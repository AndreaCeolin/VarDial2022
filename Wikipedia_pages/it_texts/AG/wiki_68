{"id": "602520", "revid": "125520597", "url": "https://it.wikipedia.org/wiki?curid=602520", "title": "Ciao Pussycat", "text": "Ciao Pussycat (\"What's New Pussycat?\") \u00e8 un film del 1965 diretto da Clive Donner.\nSi tratta dell'esordio cinematografico, sia come sceneggiatore sia come interprete, di Woody Allen, il quale esordir\u00e0 alla regia l'anno successivo, con \"Che fai, rubi?\" (\"What's Up, Tiger Lily?\"). Il titolo fa riferimento all'espressione con cui il protagonista si rivolge abitualmente alle donne.\nTrama.\nGrazie al suo lavoro presso un'importante rivista di moda di Parigi, l'inglese Michael James \u00e8 costantemente circondato da bellissime donne, una situazione esplosiva per chi come lui \u00e8 per natura incapace di resistere alle tentazioni delle \"gattine\" che attirano la sua attenzione.\nQuesto suo atteggiamento disinvolto verso il gentil sesso \u00e8 motivo di dissidio con l'amata Carole, l'unica donna con cui intrattiene una relazione seria, la quale lo sollecita perch\u00e9 si decida finalmente a sposarla, non prima per\u00f2 che abbia messo la testa a posto e abbandonato quella vita da impenitente donnaiolo. Per l'imbranato amico americano Victor Shakapopulis, a sua volta interessato a Carole ma ben disposto verso tutte le bellezze femminili, Michael \u00e8 invece un modello da imitare, ma con scarsi risultati.\nPer curare la sua patologica infedelt\u00e0, Michael si rivolge al pi\u00f9 quotato psicanalista della citt\u00e0, Fritz Fassbender, scoprendo per\u00f2 che l'illustre dottore \u00e8 ossessionato dalle donne perfino pi\u00f9 di lui e invidioso dei suoi successi amorosi, ad esempio con la spogliarellista Liz. Le sedute psicanalitiche di gruppo non solo non aiutano a risolvere il suo problema, ma gli complicano ulteriormente la vita attirando le attenzioni di un'altra paziente, Ren\u00e9e.\nIn un albergo di campagna destinato a incontri clandestini, per i motivi pi\u00f9 diversi finiscono per ritrovarsi tutti insieme nello stesso momento: Michael, Carole e i genitori di lei, Fassbender e la moglie cantante lirica, Liz, Ren\u00e9e e il gelosissimo marito... L'arrivo della polizia mette tutti in fuga, dando vita a una liberatoria scorribanda in kart.\nInfine, Michael sposa Carole, ma non riesce a evitare di rivolgersi col solito \"pussycat\" all'attraente segretaria del sindaco di fronte al quale ha appena pronunciato il voto nuziale, scatenando l'ennesimo e certo non ultimo litigio con la donna che \u00e8 ora sua moglie.\nProduzione.\nL'idea alla base del film la si deve all'attore Warren Beatty, all'epoca interessato a confezionarsi una commedia sexy su misura che trattasse delle traversie amorose d'un impenitente dongiovanni (modellato un po' sulla sua figura), motivo per cui si rivolse al produttore Charles Feldman nella speranza che gli mettesse in cantiere un film del genere; lo stesso titolo della pellicola infatti trae origine proprio da un saluto tipico che l'attore soleva rivolgere alle sue amiche e conoscenti varie.\nFeldman accett\u00f2 e insieme si misero quindi alla ricerca d'uno sceneggiatore. Adocchiato presso un locale newyorchese un giovane e relativamente poco conosciuto Woody Allen nel bel mezzo d'un suo spettacolo comico, i due lo ingaggiarano per un compenso di 30 000 dollari.\nCast.\nDurante la scelta del cast, Beatty, che doveva dunque impetsonare il protagonista, fece pressioni affinch\u00e9 anche la sua fidanzata d'allora, Leslie Caron, ottenesse una parte nel film, ma Feldman gli oppose un rifiuto netto. Frattanto, non gradendo il lavoro svolto da Allen sul copione, che a parer suo dava fin troppo spazio al personaggio di quest'ultimo (l'amico nevrotico e imbranato del protagonista) a discapito del suo, cominci\u00f2 a guerreggiare con la produzione affinch\u00e9 rimuovessero Allen dal suo incarico e pertanto gli rimediassero un altro sceneggiatore che potesse stendergli un copione che lo valorizzasse di pi\u00f9.\nAlla fine, non ritenendosi comunque soddisfatto dall'intervento risolutorio della produzione, abbandon\u00f2 il progetto, venendo cos\u00ec prontamente sostituito da Peter O'Toole; col senno di poi, anni dopo lo stesso Beatty afferm\u00f2 d'aver commesso un grosso errore nel comportarsi in quel modo, avendo a quel tempo sopravvalutato fin troppo il proprio peso a Hollywood: \u00abMe ne andai dal film facendo un'uscita da diva. Mollai \"What's New Pussycat?\" credendo che senza di me non l'avrebbero potuto fare. Mi sbagliavo.\u00bb\nIl ruolo del Dr. Fritz Fassbender era stato concepito per il vecchio Groucho Marx, di cui Allen era un fan sfegatato, ma quando O'Toole subentr\u00f2 nel progetto al posto di Beatty, convinse la produzione ad assegnare il ruolo a Peter Sellers, all'epoca all'apice del successo, bench\u00e9 il compenso del celebre attore inglese fosse d'una cifra esorbitante per il bilancio complessivo del film; una volta ingaggiato, Sellers fin\u00ec poi per stravolgerne il copione col suo incontenibile estro, modificando - spesso e volentieri sul momento - intere sue scene assieme a O'Toole e il regista Clive Donner (pare infatti che i tre, seguendo un suggerimento del regista di seconda unit\u00e0 Richard Talmadge, inserirono di propria iniziativa la sequenza dei go kart, non presente nel copione), causando cos\u00ec non pochi malumori con Allen.\nPer completare il cast vennero scritturate infine le attrici Romy Schneider nel ruolo di Carole Werner (fidanzata del protagonista Michael), Capucine nel ruolo dell'algida paziente di Fassbender Ren\u00e9e Lefebvre, Paula Prentiss nel ruolo della spogliarellista Liz Bien e Ursula Andress nel ruolo della grintosa paracadutista Rita.\nVi sono poi delle brevi apparizioni di Richard Burton, nel ruolo di un uomo al locale di spogliarello dove lavora Liz che scambia alcune battute surreali con O'Toole (in cui fa riferimento al film \"Lawrence d'Arabia\", in cui O'Toole interpret\u00f2 il protagonista), e Fran\u00e7oise Hardy nel ruolo della segretaria del sindaco nella sequenza finale del film.\nColonna sonora.\nLa colonna sonora \u00e8 stata scritta da Burt Bacharach e Hal David. Il tema, \"What's new, Pussycat?\", cantato da Tom Jones, \u00e8 stato candidato all'Oscar alla migliore canzone nel 1966.\nDistribuzione.\nIl film \u00e8 uscito nelle sale statunitensi il 22 giugno 1965.\nAccoglienza.\nIncassi.\nIl film ha incassato in tutto il mondo 18 820 000 dollari.\nCritica.\nAlla sua uscita nelle sale, la pellicola venne accolta dalla critica in maniera parecchio contrastante. Il celebre critico del \"New York Times\" Bosley Crowther ne diede una feroce stroncatura, pur avendone apprezzato la scenografia e la canzone d'apertura eseguita da Tom Jones, affermando che fosse \u00abl'esibizione scandalosamente pi\u00f9 disordinata e stramba, chiassosa e nevrotica di ci\u00f2 che dovrebbe trattarsi evidentemente d'uno slapstick scanzonato\u00bb, mentre il critico del \"The Village Voice\" Andrew Sarris ne diede una recensione a dir poco entusiastica: \u00abHo visto adesso quattro volte \"What's New Pussycat?\", e vi ho trovato ogni volta sfumature nuove nella regia, nella scrittura, nella recitazione e, soprattutto, nella musica. Questo \u00e8 un film che non \u00e8 ci\u00f2 che pu\u00f2 sembrare a prima vista. \u00c8 stato tacciato di dozzinalit\u00e0, eppure non ho visto mai una commedia sexy pi\u00f9 raffinata\u00bb.\n\"Il Mereghetti\" invece la definisce una briosa \"pochade\" caratterizzata da un ricchissimo cast, parecchie gag memorabili e un orecchiabilissimo tema musicale."}
{"id": "602521", "revid": "47767", "url": "https://it.wikipedia.org/wiki?curid=602521", "title": "Chiesa di Sant'Antonio (Breno)", "text": "La chiesa di Sant'Antonio a Breno \u00e8 nota principalmente per essere stata una delle tappe del percorso artistico del Romanino in Valcamonica.\nLa storia.\nL'edificazione della chiesa risale al 1334 a seguito di una disposizione testamentaria di Giacomo Marone Ronchi, che affida la struttura che si affaccia nella piazza dell'abitato di Breno a frati di Sant'Antonio di Vienne, o in loro vece alla vicinia dello stesso paese, con l'obbligo di celebrarvi una messa quotidiana. Dai documenti del 1359 risulta gi\u00e0 essere funzionante.\nNel 1514 si effettua una completa ristrutturazione dell'edificio, che dal 1529 ottiene il titolo di parrocchiale precedentemente tenuto dalla chiesa di San Maurizio. Nel 1653, a seguito della costruzione della nuova chiesa dedicata al Salvatore, Sant'Antonio perder\u00e0 il titolo acquisito.\nNel XVII secolo la chiesa cominci\u00f2 a decadere, sino essere sconsacrata verso la fine dell'Ottocento, quando divenne caserma e poi cinematografo.\nNel 1910 \u00e8 dichiarata monumento nazionale.\nDescrizione.\nLa chiesa, con i suoi modi stilistici assai semplici, di impronta goticheggiante, segue infatti le irregolarit\u00e0 della piazza antistante e dalla strada in salita che costeggia il suo lato sinistro.\nUn portale quattrocentesco, in arenaria rossa, abbellisce la facciata; nella lunetta soprastante si vedono le tracce quasi illeggibili di un affresco della \"Madonna in preghiera tra gli Angeli\".\nL'interno della chiesa \u00e8 ad aula unica, divisa in tre campate trapezoidali alquanto irregolari che si ampliano verso il presbiterio; le campate sono ricoperte da volte a crociera che si congiungono alle pareti laterali con archi a sesto acuto, ed alla parete in fondo al presbiterio con un arco a tutto sesto.\nLa allogazione al Romanino degli affreschi da eseguire sulle pareti del presbiterio \u00e8 databile attorno al 1535, subito dopo i lavori eseguiti dall'artista bresciano per la chiesa di Santa Maria della Neve a Pisogne\nIn precedenza una serie di artisti, operanti in tempi diversi, aveva decorato le pareti della navata con affreschi che sono andati in gran parte persi, salvo alcune figure di santi recuperate da un restauro eseguito nell'anno 2000.\nRimangono invece intatte le pregevoli decorazioni a fresco sulle vele della volta del presbiterio, con le figure degli \"Evangelisti\" e dei \"Dottori della Chiesa\", attribuite a Giovanni Pietro da Cemmo, un artista della Valcamonica che si ispira ai modi stilistici di Vincenzo Foppa, e che, in particolare, segue in questo caso l'analogo schema decorativo adottato dal Foppa per la Cappella Averoldi in Santa Maria del Carmine a Brescia\nDatabile verso 1527 \u00e8 la grande pala d'altare posta sulla parete di fondo del presbiterio, raffigurante una \"Madonna col Bambino fra i santi Rocco, Sebastiano, Antonio abate e Siro\", opera del pittore lodigiano Callisto Piazza, con orientamenti stilistici guardano al Moretto e al Romanino. Dunque esso era gi\u00e0 in sito prima della esecuzione degli affreschi del Romanino, verosimilmente in avvio del programma decorativo che avrebbe condotto all'intervento del Romanino stesso.\nGli affreschi del Romanino.\nGli affreschi posti sulle tre pareti del presbiterio furono eseguiti dal Romanino nella chiesa di Sant'Antonio con la collaborazione di Daniele Mori, che lo affianc\u00f2 come aiuto anche nei lavori di Pisogne e di Bienno. Essi sono ispirati da quella vena grottesca ed anticlassica che pervade con forza il percorso dell'artista in Valcamonica.\nAnch'essi hanno sofferto delle mutilazioni prodotte dal lungo periodo di degrado della chiesa: dell'importante ciclo realizzato per ricoprire interamente le tre pareti del presbiterio, solo le scene poste sulla parete destra si lasciano compiutamente riconoscere. Il tema iconografico che Romanino svolge (da connettersi verosimilmente alle qualit\u00e0 taumaturgiche di Sant'Antonio abate) \u00e8 piuttosto insolito: esso si riferisce ad un episodio biblico tratto dal \"Libro di Daniele\".\nTre giovani compagni del profeta, Sadrach, Mesach e Abdenego, chiamati come lui alla corte del re assiro Nabucodonosor, si rifiutano di commettere apostasia e vengono condannati dal sovrano ad essere arsi vivi in una fornace.\nL'affresco interpreta con grande sapienza narrativa lo svolgersi del racconto biblico. Sul lato destro vediamo i tre giovani israeliti trascinati da davanti al re assiro soldati in lucenti armature: essi hanno i tratti popolari, dolenti e ribelli, delle persone che soffrono dell'arroganza dei potenti. Poi vediamo i trombettieri \u2013 colti nel loro comico sforzo di soffiare quanto pi\u00f9 possono nei loro strumenti - che chiamano tutti a prostrarsi dinnanzi alla statua d'oro; infine si assiste alla scena dei soldati uccisi dall'insopportabile calore riverberato all'esterno della fornace, mentre i tre compagni di Daniele vengono salvati da un angelo del Signore che allontana da loro le vampe della fornace.\nUna balaustra \u00e8 posta sopra la scena per riempire verso l'alto tutto lo spazio pittorico; essa \u00e8 popolata da una variegata schiera di personaggi vocianti, che commentano quanto avviene sotto i loro sguardi, come a coinvolgere lo spettatore invitandolo ad entrare anch'egli nella scena.\nRomanino non esita a far uso di prospettive incongrue per catturare l'attenzione di chi guarda; una narrazione ricca di asprezze nordiche, che trasmette un forte senso drammatico, con brani in cui l'artista mostra tutto il suo talento di disegnatore (si veda ad esempio lo scorcio dei soldati uccisi dal calore) ed altri ispirati ad una sorta di compiacimento per i dettagli stravaganti.\nLa tavolozza del Romanino, con un'ampia gamma di grigi e di gialli, \u00e8 capace di rincorrere le diverse vibrazione della luce che irrompe sulle scene del racconto. \nImpossibili da riconoscere con certezza, a causa delle mutilazioni subite, sono invece gli episodi che sono raffigurati sulla parete di fondo, ai due lati della grande pala del Piazza e sulla parete sinistra, in cui il registro inferiore \u00e8 ormai ampiamente mutilato.\nL'impaginazione del racconto \u00e8 analoga su tutte le pareti, con il registro inferiore dedicato alle scene di carattere sacro ed il registro superiore contraddistinto da architetture illusive che ospitano personaggi che guardano la scena e si scambiano tra loro concitate osservazioni.\nL'idea \u00e8 verosimilmente suggerita al Romanino\u00a0\u2013 come gi\u00e0 avvenuto per la Chiesa di Santa Maria della Neve a Pisogne - dalla esperienza teatrale delle sacre rappresentazioni, qui colte nella organizzazione registica che doveva essere curata dalle confraternite laicali che assistevano agli eventi. \u00c8 una interessante e per certi versi sorprendente carrellata di personaggi e di posture quella che si dispiega nei registri superiori (basta citare ad esempio, sulla parete sinistra, il ragazzo con lo sguardo beffardo seduto sul cornicione, con la gamba a penzoloni e l'indice teso che invita ad una maggior attenzione)\nPer quanto riguarda la parete di fondo, le finte architetture popolate dagli spettatori assumono esattamente la forma di un palcoscenico teatrale, con il loggiato sorretto da eleganti colonne nelle quali si svolgono gli eventi sacri. Tale architettura si dispiega ai due lati della pala del Piazza, sopra la quale Romanino rappresenta la figura del \"Padreterno circondato da angeli\".\nLe interpretazioni iconografiche proposte per tale parete riguardano prevalentemente scene della Passione di Ges\u00f9. Per l'episodio che si svolge tra le colonne della falsa architettura si \u00e8 avanzata la ipotesi che si tratti dell\"'Ultima Cena\" (ma una diversa ipotesi vi vede due scene distinte: quella dell\"Ultima Cena\" e quella del \"Cristo alla colonna\"). Un'altra congettura, legata alla idea che tutte le scene affrescate dal Romanino si riferiscano al \"Libro di Daniele\", vi legge il \"Convito di Baldassare\" e l'episodio del \"Giudizio di Daniele\" (mentre sulla parete sinistra sarebbe posta la vicenda di \"Daniele nella fossa dei leoni\").\nMolto arduo \u00e8 avanzare ipotesi sugli affreschi della parete sinistra a causa della perdita della parte centrale della scena. Un'ipotesi \u00e8 che si tratti dell\"Ingresso di Cristo a Gerusalemme\"; una seconda vi vede due distinte scene della Passione: sulla destra, dove \u00e8 posto un curioso gruppo di persone, si avrebbe l'episodio di \"Giuda che contrae il tradimento di Cristo\" e, sulla sinistra, la scena di \"Pilato che esce dal tribunale\". Nel registro superiore, anzich\u00e9 semplici figure di astanti, qualcuno ha creduto di potervi leggere la scena di \"Cristo accusato dai Farisei davanti ai sacerdoti\"."}
{"id": "602523", "revid": "1745361", "url": "https://it.wikipedia.org/wiki?curid=602523", "title": "Usk", "text": "L'Usk (Afon Wysg in gallese) \u00e8 un fiume del Galles sud-orientale.\nGeografia.\nIl fiume nasce dal \"Fan Foel\" nella catena delle \"Carmarthen Fans\" nel territorio del parco nazionale di Brecon Beacons.\nPoco dopo le sorgenti il fiume forma la \"Usk Reservoir\", un lago artificiale posto al confine della contea di Carmarthenshire e quella di Powys. Una volta uscito dal lago l'Usk entra nel Powys e scorre verso est attraverso il villaggio di Sennybridge e la cittadina di Brecon. Si spinge poi verso sud-est ed entra nel territorio del Monmouthshire e dopo aver lambito Abergavenny bagna la cittadina di \"Usk\" posta in un'ampia vallata. Nell'entrare nel territorio del distretto unitario di Torfaen si dirige verso ovest e bagna la citt\u00e0 di Caerleon prima di sfociare a sud nel canale di Bristol con un lungo estuario che attraversa la citt\u00e0 di Newport. Il fiume riceve le acque dell\"'Afon Honddu\", il suo principale affluente, ad Abergavenny.\nVia di comunicazione.\nL'Usk alla foce \u00e8 il fiume pi\u00f9 profondo delle isole britanniche. Ci\u00f2 ha favorito da sempre il suo uso come via di comunicazione dal canale di Bristol verso l'interno del Galles sud-orientale.\nInoltre le sue acque alimentano il \"canale Mounmouthshire &amp; Brecon\" che costeggia l'Usk da Brecon fin oltre Abergavenny, per poi dirigersi verso sud e dopo aver attraversato Pontypool e Cwmbran arrivare fino a Newport. \nEsistono piani per collegare il fiume Usk con il canale a Newport."}
{"id": "602525", "revid": "767487", "url": "https://it.wikipedia.org/wiki?curid=602525", "title": "Provaci ancora, Sam", "text": "Provaci ancora, Sam (\"Play It Again, Sam\") \u00e8 un film del 1972 diretto da Herbert Ross, tratto dall'omonima opera teatrale di Woody Allen. La sceneggiatura e la realizzazione cinematografica coincidono con la trama dell'opera teatrale.\nTrama.\nSan Francisco: il critico cinematografico Allan Felix \u00e8 reduce dal divorzio dalla moglie Nancy. Linda e Dick Christie, una coppia di suoi amici, cercano di convincerlo a frequentare altre donne e a tentare di ricostruirsi una vita sentimentale. Allan accetta il suggerimento e inizia la ricerca di una nuova compagna, assistito dalle apparizioni di Humphrey Bogart, suo idolo, che gli offre consigli sul comportamento da tenere con le donne.\nPer far colpo sulle donne che gli vengono via via presentate dagli amici, Allan non fa altro che indossare sempre una maschera: cerca di apparire sexy, disinvolto e sofisticato anche se non ci riesce quasi mai, per colpa della sua goffaggine e della sua indole fortemente ansiosa ed emotiva. Dopo diversi incontri coronati dall'insuccesso, Allan si accorge che sta iniziando a provare qualcosa per Linda, la moglie del suo migliore amico, l'unica donna con la quale si sente a proprio agio e pu\u00f2 mostrarsi quale \u00e8, senza la necessit\u00e0 di assumere atteggiamenti artificiosi.\nAnche Linda si scopre attratta da Allan ma la loro relazione, che rimane ignorata da Dick, \u00e8 destinata a non avere seguito, proprio come accade per Rick (Bogart) e Ilsa (Ingrid Bergman) nel film \"Casablanca\" del 1942.\nDistribuzione.\nEdizione italiana.\nNella versione italiana, il personaggio di Woody Allen si chiama Sam Felix, e non Allan Felix. Anche il titolo originale della commedia di Woody Allen, nonch\u00e9 del film di Herbert Ross in oggetto, \"Play it again Sam\" (traducibile con \"Suonala ancora, Sam\") \u00e8 una citazione, ancorch\u00e9 parafrasata, di \"Casablanca\": nella celebre pellicola la protagonista Ilsa rivolge al pianista del Rick's Caf\u00e8 la frase: \"Play it once, Sam\" (\"Suonala una volta, Sam\", riferendosi alla canzone \"As Time Goes By\") e dopo la replica di questi, Ilsa insiste con \"\"Play it, Sam\". Ancora pi\u00f9 drastico \u00e8 qualche minuto dopo Rick che, a valle di uno scambio di battute col pianista, gli ordina bruscamente: \"Play it\"\". La versione italiana \"Provaci ancora, Sam\" \u00e8 una licenza poetica che altera il significato originario del titolo."}
{"id": "602528", "revid": "1305772", "url": "https://it.wikipedia.org/wiki?curid=602528", "title": "Hound Dog Taylor", "text": "\u00c8 un bluesman afroamericano, noto prevalentemente per esser stato il leader del gruppo The HouseRockers. Era polidattilo alla mano sinistra.\nCostretto a vivere dall'et\u00e0 di 9 anni con la sorella maggiore, a causa dei difficili rapporti avuti col padre, Hound Dog Taylor, impar\u00f2 subito a suonare il pianoforte, passando poi alla chitarra.\nDall'et\u00e0 di circa vent'anni inizi\u00f2 a intraprendere il mestiere di musicista itinerante per tutto il delta del Mississippi.\nNel 1942 fu perseguitato dal Ku Klux Klan, a causa di una relazione avuta con una donna bianca, questo fatto lo costrinse ad abbandonare il Mississippi per trasferirsi a Chicago.\nNella \"Windy City\" svolse per quindici anni svariati lavori al di fuori della musica, ma continuando nei ritagli di tempo (specialmente di notte in qualche club) a suonare la chitarra slide.\nNel 1957 decise di ricominciare a suonare a tempo pieno la chitarra, avendo affinato la sua tecnica divenne in breve popolarissimo nei locali della West Side di Chicago.\nIl soprannome di \"Hound Dog\" (segugio), gli fu affibbiato in questo periodo, per la sua passione al fascino femminile.\nNel 1960 fu pubblicato il primo singolo a nome di Hound Dog Taylor dal titolo \"Baby Is Coming Home / Take Five\", che come altri due singoli successivi (1962 e 1969) ottennero scarso impatto commerciale.\nNell'ottobre del 1967 si trov\u00f2 in Europa partecipando al \"American Folk Blues Festivals 1967\" assieme a giganti del blues come Little Walter, Bukka White, Son House, Skip James, Sonny Terry, Brownie McGhee, Koko Taylor, documentato anche da concerti televisivi in Germania e Danimarca.\nNel 1971 la Label Alligator Records pubblic\u00f2 il primo album di Hound Dog Taylor dal semplice titolo \"Hound Dog Taylor and the House Rockers\", ebbe un positivo riscontro di vendite, il chitarrista stava acquisendo un buon seguito di pubblico (l'album contiene il pi\u00f9 conosciuto brano dell'artista, \"Give Me Back My Wig\").\nPartecip\u00f2 nel 1972 al \"An Arbor Blues &amp; Jazz Festival 1972\".\nIl secondo album solistico di Taylor fu pubblicato nel 1974 ed ottenne dalla critica musicale recensioni ancora migliori rispetto al precedente.\nGran bevitore e fumatore, mor\u00ec di tumore ai polmoni il 17 dicembre 1975."}
{"id": "602529", "revid": "109143192", "url": "https://it.wikipedia.org/wiki?curid=602529", "title": "Cafe Wha?", "text": "Il Cafe Wha? \u00e8 un club situato nel Greenwich Village a Manhattan, New York City, in cui si sono esibiti molti musicisti e attori. Bob Dylan, Jimi Hendrix, Bruce Springsteen, Kool and the Gang, Bill Cosby, Richard Pryor, e molti altri all'inizio della loro carriera si sono esibiti in questo locale.\nDurante il 1960, era gestito da Manny Roth, zio del cantante rock David Lee Roth.\nIl Cafe Wha? \u00e8 al n\u00b0 115 di MacDougal Street, tra Bleecker e West 3rd Streets, a circa due isolati dal parco Washington Square Park."}
{"id": "602530", "revid": "767487", "url": "https://it.wikipedia.org/wiki?curid=602530", "title": "Il prestanome", "text": "Il prestanome (\"The Front\") \u00e8 un film del 1976 diretto da Martin Ritt e interpretato da Woody Allen e Zero Mostel.\nScritto da Walter Bernstein, che ottenne una candidatura all'Oscar per la migliore sceneggiatura originale, fu la prima produzione hollywoodiana a rappresentare l'industria dell'intrattenimento nel periodo del maccartismo, quando centinaia di attori, registi e sceneggiatori sospettati di attivit\u00e0 sovversive furono iscritti nella cosiddetta lista nera in seguito alle indagini della Commissione per le attivit\u00e0 antiamericane (HUAC), perdendo ogni possibilit\u00e0 di continuare a lavorare.\nNegli Stati Uniti fu incluso tra i 10 migliori film del 1976 dal National Board of Review.\nTrama.\nNew York, 1953. Howard Prince lavora come cassiere in un ristorante e per arrotondare lo stipendio svolge l'attivit\u00e0 di allibratore. Un giorno viene avvicinato dall'amico Alfred Miller, sceneggiatore finito nella lista nera della Commissione per le attivit\u00e0 antiamericane che gli propone di diventare un \"front man\", un prestanome, chiedendogli di poter utilizzare il suo nome per presentare le sue sceneggiature a un network televisivo.\nEssendo un uomo politicamente \"pulito\" e oltretutto bisognoso di soldi, Howard accetta e colleziona pi\u00f9 di un successo in televisione, tanto che altri colleghi di Miller iniziano a loro volta a servirsi di lui come prestanome. Parallelamente la commissione fa pressione su Hecky Brown, un attore affermato finito nella \"blacklist\" e perci\u00f2 rimasto senza soldi e senza pi\u00f9 rispetto nel mondo dello spettacolo, affinch\u00e9 collabori e incastri qualche sceneggiatore. L'uomo, dopo aver tentato di far cadere nelle maglie della commissione Howard, prova un forte senso di vergogna e finisce per suicidarsi.\nDiventato in breve tempo ricco e famoso, bench\u00e9 senza alcun merito, Howard inizia anche una relazione con Florence, una ragazza che si innamora di lui pi\u00f9 per le sue qualit\u00e0 di scrittore che per la sua vera personalit\u00e0. Il contatto quotidiano con persone di cultura e livello morale scuote per\u00f2 la sua coscienza e Howard, finito a sua volta di fronte al comitato dei Freedom Information Services, riesce a non farsi sopraffare dalla paura nonostante le pressioni psicologiche subite e a non fare nomi, pur sapendo di andare incontro alla prigione.\nProduzione.\nL'origine de \"Il prestanome\" risale al 1970, quando Martin Ritt e Walter Bernstein stavano lavorando a \"I cospiratori\". Entrambi avevano vissuto in prima persona l'ostracismo della HUAC ed erano perci\u00f2 intenzionati a portare sul grande schermo un film che trattasse l'argomento della lista nera di Hollywood, all'epoca considerato dai pi\u00f9 ancora un tab\u00f9, senza risultare per\u00f2 \"predicatorio\". Nonostante la presenza di due comici come Woody Allen e Zero Mostel in ruoli da protagonista, il regista ci tenne comunque a precisare che non si trattava espressamente di una commedia: \u00abAl contrario, ci\u00f2 che il pubblico vedr\u00e0 \u00e8 un film pieno di amarezza e ironia che riflette l'assurdit\u00e0 del periodo della lista nera\u00bb. Sul \"New York Times\" anche Bernstein sottoline\u00f2 che il film era \u00abfondamentalmente un film molto serio, un racconto morale\u00bb.\nSceneggiatura.\nWalter Bernstein, nello stendere il copione attinse da alcuni eventi realmente accaduti a lui ed a varie sue conoscenze. La scena in cui un Hecky Brown ormai sempre pi\u00f9 in bolletta accetta d'esibirsi in un resort sui monti Catskill per la cifra di 500 dollari, per poi scoprire che all'ultimo minuto il suo compenso \u00e8 stato ridotto a 250, si riferisce a un episodio simile accaduto proprio a Zero Mostel negli anni cinquanta, quando appunto languiva professionalmente per via della lista nera. Nel film Hecky, ad esibizione ormai conclusa, quando gli vengono consegnati dallo stesso direttore i soldi, ha nei confronti di quest'ultimo una reazione talmente violenta da farsi subito sbattere fuori, mentre a Mostel la rettifica gli era stata comunicata appena prima dell'inizio del suo numero, sicch\u00e9 l'attore, come testimoniato da Bernstein (che lo aveva accompagnato), aveva sfogato la sua rabbia sui clienti del resort che pensavano facesse parte del numero comico: \u00abLa sua esibizione era piena di rabbia, continuava a interrompersi per imprecare contro il pubblico e pi\u00f9 imprecava pi\u00f9 continuavano ad applaudire e a ridere. Era brillante e spaventoso\u00bb. Bernstein originariamente l'aveva infatti inserito nella sceneggiatura cos\u00ec come si era svolto, ma Mostel si rifiut\u00f2 di riprodurla.\nAnche la scena in cui lo sceneggiatore Alfred Miller (interpretato da Michael Murphy) presenta Howard ai colleghi Herbert Delaney (Lloyd Gough) e Bill Phelps (David Marguiles) ha un'attinenza con la realt\u00e0: i tre scrittori rappresenterebbero infatti rispettivamente lo stesso Bernstein, Abraham Polonsky e Arnold Manoff, all'epoca tutti inseriti nella lista nera.\nBernstein riport\u00f2 poi di come la sequenza del suicidio di Hecky fosse stata frutto unicamente di Ritt e del direttore della fotografia Michael Chapman che, al momento di girarla all'Hotel Plaza, preferirono agire diversamente da quanto indicato sul copione. La sceneggiatura prevedeva infatti che l'attore si togliesse la vita ingerendo dei sonniferi, ma Ritt pens\u00f2 che optare per una rappresentazione pi\u00f9 minimalistica di un salto dalla finestra esemplificasse radicalmente l'immagine della morte, fondendo l'elemento del gesto teatrale con l'orrore che stava avvolgendo il Paese.\nCast.\nWoody Allen, reduce dall'ottimo successo del suo \"Amore e guerra\", era in quegli anni sulla cresta dell'onda quando venne scelto per impersonare il ruolo di Howard Prince, anche se a dirla tutta non fu la prima scelta del regista e dello sceneggiatore, che caldeggiarono per l'appunto i nomi di Robert Redford e Dustin Hoffman prima di scritturarlo. In seguito, Martin Ritt riconobbe come la sua presenza ebbe modo d'influenzare il tono del film e persino la sua stessa percezione da parte degli spettatori, osservando che \u00abil pubblico entrava aspettandosi una commedia di Woody Allen e usciva distrutto\u00bb. In un'intervista per il \"New York Times\", lo stesso Allen parl\u00f2 delle sue riserve legate soprattutto al fatto di partecipare per la prima volta a un film solo in qualit\u00e0 di attore, ammettendo per\u00f2 in seguito: \u00abLa ragione per cui ho fatto \"Il prestanome\" era che ne valeva la pena. Martin Ritt e Walter Bernstein erano sopravvissuti alla lista nera con dignit\u00e0, quindi non mi \u00e8 dispiaciuto rimettermi al loro giudizio\u00bb.\n\"Il prestanome\" fu l'ultimo film interpretato da Zero Mostel, la cui carriera era stata profondamente segnata dal maccartismo per quasi tutti gli anni cinquanta. La motivazione del suo coinvolgimento non fu solo di natura personale ma anche dettata dall'intenzione di educare un'altra generazione di americani. \u00ab\u00c8 una parte di questo Paese\u00bb, ha sottolineato nella sua biografia scritta da Jared Brown, \u00abe molti ragazzi non si rendono nemmeno conto che la lista nera sia esistita\u00bb. Lo stesso Martin Ritt ha dichiarato che la sua presenza rappresent\u00f2 \u00abun significato speciale per tutti noi, incluso Woody anche se ovviamente non era stato nella lista nera. Mi sono divertito a lavorare con Zero. Avrebbe potuto essere difficile. Non sempre andava perfettamente d'accordo con Woody, ma si rispettavano\u00bb. Il ruolo di Hecky Brown era vagamente basato sull'attore Philip Loeb, amico personale di Mostel ed egli stesso vittima della HUAC. Dopo aver perso nel 1951 il ruolo principale nella serie televisiva \"The Goldbergs\", sempre pi\u00f9 scoraggiato l'attore si era suicidato quattro anni dopo.\nOltre a Zero Mostel, nel film compaiono altri attori che negli anni cinquanta erano stati coinvolti nelle indagini della HUAC: Herschel Bernardi (il produttore Phil Sussman), Lloyd Gough (Herbert Delaney) e Joshua Shelley (Sam, il centralinista del resort sui monti Catskill).\nIl film segn\u00f2 l'esordio cinematografico dell'attrice Andrea Marcovicci, che ottenne una candidatura al Golden Globe per il ruolo di Florence Barrett, e vide una delle prime apparizioni di Danny Aiello in quello del fruttivendolo Danny LaGattuta.\nRiprese.\nIl film fu girato a New York, principalmente nella Midtown Manhattan, a partire dal 15 settembre 1975 per circa undici settimane di riprese. Tra le varie location vennero utilizzati Central Park, la Grand Central Station, l'Hotel Plaza, i Bonnefont Gardens del museo The Cloisters, l'RCA Building (ora 30 Rockefeller Plaza) e l'Argosy Book Store. Alcune scene furono inoltre girate al Brown's Resort sui monti Catskill.\nDistribuzione.\nLa premi\u00e8re si tenne il 30 settembre 1976 a New York e il successivo 6 ottobre a Los Angeles.\nEdizioni home video.\nIl film \u00e8 stato distribuito in DVD il 17 febbraio 2004 dalla Columbia TriStar e il 4 agosto 2015 dalla Sony Pictures Home.\nAccoglienza.\nCritica.\nIl film ottenne buone recensioni ma anche alcune critiche negative, rivolte al fatto di aver affrontato un argomento cos\u00ec serio con i toni della commedia e in particolare alla performance di Woody Allen, ritenuto da alcuni non all'altezza delle drammatiche esigenze e di andare oltre il suo personaggio comico.\nIl \"New York Post\" lo defin\u00ec \u00abuna commedia leggera forgiata da un dolore oscuro e autentico\u00bb, mentre la critica Pauline Kael del magazine \"The New Yorker\" dette un giudizio generale negativo ma ammise che il film affrontava \u00abun argomento su cui non si pu\u00f2 essere contrari. Nella sua forma pi\u00f9 accattivante, questo film afferma che le persone non dovrebbero essere messe sotto pressione per dare informazioni sui loro amici, che le persone non dovrebbero essere umiliate per guadagnarsi da vivere\u00bb.\nIl critico Roger Ebert trov\u00f2 che \"Il prestanome\" fosse \u00abvittima della sua stessa pubblicit\u00e0... Per mesi ci \u00e8 stato promesso un serio trattamento cinematografico del maccartismo e delle liste nere dello \"show business\" dei primi anni cinquanta. Abbiamo sentito parlare di Woody Allen nel suo primo ruolo serio e di come il regista del film, il suo autore e due delle sue star fossero stati loro stessi inseriti nella lista nera. Ci aspettavamo un'accusa verso un capitolo vergognoso nella storia americana. Ci\u00f2 che abbiamo sono le avventure di uno \"schlemihl\" nel paese delle meraviglie\u00bb. Uno dei pochi elementi che Ebert apprezz\u00f2 del film fu la prova di Zero Mostel nei panni di \u00abun personaggio in cui possiamo credere. La tragedia implicita da questo personaggio ci dice ci\u00f2 che dobbiamo sapere sull'effetto della lista nera sulla vita delle persone, il resto del film non aggiunge quasi nient'altro\u00bb.\nIn Italia il quotidiano \"La Stampa\" trov\u00f2 che il film \u00abnon aggiunge molto di nuovo all'indagine condotta dal cinema sul nero periodo maccartista\u00bb e che \u00abla critica si ferma agli effetti senza indagare le cause del fenomeno\u00bb. La recensione aggiunse che la scelta di Woody Allen avesse \u00abcondizionato la struttura della storia, indecisa tra i toni della commedia e la denuncia sociale\u00bb, mentre elogi\u00f2 la prova di Mostel e in particolare la scena del suicidio, \u00abun pezzo di bravura in cui recitazione e regia raggiungono un livello espressivo di rara efficacia drammatica\u00bb."}
{"id": "602533", "revid": "344503", "url": "https://it.wikipedia.org/wiki?curid=602533", "title": "Z la formica", "text": "Z la formica (\"Antz\") \u00e8 un film d'animazione del 1998, diretto da Eric Darnell e Tim Johnson. \u00c8 il primo film della DreamWorks Animation, e il secondo film in CGI distribuito negli Stati Uniti.\nIl film usc\u00ec come risultato di una controversa rivalit\u00e0 tra DreamWorks e Pixar, che accus\u00f2 i primi di aver rubato l'idea per \"A Bug's Life - Megaminimondo\", un lungometraggio che prevedeva come protagonista sempre una formica.\nIl film \u00e8 stato presentato in anteprima il 19 settembre 1998 al Toronto International Film Festival ed \u00e8 stato distribuito nelle sale negli Stati Uniti il 2 ottobre 1998. Ha incassato $ 171,8 milioni in tutto il mondo contro un budget di $ 42 milioni. Il film ha ricevuto recensioni positive, con i critici che hanno elogiato il cast vocale, l'animazione, l'umorismo e il suo fascino nei confronti degli adulti.\nTrama.\nZ \u00e8 una formica operaia, nevrotica e insoddisfatta, che vive in un formicaio di Central Park a New York e collabora alla costruzione di un nuovo formicaio con altri milioni di formiche come lui, ma non trova in questo annullamento collettivo la realizzazione per se stesso che cerca. Una sera incontra a un bar una conturbante formica femmina, di cui si invaghisce. Lei \u00e8 la principessa Bala, erede al trono e futura formica regina. Per riuscire a colpire la sua attenzione Z si sostituisce all'amico Weaver, formica soldato, per partecipare alla sfilata delle armate del formicaio.\nNel frattempo il generale Mandibola, comandante delle forze armate, sta attuando un piano per detronizzare la regina, allagando il formicaio e facendo sopravvivere cos\u00ec solo le formiche guerriere a scapito delle operaie. Il generale invia quindi le truppe fedeli alla regina ad una impari battaglia con le termiti. Z si trova coinvolto e rimane unico sopravvissuto. Tornato al formicaio viene proclamato eroe ma, scoperta la sostituzione, Z viene condannato. Obbligato dagli eventi, rapisce la principessa Bala, cercando la fuga verso Insettopia, un luogo utopico dove tutti gli insetti vivono in pace e in abbondanza di cibo. Intanto nella colonia i racconti delle gesta di Z vengono esagerati a dismisura fino a quando l'intero popolo di operai insorge, inneggiando a Z come a un capo rivoluzionario che ha aperto loro gli occhi.\nDopo mille peripezie, Z e Bala arrivano a Insettopia (un cestino degli scarti di cibo), dove l\u00ec Bala inizia ad innamorarsi di Z. Cutter, il colonnello dello spietato generale Mandibola, trova la principessa che viene riportata a casa. Z, nel tentativo di ritrovarla, rientra nel formicaio e scopre i piani di sterminio ideati dal generale: il \"Mega Tunnel\" porta dritto al lago (una pozzanghera nei pressi di Insettopia) che Mandibola user\u00e0 per annegare la Regina e le formiche operaie alla cerimonia di apertura. Z tenta cos\u00ec, senza successo, di avvertire le formiche operaie che vi si trovano. Bala riesce invece ad avvertire gli operai e la Regina presenti alla cerimonia. Una volta che l'acqua comincia ad allagare la colonia, Z e Bala uniscono le forze con l'intera comunit\u00e0 delle formiche operaie, costruendo di persona una scala gigante formata dalle formiche stesse verso la superficie per scappare.\nNel frattempo, Mandibola e i suoi soldati si riuniscono alla superficie, dove il generale spiega la sua visione di una nuova colonia, priva dei suoi elementi deboli. L'arrivo delle formiche operaie fa scaturire una battaglia nella quale Mandibola cerca di uccidere Z, ma Cutter, ravvedutosi, si ribella al suo comando con la sua compagnia e aiuta invece Z, Bala, la Regina e gli operai. Z riesce a salvare il formicaio, mentre il generale Mandibola muore durante la caduta dopo essersi schiantato su una radice d'albero. Z rischia la morte, essendo caduto nel tunnel ormai allagato, ma Cutter lo trae in salvo, e Bala lo rianima. Ripresosi, viene acclamato come un eroe, si sente finalmente accettato e trova il suo posto nella colonia.\nZ, sposatosi con Bala, torna cos\u00ec a fare l'operaio. La colonia viene ricostruita e trasformata da uno stato militare conformista in una comunit\u00e0 che d\u00e0 valore a tutti i suoi membri. Mentre il film si chiude, si sente la sua voce che dice:\nDistribuzione.\nIl film \u00e8 stato distribuito nelle sale statunitensi il 2 ottobre 1998 e italiane il 15 gennaio 1999.\nEdizione italiana.\nIl doppiaggio italiano del film venne eseguito presso C.V.D. con la partecipazione della SEFIT-CDC e curato da Francesco Vairano.\nAccoglienza.\nCritica.\nSull'aggregatore di recensioni Rotten Tomatoes, il film ha una valutazione di approvazione del 92% basata su 93 recensioni e una valutazione media di 7,61/10. Il consenso critico del sito recita: \"Con un cast di voci stellari, un'animazione tecnicamente abbagliante e un sacco di buon umore, \"Z la formica\" dovrebbe deliziare sia i bambini che gli adulti.\" Metacritic ha dato al film un punteggio medio di 72 su 100 basato su 26 critici, indicando \"recensioni generalmente favorevoli\".\nRoger Ebert ha elogiato il film, dicendo che \u00e8 \"tagliente e divertente\". La variet\u00e0 di temi, immagini interessanti e doppiaggio erano aspetti del film che sono stati elogiati. Il partner di Ebert, Gene Siskel, ha apprezzato molto il film e lo ha preferito a \"A Bug's Life\". Siskel in seguito lo classific\u00f2 al n. 7 tra i migliori film del 1998.\nLa rivista inglese \"Empire\" ha collocato Z al 49\u00ba posto della sua lista dei 50 migliori personaggi dei cartoni animati della storia.\nBotteghino.\nIl film \u00e8 stato l'incasso pi\u00f9 alto nel suo weekend di apertura, guadagnando $ 17.195.160 per una media di $ 7.021 da 2.449 sale. Nel suo secondo fine settimana, il film \u00e8 tornato al primo posto, con uno slittamento del solo 14% a $ 14,7 milioni per una media di $ 5.230 e in espansione a 2.813 siti. Ha tenuto bene anche nel suo terzo fine settimana, scivolando solo a $ 11,2 milioni e finendo al terzo posto, per una media di $ 3,863 da 2.903 sale. L'uscita pi\u00f9 ampia del film \u00e8 stata di 2.929 sale, e si \u00e8 conclusa il 18 febbraio 1999. Il film ha raccolto complessivamente 90.757.863 dollari in patria, ma non \u00e8 riuscito a superare la concorrenza con \"A Bug's Life\". Il film ha raccolto altri $ 81 milioni in altri territori per un totale mondiale di $ 171,757,863."}
{"id": "602536", "revid": "567822", "url": "https://it.wikipedia.org/wiki?curid=602536", "title": "Celebrity", "text": ""}
{"id": "602537", "revid": "287204", "url": "https://it.wikipedia.org/wiki?curid=602537", "title": "Fricativa alveolare sorda", "text": "La fricativa alveolare sorda \u00e8 una consonante fricativa molto frequente in numerose lingue, che in base all'alfabeto fonetico internazionale \u00e8 rappresentata col simbolo [s].\nNell'ortografia dell'italiano, tale fono \u00e8 rappresentato con la lettera S.\nCaratteristiche.\nLa consonante fricativa alveolare sorda presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, -grave, -sonoro, +continuo.\nIn italiano.\nIn italiano tale fono \u00e8 un fonema; si trova per esempio in \"sole\" , e nella pronuncia tradizionale (o toscana) di \"casa\", cio\u00e8 . Nell'Italia settentrionale, \u00e8 relativamente raro l'utilizzo di questo fono in posizione intervocalica, dove nella maggior parte dei vocaboli viene sostituito dalla corrispondente consonante sonora (per cui avremo anzich\u00e9 ); nell'Italia meridionale, al contrario, \u00e8 del tutto assente il fono [z] in posizione intervocalica, sicch\u00e9 avremo [s] anche laddove [z] \u00e8 previsto dalla fonologia standard dell'italiano: \"uso\" .\nSi ha sempre in posizione iniziale di parola davanti a vocale (ad esempio in \"sei\" ) e in qualsiasi posizione davanti a consonante sorda (ad esempio in \"spendere\" ), mentre davanti a una consonante sonora si ha sempre [z] (ad esempio in \"snello\" ).\nAltre lingue.\nFrancese.\nIn lingua francese tale fono \u00e8 reso con la grafia oppure davanti a \"e\", \"i\", \"y\" (davanti ad \"a\", \"u\", \"o\" con ):\nSpagnolo.\nIn lingua spagnola tale fono \u00e8 reso con la grafia (negli accenti con seseo anche da e + \"e\", \"i\"):\nInglese.\nIn lingua inglese tale fono \u00e8 reso con la grafie o + \"e\", \"i\", \"y\":\nTedesco.\nIn lingua tedesca tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia e da a fine parola:\nBasco.\nIn lingua basca tale fono \u00e8 reso con la grafia o (che ne rappresentano due distinte varianti): \nGreco.\nIn lingua greca moderna tale fono \u00e8 reso nell'alfabeto greco, salvo quando \u00e8 seguita da una consonante sonora:\nIn greco antico ha la stessa distribuzione:\nGiapponese.\nIn lingua giapponese:\nArabo.\nIn arabo tale fono \u00e8 reso con la lettera .\nEbraico.\nIn ebraico tale fono \u00e8 reso con la lettera e con la lettera , che nella lingua moderna vengono pronunciate allo stesso modo."}
{"id": "602539", "revid": "16066", "url": "https://it.wikipedia.org/wiki?curid=602539", "title": "Dahir Rayale Kahin", "text": ""}
{"id": "602545", "revid": "1226", "url": "https://it.wikipedia.org/wiki?curid=602545", "title": "Maxi processo di Palermo", "text": ""}
{"id": "602548", "revid": "2102060", "url": "https://it.wikipedia.org/wiki?curid=602548", "title": "Reticolo di diffrazione", "text": "In ottica, il reticolo di diffrazione \u00e8 un componente ottico costituito solitamente da una lastra di vetro sulla cui superficie \u00e8 incisa una trama di linee parallele, uguali ed equidistanti, a distanze confrontabili con la lunghezza d'onda della luce. Viene usato per separare i colori della luce, sfruttando la sua natura ondulatoria.\nPremessa.\nUn fascio luminoso monocromatico che incide su un reticolo d\u00e0 origine ad un fascio trasmesso e a vari fasci diffratti (figura a destra), ad angoli che dipendono dal rapporto fra la lunghezza d'onda del fascio e la distanza tra le righe del reticolo.\nQuindi, se il fascio luminoso \u00e8 composto di pi\u00f9 lunghezze d'onda, percepite dall'occhio umano come colori differenti, si ottiene la scomposizione del fascio nelle sue componenti.\nLa luce con una lunghezza d'onda pi\u00f9 grande viene deviata ad un angolo pi\u00f9 grande rispetto alla direzione incidente (angolo di diffrazione). Per ogni lunghezza d'onda si possono osservare pi\u00f9 righe. Il numero di righe che si contano dalla riga centrale, che non risulta deviata rispetto al fascio incidente ed \u00e8 presa come riferimento, \u00e8 detto \u00abordine\u00bb o \u00abmodo\u00bb di diffrazione ed \u00e8 spesso indicato con la lettera \"m\" .\nI reticoli a diffrazione possono agire sia per trasmissione, sia per riflessione della luce incidente a seconda che la dispersione della luce avvenga sullo stesso lato o dal lato opposto della sorgente luminosa. I reticoli in trasmissione sono composti da una lastra trasparente sulla quale vengono create tante piccole strisce che non consentono il passaggio della radiazione. In questo modo si ottengono molte fenditure la cui figura generata su uno schermo si risolve con un metodo analogo a quello impiegato per l'interferenza.\nI reticoli in riflessione sono costituiti da uno strato riflettente (specchio) sul quale vengono create tante piccole strisce o solchi che non consentono la riflessione della radiazione. Sono utilizzati nei monocromatori e negli spettrometri.\nLa distanza tra le fenditure, detta \"passo del reticolo\", nei reticoli usati in spettroscopia \u00e8 dello stesso ordine di grandezza della lunghezza d'onda della luce da analizzare. Nella pratica i reticoli sono solitamente caratterizzati dal numero di incisioni per unit\u00e0 di lunghezza, spesso espressa in linee per millimetro (l/mm).\nIl primo reticolo di diffrazione fu costruito attorno al 1785 dall'inventore statunitense David Rittenhouse, legando dei capelli attorno ad una coppia di viti con una filettatura molto ravvicinata.\nIl fisico tedesco Joseph von Fraunhofer, il cui nome \u00e8 rimasto legato alla teoria della diffrazione, costru\u00ec reticoli simili nel 1821 per i suoi esperimenti.\nTeoria.\nLa propriet\u00e0 fondamentale dei reticoli \u00e8 che l'angolo di deviazione di tutti i fasci rifratti dipende dalla lunghezza d'onda della luce incidente. Quindi, un reticolo separa un fascio di luce policromatica nelle varie lunghezze d'onda che lo compongono, esso \u00e8 uno strumento dispersivo. Ogni lunghezza d'onda in ingresso \u00e8 deviata in una direzione diversa dalle altre: utilizzando della luce bianca si possono ottenere molte delle tonalit\u00e0 dell'iride. Il risultato visivo \u00e8 simile a quello che si ottiene con un prisma, tuttavia questi due strumenti sfruttano metodi diversi per separare le diverse lunghezze d'onda.\nQuando un fascio di luce incide su un reticolo \u00e8 diffratto in diversi fasci. Il fascio corrispondente alla trasmissione diretta \u00e8 chiamato ordine zero di diffrazione. Ricordando la convenzione in uso denotiamo il fascio non deviato con \"m=0\". Rispetto alla direzione individuata dal fascio di riferimento \u00e8 possibile misurare l'angolo di diffrazione che caratterizza ogni fascio deviato. \"m\" pu\u00f2 assumere valori positivi o negativi a seconda che il fascio deviato si trovi a destra o a sinistra del fascio di ordine zero (ci\u00f2 dipende dalla convenzione utilizzata per il segno degli angoli).\nIndicando con \"d\" il passo del reticolo e con \"\u03bb\" la lunghezza d'onda della radiazione incidente si pu\u00f2 scrivere:\nQuando il fascio incide con un angolo \"\u03b8i\" sul reticolo. Il segno presente nella formula dipende dalla scelta della convenzione sul segno degli angoli.\nDalla relazione precedente si pu\u00f2 notare che un fascio di luce policromatica viene suddiviso nelle sue componenti dal viola (che \u00e8 il colore caratterizzato dalla lunghezza d'onda minore) al rosso; in un prisma di vetro invece l'angolo di deviazione \u00e8 maggiore per il viola, quindi la successione dei colori \u00e8 invertita.\nI raggi diffratti di colori diversi e corrispondenti a ordini consecutivi possono sovrapporsi. Questo fenomeno diventa pi\u00f9 probabile al crescere dell'ordine di diffrazione. Inoltre, in un esperimento, le linee di diffrazione osservate non sono mai infinitamente strette (come previsto dalla teoria): questo fenomeno \u00e8 una conseguenza delle condizioni sperimentali non ideali (consultare la sezione \"Larghezza delle righe e dimensione del reticolo\") e dell'effetto doppler termico.\nL'equazione del reticolo mostra che l'angolo di diffrazione dipende solo dal passo del reticolo, non dalla forma delle fenditure. L'efficienza del reticolo pu\u00f2 anche dipendere dalla polarizzazione della luce incidente.\nQuando il passo del reticolo \u00e8 pi\u00f9 piccolo di met\u00e0 della lunghezza d'onda della luce incidente, l'unico ordine presente \u00e8 quello di riferimento \"m\" = 0. Reticoli con un passo cos\u00ec piccolo mostrano propriet\u00e0 ottiche speciali: anche se sono costituiti di materiale isotropo, infatti, presentano capacit\u00e0 birifrangenti.\nEquazione del reticolo.\nIl principio del reticolo di diffrazione si fonda su una formula che pu\u00f2 essere dimostrata utilizzando sia l'ottica geometrica, sia la teoria dell'elettromagnetismo di Maxwell. Esso si fonda sul principio di Huygens-Fresnel\nIl calcolo su un reticolo \u00e8 molto simile al calcolo fatto per le fenditure di Young: la differenza di cammino ottico tra due tratti (ossia lo sfasamento dei raggi diffusi da due tratti vicini) si calcola allo stesso modo. Nel caso di Young si ha la somma di due funzioni d'onda, mentre nel caso del reticolo tale somma pu\u00f2 essere considerata una serie infinita, dato che il numero delle fenditure \u00e8 molto grande.\nSe ci si trova in condizione di diffrazione fra due tratti (come nel caso delle fenditure di Young), si avr\u00e0 ugualmente fra tutte le incisioni: lo sfasamento \u00e8 ovunque un multiplo di 2\u03c0. Si avranno quindi i massimi di intensit\u00e0 in\no meglio, se lo schermo \u00e8 posto \"all'infinito\" (ossia, a molti metri o idealmente nel piano focale di una lente convergente), si pu\u00f2 considerare l'angolo di deviazione \u03b1, che conduce a un massimo di intensit\u00e0 per\nLarghezza delle righe e dimensione del reticolo.\nLa differenza tra un reticolo e delle fenditure di Young \u00e8 che l'intensit\u00e0 si annulla non appena ci si allontana dalle condizioni di massimo d'interferenza. Invece di avere un picco di forma cos2, si ha un picco molto pi\u00f9 stretto: se ci si mette a \"xk\" + \u03b4\"x\", allora\nun tratto \"i\" sar\u00e0 in opposizione di fase con il tratto 0 se esiste un intero \"j\" per cui\novvero:\nNel caso delle fenditure di Young, si ha l'unica soluzione per \u03bb\"D\"/2\"d\"\u03b4\"x\" intero; qui, \u00e8 sufficiente prendere \"j\" abbastanza grande perch\u00e9 la frazione diventi intera. In teoria (per un numero infinito di righe illuminate), l'intensit\u00e0 \u00e8 dunque nulla fuori della condizione di interferenza costruttiva.\nIn pratica, il reticolo ha un numero finito di tratti, e solo una porzione del reticolo \u00e8 illuminata. Se chiamiamo \"N\" il numero di tratti illuminati, allora l'intensit\u00e0 si annulla per la prima volta quando\nse \"N\" \u00e8 dispari, o in\nse \u00e8 pari. La larghezza del picco \u00e8 dunque divisa per \"N\" (o per \"N\" -1) rispetto alle fenditure di Young.\nIl caso di diffrazione all'infinito si tratta nello spazio reciproco.\nEquazioni del reticolo.\nSiccome i tratti sono disposti in modo regolare, si ha un'alternanza tra interferenza costruttiva e distruttiva a seconda dell'angolo di diffusione. Si possono cos\u00ec calcolare, per una lunghezza d'onda \u03bb data, gli angoli \"r\" per i quali si avr\u00e0 un'interferenza costruttiva.\nSia \"n\"1 l'indice del mezzo di propagazione dell'onda incidente (di lunghezza d'onda \u03bb). Sia \"\u03b8i\" l'angolo d'incidenza e \"\u03b8r\" l'angolo di riflessione per il quale si ha un'interferenza costruttiva. Sia \"d\" il passo del reticolo e \"m\" un numero intero. Si ha\nSia \"n\"1 l'indice del mezzo di propagazione dell'onda incidente (di lunghezza d'onda \u03bb), e \"n\"2 l'indice del mezzo trasparente nella fenditura del reticolo. Sia \"i\" l'angolo di incidenza e \"r\" l'angolo di rifrazione per il quale si ha interferenza costruttiva. Sia \"d\" il passo del reticolo e \"m\" un numero intero. Si ha\nIn queste due formule, gli angoli sono descritti da un valore algebrico.\nIn ogni caso studiato, il numero dei modi di diffrazione si deduce dalle equazioni precedenti notando che\nogni lunghezza d'onda \u00e8 dunque diffratta in pi\u00f9 direzioni.\nFabbricazione.\nI reticoli di diffrazione possono essere prodotti agendo su una delle seguenti propriet\u00e0 della materia:\nReticoli ad alta risoluzione erano costruiti utilizzando delle guide molto precise e di difficile fabbricazione. Nel 1899, Henry Joseph Grayson progett\u00f2 una macchina per produrre reticoli di diffrazione, riuscendo ad ottenere 120\u00a0000 linee per pollice (2,54\u00a0cm) pari a circa 4724 linee al mm. Lo sviluppo successivo delle tecniche fotolitografiche permise di ottenere reticoli a partire da una figura di interferenza olografica. I reticoli olografici hanno delle scanalature sinusoidali e possono non essere efficienti come quelli ottenuti con il metodo precedente, tuttavia sono spesso preferiti nei monocromatori.\nUn altro metodo per la produzione di reticoli di diffrazione usa un gel fotosensibile inserito tra due substrati di supporto. Il gel viene sottoposto ad uno stampo olografico e poi viene sviluppato. Questi reticoli detti \"reticoli di diffrazione olografici a volume di fase\" (o reticoli \"VHP - Volume Phase Holography diffraction gratings\") non hanno delle fenditure fisiche, ma una modulazione periodica dell'indice di rifrazione del gel. Questo permette di eliminare la maggior parte della rifrazione superficiale che \u00e8 invece presente negli altri tipi di reticoli. Inoltre questi reticoli solitamente hanno un'efficienza pi\u00f9 alta e permettono di ottenere fenditure dalla forme complicate. Le versioni meno recenti di questi reticoli presentavano delle difficolt\u00e0 di conservazione ed utilizzo legate al fatto che il gel doveva essere mantenuto ad una bassa temperatura e ad un'umidit\u00e0 controllata. Ora le sostanze fotosensibili sono protette da substrati che le rendono resistenti all'umidit\u00e0, al calore e alle sollecitazioni meccaniche. I reticoli VHP non vengono danneggiati dal contatto accidentale con le mani dello sperimentatore e presentano una resistenza alle abrasioni maggiore rispetto ai reticoli in rilievo.\nLa tecnologia dei semiconduttori \u00e8 utilizzata per incidere reticoli olografici all'interno di materiali come il silicio fuso.\nApplicazioni ed esempi.\nLe applicazioni sono diverse in spettroscopia dato che l'angolo di uscita dipende dalla lunghezza d'onda studiata. Cos\u00ec, i reticoli sono utilizzati negli spettroscopi di tipo Littrow.\nI reticoli possono essere utilizzati come monocromatori: scegliendo una direzione si pu\u00f2 selezionare una lunghezza d'onda.\nI reticoli sono molto utili nell'insegnamento perch\u00e9 permettono di comprendere le propriet\u00e0 della luce.\nL'olografia consiste nel creare un reticolo bidimensionale impressionando una pellicola fotografica. La restituzione dell'immagine \u00e8 infatti la figura di diffrazione su questo reticolo.\nEsistono inoltre dei reticoli tridimensionali: i cristalli. Ogni nodo del reticolo (atomo o molecola) \u00e8 un sito di diffusione. \u00c8 la base della diffrazione dei raggi X, della figura di diffrazione in microscopia elettronica in trasmissione e della diffrazione neutronica.\nI comuni CD e DVD sono esempi quotidiani di reticoli di diffrazione: si pu\u00f2 notare la loro capacit\u00e0 di scomporre la luce incidente osservandone la superficie. Questo \u00e8 un effetto collaterale della produzione, infatti la superficie di un CD \u00e8 ricoperta di molte piccole scanalature concentriche nella plastica ricoperte da un sottile strato di metallo che le rende pi\u00f9 visibili. La struttura di un DVD \u00e8 analoga. \nIl sensore d'immagine di una fotocamera digitale ha un disegno regolare che pu\u00f2 produrre un'aberrazione ottica sull'immagine.\nI reticoli di diffrazione sono presenti anche in natura. Per esempio, i colori iridescenti delle piume del pavone, della madreperla, le ali delle farfalle e di altri insetti sono originati da strutture molto regolari, dette cristalli fotonici, che diffrangono la luce."}
{"id": "602549", "revid": "1001457", "url": "https://it.wikipedia.org/wiki?curid=602549", "title": "Simboli di Donegal", "text": "Lo stemma ufficiale del Donegal \u00e8 formato da uno scudo tradizionale e da altri elementi che lo contornano.\nLo scudo \u00e8 una sintesi dei connotati geografici e storici della contea: le fasce ondulate verdi rappresentano le colline e i pascoli numerosi, mentre quelle dorate le lunghissime e vastissime spiagge che caratterizzano il territorio costiero: oro e verde sono anche i colori sportivi e culturali del Donegal. Lo scudo pi\u00f9 piccolo compreso in quello pi\u00f9 grande riunisce due simboli degli antichi regni, la parte d'argento con ermellino l'antico regno di Aileach per rappresentare Inishowen e la croce rossa degli O'Donnel l'antico regno di Tyrconnel.\nIl resto dello stemma \u00e8 incentrato sul santo tanto amato in Donegal (a Glencolumbkille c'\u00e8 uno dei principali luoghi di venerazione): San Columba di Iona (\"Saint Columcille\"). La colomba del cimiero lo rappresenta, mentre le quattro piume circostanti identificano i \"Four Masters\" (quattro maestri).\nIl motto, infine, riassume le ultime parole pronunciate da San Columba prima di morire: \"Mutuam habeatis caritatem\" (dal latino: \"Abbiate carit\u00e0 reciproca\").\nVarianti.\nSpesso per identificare la contea viene usato lo stemma di Donegal Town, uno scudo giallo con la croce rosse degli O'Donnell sorretta da un braccio: ad esempio, la Donegal GAA, l'associazione che gestisce gli sport gaelici nella contea, usa lo stemma della cittadina bordato da un'ulteriore scudo con le caratteristiche onde giallo-verdi presenti anche nello stemma ufficiale\nLa bandiera sportiva e culturale \u00e8 giallo-verde."}
{"id": "602552", "revid": "287204", "url": "https://it.wikipedia.org/wiki?curid=602552", "title": "Sphyraena forsteri", "text": "Sphyraena forsteri, conosciuto comunemente come barracuda del Pacifico \u00e8 un pesce marino appartenente alla famiglia Sphyraenidae.\nDistribuzione e habitat.\nQuesta specie \u00e8 diffusa nell'Indo-Pacifico: dalla costa orientale africana compreso il Mar Rosso e Madagascar alla costa indiana, arcipelago indonesiano, costa australiana, coreana e cinese fino al Giappone meridionale. Abita le acque tropicali e subtropicali, nelle scogliere e nelle lagune atollifere delle barriere coralline.\nDescrizione.\npresenta un corpo molto allungato e idrodinamico, testa anch'essa allungata, provvista di grandi occhi e forti mascelle, con due file di denti sporgenti e affilati. La mascella superiore non \u00e8 protrattile, come invece nella maggioranza dei pesci. Sul dorso sono presenti pinne dorsali, la coda \u00e8 fortemente forcuta. La linea laterale \u00e8 molto sviluppata. La pelle \u00e8 ricoperta da piccole scaglie lisce. \nLa livrea \u00e8 bianco argentea, con chiazze pi\u00f9 scure. \nRaggiunge una lunghezza di 75 cm.\nAlimentazione.\nCome tutti i barracuda ha dieta carnivora: si nutre infatti di altri pesci.\nPesca.\n\"S. forsteri\" \u00e8 pescato per uso alimentare.\nPericoli.\nSono stati segnalati molti casi di avvelenamento da ciguatera da parte di chi si ciba delle sue carni poco cotte."}
{"id": "602557", "revid": "172", "url": "https://it.wikipedia.org/wiki?curid=602557", "title": "Classificazione spazi aerei", "text": ""}
{"id": "602559", "revid": "1507870", "url": "https://it.wikipedia.org/wiki?curid=602559", "title": "Rifugio Alpe Corte", "text": "Il rifugio Alpe Corte Bassa \u00e8 un rifugio situato nella frazione di Valcanale del comune di Ardesio (BG), in val Seriana, nelle Prealpi Orobiche, a 1.410\u00a0m s.l.m.\nStoria.\nIl rifugio \u00e8 stato costruito ed inaugurato nel 1948. Nel 1970 la Sezione di Bergamo del CAI acquist\u00f2 il rifugio, ampliando e migliorando il fabbricato. Dal 2007 i lavori di ristrutturazione e riqualificazione lo hanno reso agibile anche a persone diversamente abili.\nCaratteristiche e informazioni.\nIl rifugio \u00e8 di propriet\u00e0 della sezione di Bergamo del Club Alpino Italiano, e ha una capienza di 31 posti letto e 70 posti a sedere in sala pranzo.\nSorge al confine di una bella pineta, al cospetto delle imponenti pareti dolomitiche del versante nord del Pizzo Arera.\nAccessi.\nDall'abitato di Valcanale, segnavia n. 220 percorribile in 30 minuti, seguendo la valle del torrente Acqualina.\nIl rifugio pu\u00f2 essere anche raggiunto dalle baite Mezzeno per il passo Branchino e l'omonimo lago, tramite il segnavia numeri 219/218 percorribile in circa 1,30 h.\nEscursioni.\nIl rifugio \u00e8 la meta della 1\u00aa tappa del Sentiero delle Orobie Orientali, che prevede la salita da Valcanale. Da qui si prosegue alla volta del rifugio Laghi Gemelli (2\u00aa tappa) tramite il sentiero n. 216 in 4 h.\n\u00c8 possibile raggiungere il rifugio Branchino e il lago omonimo dal rifugio seguendo il sentiero 218 in circa un'ora.\nUn itinerario interessante \u00e8 quello del sentiero dei Fiori: si tratta di un percorso ad anello percorribile in circa 3 ore che dal Passo Branchino (1.821 m) porta al rifugio Capanna 2000 seguendo il segnavia 222. Da qui attraversa la Valle d'Arera e raggiunge il Passo Gabbia (2.050 m) e poi la Bocchetta di Corna Piana (2.078 m), per ridiscendere al Passo Branchino."}
{"id": "602564", "revid": "2178", "url": "https://it.wikipedia.org/wiki?curid=602564", "title": "Stemma del Mayo", "text": ""}
{"id": "602573", "revid": "26891", "url": "https://it.wikipedia.org/wiki?curid=602573", "title": "Classi L, M", "text": ""}
{"id": "602575", "revid": "1305772", "url": "https://it.wikipedia.org/wiki?curid=602575", "title": "FITA", "text": ""}
{"id": "602582", "revid": "767487", "url": "https://it.wikipedia.org/wiki?curid=602582", "title": "Sphyraena barracuda", "text": "Il grande barracuda (\"Sphyraena barracuda\") \u00e8 un pesce d'acqua salata della famiglia degli Sphyraenidae.\nDistribuzione e habitat.\nVive nelle acque tropicali e subtropicali di tutti gli oceani.\nGli esemplari giovani vivono nelle acque basse costiere, prevalentemente tra le mangrovie e le scogliere. Gli adulti vivono pressoch\u00e9 ovunque, dai porti, alle baie alle acque pelagiche.\nDescrizione.\nIl corpo \u00e8 fusiforme, estremamente allungato, con dorso e ventre orizzontali, leggermente obliqui verso il lungo e potente peduncolo caudale. La testa \u00e8 affusolata, con due potenti mascelle fornite di denti aguzzi. Le pinne sono corte e appuntite, la coda \u00e8 larga e fortemente forcuta.\nLa livrea \u00e8 argentea, con molte strisce scure verticali lungo i fianchi, e pinne brune.\nTra i barracuda \u00e8 quello di maggiore taglia potendo raggiungere 1,8 e raramente i 2 m di lunghezza, e peso sino a 50\u00a0kg.\nPrede e predatori.\nSi nutre prevalentemente di pesci e di calamari.\nNelle fasi giovanili \u00e8 preda della lampuga.\nPesca.\nIl grande barracuda \u00e8 commestibile e pescato prevalentemente a scopo di sussistenza dalle popolazioni costiere locali. Ha provocato numerosi casi di ciguatera.\nAcquariofilia.\nQuesto pesce \u00e8 spesso ospite, come altri suoi congeneri, in acquari pubblici.\nPericolosit\u00e0 per l'uomo.\nGli attacchi agli esseri umani sono documentati ma sono rari, effettuati di solito con un rapido morso che provoca seri danni, ma raramente risulta mortale per la vittima.\nSi pensa che l'attacco sia provocato dallo scintillare di oggetti metallici (collane, bracciali, coltelli da sub) che i barracuda scambierebbero per pesce azzurro.\nNella cultura di massa.\nAppare nel film d'animazione Disney Pixar \"Alla ricerca di Nemo\"."}
{"id": "602590", "revid": "16066", "url": "https://it.wikipedia.org/wiki?curid=602590", "title": "Gigi d'Alessio", "text": ""}
{"id": "602593", "revid": "2225", "url": "https://it.wikipedia.org/wiki?curid=602593", "title": "Oscar 1987", "text": ""}
{"id": "602600", "revid": "438678", "url": "https://it.wikipedia.org/wiki?curid=602600", "title": "La maledizione dello scorpione di giada", "text": "La maledizione dello scorpione di giada (\"The Curse of the Jade Scorpion\") \u00e8 un film del 2001 scritto e diretto da Woody Allen, con protagonisti lo stesso Allen ed Helen Hunt.\nTrama.\nNew York, 1940. L'investigatore assicurativo C.W. Briggs e la contabile Betty Ann Fitzgerald lavorano per la stessa compagnia e si odiano dall'istante in cui si sono conosciuti. Una sera, in occasione del compleanno di un collega, i due vengono ipnotizzati durante uno spettacolo dal mago Voltan, che li soggioga per mezzo di uno scorpione di giada e di due parole chiave, \u201cCostantinopoli\u201d per Briggs e \u201cMadagascar\u201d per Fitzgerald.\nAppena rientrato a casa, Briggs riceve una telefonata dal mago, che, pronunciando la parola chiave \u201cCostantinopoli\u201d, lo riporta in trance e lo costringe a rubare dei gioielli dalla villa della facoltosa famiglia Kensington. Il giorno successivo, Briggs, che non ricorda nulla, indaga assieme alla polizia e giunge alla conclusione che il colpevole \u00e8 qualcuno interno all'agenzia assicurativa: Briggs finisce con il sospettare proprio di Fitzgerald, la quale ha accesso a tutti i dati dei sistemi antifurto (come lo stesso Briggs). Deciso a scoprire la verit\u00e0, Briggs si introduce nell'appartamento di Fitzgerald, solo per scoprire che la collega ha una relazione con il loro capo, l'ottuso Chris Magruder, che tuttavia termina nel peggiore dei modi proprio quella sera. Rimasta sola, Fitzgerald, ubriaca, tenta il suicidio gettandosi dalla finestra, ma viene prontamente fermata da Briggs, che poi veglia su di lei tutta la notte.\nNel frattempo, Briggs ha anche un intrallazzo con la bellissima e spregiudicata Laura Kensington, figlia dei proprietari derubati. Poche sere dopo il furto, Briggs si trova in compagnia di Laura e viene nuovamente contattato da Voltan, che lo costringe a compiere un secondo furto. Laura, interrogata dalla polizia, confermer\u00e0 pi\u00f9 tardi che lo sfortunato investigatore non aveva un alibi al momento della rapina.\nL'indomani, Briggs viene informato che \u00e8 diventato il principale sospettato a causa di una serie di prove, tra cui la testimonianza di Laura Kensington. Fitzgerald, che malgrado tutto non crede alla colpevolezza del collega, va a casa di Briggs per discutere il caso con lui, ma trova casualmente la refurtiva. Proprio in quel momento, Briggs riceve una telefonata di Voltan, che lo riporta in trance e gli ordina di portargli i gioielli: Briggs esegue, non prima per\u00f2 di aver dichiarato, sempre sotto ipnosi, il proprio amore a Fitzgerald. La donna, furibonda, lo denuncia immediatamente e Briggs viene arrestato, per poi riuscire a scappare grazie all'aiuto di Laura Kensington. L'investigatore, ora in fuga, si rifugia proprio a casa di Fitzgerald, contando sul fatto che nessuno verr\u00e0 a cercarlo da lei, dal momento che tutti sanno che i due si detestano: la collega, seppure riluttante, accetta di ospitarlo, anche perch\u00e9 in fondo commossa e riconoscente per la gentilezza mostrata da Briggs la sera del tentato suicidio.\nDurante la notte, Fitzgerald riceve una telefonata da Voltan, che la ipnotizza tramite la parola chiave \"Madagascar\" e si serve di lei per un terzo furto. La donna, sotto ipnosi, rivela poi a Briggs di essere innamorata pazza di lui, ma la mattina dopo non ricorda pi\u00f9 nulla; ascoltando la radio che parla del furto, si convince anzi che sia Briggs il responsabile e lo caccia via.\nBriggs, ricorrendo ad alcuni informatori, riesce a risalire al nome di Voltan e comincia a sospettare la pista dell'ipnosi. Grazie a due colleghi, anche loro presenti la sera dello spettacolo, ricostruisce gli avvenimenti e riesce a liberarsi dall'influsso della parola chiave; raggiunge poi Fitzgerald proprio nel momento in cui la donna, in trance, sta consegnando a Voltan i gioielli del terzo furto, e fa arrestare il mago.\nBriggs, pienamente riabilitato, decide di dimettersi e lasciare l'agenzia, ma si rende conto di essere davvero innamorato di Fitzgerald e si dichiara; la collega, tuttavia, si \u00e8 appena rimessa con Magruder, al che Briggs decide di ricorrere alla parola chiave \"Madagascar\". Alla menzione della parola, Fitzgerald cade prontamente in trance e pianta in asso un allibito Magruder in favore di Briggs. Mentre lasciano l'ufficio, per\u00f2, Fitzgerald fa capire a Briggs di essersi in realt\u00e0 liberata dal potere dello scorpione di giada e quindi di ricambiare davvero i sentimenti del collega: i due escono dall'edificio scambiandosi sorrisi.\nRiprese.\nIl film \u00e8 stato girato negli Stati Uniti a Los Angeles e New York.\nCritica.\nIl film ha ricevuto recensioni contrastanti da parte della critica. Su Rotten Tomatoes il film ha un punteggio di approvazione del 45%, basato su 122 recensioni, con un giudizio formulato dal sito riassumibile cos\u00ec: \"La scrittura de \"La maledizione dello scorpione di Giada\" non \u00e8 cos\u00ec nitida come i film precedenti di Woody Allen, dato che la maggior parte delle battute sono di basso livello\". Metacritic attribuisce al film un punteggio medio di 52 su 100, basato su 31 critiche, indicando \"recensioni contrastanti o medie\".\nLo stesso Allen sembra d'accordo con i giudizi negativi, osservando che forse questo \u00e8 il suo peggior film. Il regista ha dichiarato di aver percepito la delusione del resto del cast per il suo ruolo da protagonista, aggiungendo per\u00f2 che parte del problema era dovuto alla tempistica e alle spese, che rendevano troppo lungo e costoso tornare indietro e filmare da capo (esperienza, questa, non nuova per Allen, che nel 1987 gir\u00f2 il film Settembre una seconda volta, dopo essersi accorto d'aver sbagliato il cast). Egli aggiunse d'aver offerto il ruolo di Briggs a Jack Nicholson e a Tom Hanks, ma entrambi declinarono l'offerta.\nCon un budget di produzione di 33 milioni di dollari, \u00e8 il film pi\u00f9 costoso di Allen; tuttavia, a differenza di altre pellicole del comico newyorkese, ha incassato poco: 7 milioni di dollari negli USA, 18,9 milioni in tutto il mondo. Tuttavia, a un decennio dalla sua uscita venne definito un \"cult\". Roger Ebert ha scritto: \"Ci sono delle cose piacevoli nel film che hanno poco a che fare con la trama. Il suo aspetto \u00e8 inquietante; \u00e8 un omaggio a un'era in bianco e nero, filmato a colori, eppure i colori sembrano bruniti e negli anni '40: nessun film noir fu girato a colori ma, se lo fosse stato, sarebbe sembrato cos\u00ec. E grande attenzione viene data alle donne interpretate da Hunt, Berkley e Theron; non assomigliano molto alle donne da film noir classico come le donne nei poster: i loro costumi e stili le elevano ad archetipi. Hunt, in particolare, si diverte con un ruolo da donna saggia che deve qualcosa, forse, alla Rosalind Russell in \"La signora del venerd\u00ec\"\"."}
{"id": "602616", "revid": "2730", "url": "https://it.wikipedia.org/wiki?curid=602616", "title": "Sculacciata", "text": "La sculacciata \u00e8 l'atto di colpire ripetutamente con la mano aperta le natiche di un'altra persona. Viene inflitta per provocare dolore a scopo correttivo nei confronti di bambini.\nNon si pu\u00f2 parlare di sculacciata quando si tratta di una amichevole pacca sul sedere poich\u00e9 la sculacciata nasce da un rapporto gerarchico in cui uno ha il potere di infliggere una punizione all'altro. In questo preciso contesto la sculacciata va al di l\u00e0 del semplice fatto fisico e viene a coinvolgere anche la sfera emotiva, prevedendo un rituale in cui la fase preliminare ha la stessa importanza di quella esecutiva.\nTerminologia e strumenti.\nNel mondo anglosassone con lo stesso termine \"spanking\" si viene a definire sia la sculacciata classica somministrata con la mano sia quella eseguita con l'aiuto di un attrezzo (generalmente il \"paddle\"). Si tratta da sempre della punizione corporale formale d'un minore sul fondoschiena da parte d'un adulto sia in ambito scolastico che domestico; l'esecuzione nella sua forma standard (utilizzando il paddle) \u00e8 nelle scuole statunitensi indicata come \"sculacciata\", mentre il suo equivalente inglese \"caning\" (colpi di canna) non \u00e8 mai stato in tal modo descritto.\n\"Licks\" \u00e8 invece un termine comune in uso nei paesi centroamericani, in particolare d'origine indiana come Trinidad e Tobago che di solito vien a riferirsi a qualsiasi tipo di punizione fisica che includa lo \"spanking\" o la battitura (bastonatura, fustigazione etc): il \"licks\" pu\u00f2 quindi includere l'utilizzo di rami d'albero, cinture, cucchiai, manici di scopa o anche oggetti di metallo.\nIn Gran Bretagna, Irlanda, Nuova Zelanda e Australia infine al posto di \"spanking\" viene generalmente usato di preferenza il termine \u00abschiaffeggiare\u00bb (\"smacking\", schiocco) per descrivere quando si colpisce con una mano e si pu\u00f2 riferire sia a schiaffi veri e propri sia alla pi\u00f9 classica sculacciata infantile.\nOgni singolo colpo inferto al fondoschiena \u00e8 detto \u00absculaccione\u00bb (ma in italiano anche la stessa parola sculacciata ha questo significato, essendo perfettamente sinonimi) e la severit\u00e0 della punizione dipende dal numero di sculaccioni/sculacciate e dalla forza usata per darli. Gli sculaccioni/sculacciate sono, per definizione, quelli dati con le mani nude, ma si usa lo stesso termine anche quando lo sculacciatore impugna oggetti di varia fattura per colpire le natiche (\"paddle\"). Questi oggetti, se la sculacciata si protrae a lungo, servono a produrre alla vittima una sofferenza ed umiliazione maggiore. Nelle punizioni domestiche gli oggetti sono quelli di uso comune come spazzole per capelli o cinghie dei pantaloni. In ambito scolastico possiamo avere i righelli oppure strumenti appositamente costruiti allo scopo.\nStoria.\nEsiste ampia letteratura ed iconografia a proposito della sculacciata, con particolari riferimenti ai sistemi educativi in vigore nell'Ottocento e primi decenni del Novecento, soprattutto nei paesi anglosassoni, ma anche in Francia e altrove, dove le punizioni corporali erano molto frequenti sia nelle famiglie che nelle istituzioni scolastiche, religiose e laiche sia pubbliche che private. In tempi pi\u00f9 recenti tali sistemi correttivi sono stati dichiarati fuori legge nella stragrande maggioranza dei paesi europei occidentali, mentre in molti altri sono tuttora non solo tollerati, ma anche applicati generosamente.\nAll'interno dell'ambito domestico.\nIn molte culture, da sempre i genitori sono stati storicamente considerati come i portatori ed esecutori della disciplina correttiva sui figli: non solo quindi avevano il diritto di sculacciarli quando fosse pi\u00f9 necessario ed opportuno, ma anche il preciso dovere di farlo se volevano esser considerati bravi educatori. La sculacciata viene tipicamente eseguita con uno o pi\u00f9 schiaffi sui glutei del bambino a mano nuda, anche se, non di rado, vengono usati vari oggetti per sculacciare i bambini, come una spazzola per capelli o un cucchiaio di legno. Quest'atteggiamento di severit\u00e0 \u00e8 tuttavia cambiato un po' dappertutto nei paesi pi\u00f9 sviluppati a partir dagli anni 50 e 60 del '900, anche a seguito d'una maggior attenzione e rispetto nei confronti dei bambini (da considerare come individui a tutti gli effetti) da parte della pediatria ufficiale.\nQuesto lento ma inesorabile cambiamento nell'atteggiamento dato al rapporto intercorrente tra adulto e bambino \u00e8 stato poi seguito anche dalla modificazione della legislazione: a partire dal 1979 e fino a tutto il 2011 vi son stati 30 paesi (tra cui 22 europei) al mondo che han messo completamente al bando le punizioni corporali da infliggere ai bambini, vietandone la pratica sia in ambito scolastico che pi\u00f9 privatamente famigliare.\nIn tutto il continente africano (tranne che in Sudafrica), in Medio Oriente e nella maggior parte dell'Asia orientale (incluse Cina, Taiwan, Corea del Sud, Thailandia e Vietnam la punizione corporale anche severa dei propri figli continua ad esser perfettamente lecita; a Singapore e Hong Kong punire i propri figli con sculacciate e frustate \u00e8 legale, anche se si cerca per quanto possibile di scoraggiarne l'uso indiscriminato.\nCulturalmente molte persone continuano ad esser fermamente convinte che una certa quantit\u00e0 di sculacciate (da dare ogni tanto ai figli piccoli pi\u00f9 indisponenti) sia non solo opportuna ma anche necessaria, pertanto tale pratica continua ad esser accettata dalle varie societ\u00e0 asiatiche ed africane nel loro complesso.\nStudi e ricerche han rilevato che:\nIn ambito scolastico.\nLe punizioni corporali all'interno dell'istituzione scolastica (quando questa le preveda), di solito vengono eseguite utilizzando un attrezzo (ad esempio un \"paddle (spanking)\" o un \"cane (spanking)\" piuttosto che utilizzando la mano aperta: \u00e8 questa d'altronde una forma comune di disciplina scolastica in moltissimi paesi, anche se attualmente vietato nella maggior parte del mondo occidentale, in tutta l'Europa, Giappone, India, Canada, Nuova Zelanda e Sudafrica. Questi divieti son stati accompagnati da dibattiti anche aspri ed accesi, ed in molte di queste culture continua ad esserci una netta divisione di pareri circa la presunta efficacia o idoneit\u00e0 della sculacciata come forma di correzione di comportamenti scorretti da parte degli studenti.\nLa fustigazione, in particolare per i ragazzi adolescenti, rimane tuttavia ancor oggi una forma comunemente accettata di disciplina nelle scuole di diversi paesi asiatici ed africani, soprattutto quelli con un patrimonio culturale proveniente dal Regno Unito; come Malaysia, Singapore, Tanzania e Zimbabwe.\nNegli Stati Uniti le punizioni corporali degli studenti durante le ore di lezione e studio non \u00e8 considerata di per s\u00e9 illegittima; v'\u00e8 un divieto costituzionale riguardante la \"punizione crudele e inusuale\". La punizione dev'esser pertanto ragionevole e non eccessiva, e ci\u00f2 \u00e8 considerato garanzia sufficiente contro gli eventuali abusi: al 2011 31 stati americani hanno vietato la sculacciata per i bambini nelle scuole. Al Sud, specie in Texas, Louisiana, Alabama \u00e8 comune il paddle (spanking), definito per convenzione \"spanking\"-sculacciata..\nPer finire, in India le punizioni corporali sono vietate nelle scuole pubbliche, per tutti gli anni d'istruzione obbligatoria e gratuita.\nMetodo.\nUn metodo comune per l'esecuzione \u00e8 con il bambino o adolescente sdraiato a pancia in gi\u00f9 sul grembo del genitore; in alternativa piegato o sdraiato a faccia in gi\u00f9 sul letto. Le sculacciate posson esser inferte sopra i pantaloni, coi pantaloni abbassati sopra gli slip, a sedere nudo. Quelli che continuano ad esser maggiormente favorevoli al mantenimento di questa pratica sostengono che il fondoschiena continui ad esser dopotutto il posto pi\u00f9 sicuro in cui amministrar la punizione in quanto non v'\u00e8 pericolo che si possano verificar lesioni permanenti a tale parte del corpo.\nNella pi\u00f9 classica delle situazioni, descritta in molte cronache d'epoca, racconti ed illustrazioni, la sculacciata vera e propria \u00e8 preceduta da un severo rimprovero e da una \"preparazione\" spesso lunga ed accurata. Quando finalmente tutto \u00e8 pronto, il genitore \u00e8 seduto su una sedia e il figlio si trova in posizione prona appoggiato sulle ginocchia dell'altro. In questo modo il genitore si trova ad avere le natiche dell'altro in posizione ottimale per colpirle e il figlio star\u00e0 invece piuttosto scomodo e non potr\u00e0 osservare direttamente la zona colpita; questo acuir\u00e0 il senso di sottomissione che si vuole infliggere.\nA volte le natiche sono scoperte (messe a nudo, anche per rendere pi\u00f9 dolorosa la sculacciata togliendo la protezione degli indumenti) oppure la vittima \u00e8 costretta a spogliarsi dalla vita in gi\u00f9, cosicch\u00e9 il genitore monitori i colpi inflitti con pi\u00f9 sicurezza senza lasciate lesioni, ma anche per rendere la sculacciata pi\u00f9 dolorosa. Tutto questo ha lo scopo di sommare all'aspetto fisico della punizione anche quello emotivo, non meno importante, e che rende la sculacciata maggiormente efficace.\nNei college lo studente pu\u00f2 essere costretto a tenere, a voce alta, il conto dei colpi ricevuti che aumenteranno di numero in caso di errore nel conteggio.\nPoi, dopo la sculacciata, il figlio pu\u00f2 essere costretto a rimanere per un po' di tempo a meditare in silenzio, magari in un angolo della stanza, in piedi o in ginocchio, nello stesso stato di nudit\u00e0 parziale.\nSculacciata come tradizionale Rito di passaggio.\nLa sculacciata pu\u00f2 avvenire anche senza alcun rituale e in posizioni diverse. Pu\u00f2 essere un gesto molto distaccato, con la vittima completamente vestita, come ad esempio negli anni settanta ed ottanta quando, in alcune zone d'Italia, era pratica usuale infliggere sculacciate alle \"matricole\" (studenti del primo anno) delle scuole medie e delle superiori da parte dei colleghi dell'ultimo anno, in una sorta di \"nonnismo\". Le sculacciate avvenivano in luoghi pubblici, magari all'aperto, spesso in presenza di molti coetanei; le vittime erano maschi e, se non si ribellavano, accettando passivamente la sculacciata, se la sbrigavano in pochi minuti e con pochi colpi in una atmosfera goliardica.\nLa sculacciata nei confronti di donne adulte.\nIn alcune culture sculacciare indiscriminatamente le donne di casa per ogni minima mancanza, da parte del capofamiglia maschio (e definita disciplina domestica) \u00e8 stata e continua ad esser pratica usuale, oltre che costume comune ed approvato. Rimane la convinzione difatti che il marito, in qualit\u00e0 di esecutore della legge in famiglia, abbia tutto il diritto, anzi anche il dovere di disciplinare (quando se ne presenti la necessit\u00e0) la moglie, le domestiche e le figlie gi\u00e0 maggiorenni. Esistevano in tempi passati addirittura dei manuali che volevano istruire l'uomo su come meglio infliggere la sculacciata alle donne.\nNella maggior parte dei paesi occidentali questa pratica ha finito per esser sempre pi\u00f9 considerata come socialmente inaccettabile, ma l'uso di punizioni corporali assidue di donne da parte dei loro mariti esiste ancora in molte parti del mondo in via di sviluppo, verificandosi ancora per\u00f2 in casi isolati come violenza domestica, anche nei paesi occidentali pi\u00f9 sviluppati.\nCi\u00f2 \u00e8 anche conseguenza del ruolo tradizionalmente accettato del maschio come capo indiscusso del nucleo familiare.\nOggi, nei paesi pi\u00f9 evoluti, la sculacciata tra adulti tende a limitarsi allo spanking di derivazione erotica, quindi perfettamente consenziente e realizzata come un gioco di ruolo sessualmente eccitante.\nSpanking: la sculacciata erotica.\nLa sculacciata pu\u00f2 anche coinvolgere la sfera sessuale dato che le mani e lo sguardo dello sculacciatore si trovano necessariamente molto vicini ai glutei e all'organo sessuale della vittima. Quando \u00e8 un uomo a sculacciare una ragazza (oppure una donna con un ragazzo) e magari viene richiesta la nudit\u00e0 della vittima, \u00e8 inevitabile che si crei una situazione di eccitazione sessuale di uno dei due o di entrambi.\nIn questo caso \u00e8 pi\u00f9 corretto ricorrere alla lingua inglese per differenziare la sculacciata (punizione) dallo \"spanking\" (gioco sadomaso), il quale pu\u00f2 essere preceduto dalla pratica del figging. Cos\u00ec la sculacciata perde l'aspetto di punizione ed assume una valenza erotica, quando sia lo \"sculacciatore\" che lo \"sculacciando\" sono persone adulte consenzienti. Pu\u00f2 trattarsi di un gioco erotico della coppia che precede il rapporto sessuale vero e proprio.\nQuesto tipo di pratica (detta appunto \"spanking\" in inglese e \"fess\u00e9e\" in francese) \u00e8 stata celebrata dal film francese \"La fess\u00e9e\" del 1976 del regista Burd Tranbaree, dal film italiano \"La sculacciata\" del 1974 del regista Pasquale Festa Campanile con Sydne Rome; dalla canzone \"Hanky Panky\" del 1990 della cantante Madonna con il relativo videoclip; dai libri \"L'arte della sculacciata\" del 1989 di Jean-Pierre Enard con le illustrazioni di Milo Manara, \"Elogio della sculacciata\" del 1997 di Jacques Serguine e \"Sculacciate e sculacciati\" del 2000 di Paul Stoves."}
{"id": "602621", "revid": "1748167", "url": "https://it.wikipedia.org/wiki?curid=602621", "title": "Gao Zu", "text": "Li Yuan apparteneva all'aristocrazia del Nordovest e la sua famiglia era - come era solito in queste parti del paese - conosciuta per i suoi rapporti matrimoniali con i 'Barbari'.\nDal 610 la dinastia Sui venne scossa da ripetute ribellioni, in tutto circa 200 in sette anni. Un primo motivo erano le carestie che sorsero in seguito alle inondazioni nel basso corso dello Huang-ho (Fiume giallo). Nel mezzo di questa situazione le truppe imperiali si decisero per tre guerre di Corea piuttosto sanguinose (612/13/14). Le seguenti ribellioni contadine vennero sostenute dalla nobilt\u00e0 del Nordovest e con le reazioni dell'imperatore peggiorarono anche le relazioni con i Turchi orientali.\nIl generale Li Yuan della dinastia Sui represse tra il 615 e il 616 alcune di queste ribellioni contadine. Il figlio Li Shimin aiut\u00f2 nel 615 l'imperatore Sui Yang Di in un attacco improvviso del Khan turco Shibi (609-21) durante un viaggio di ispezione. Infine Li Yuan venne nominato luogotenente di Taiyuan nello Shanxi (617). Contemporaneamente l'imperatore Sui si ritir\u00f2 al sud in un viaggio di piacere e lasci\u00f2 solo il nord ribelle. Fu un errore fatale.\nOra si dice che Li Shimin abbia costretto il padre indeciso con un intrigo da harem ad una sommossa contro i Sui. Come sempre: Li Yuan si ribell\u00f2, si un\u00ec in una lega con il khan turco per liberarsi da ogni peso e sped\u00ec quindi le sue truppe ai suoi figli Li Jiancheng e Li Shimin alla capitale Chang'an, che venne occupata nel settembre del 617. Quindi install\u00f2 inizialmente un nipote di Yang Di come imperatore fantoccio e sal\u00ec al trono nel giugno 618 dopo l'assassinio di Yang Di.\nCon questo non aveva tuttavia ancora tutto il paese nelle sue mani, poich\u00e9 vi erano parecchi capi ribelli che lottavano per la supremazia. Quindi si tratt\u00f2 di liberare la Cina, cosa che tenne impegnata la dinastia Tang fino al 624 - 628. Tra le misure adottate vi erano punizioni rigide per l'osservazione della disciplina nelle truppe, l'immediata spedizione del frumento immagazzinato per risollevare le genti dalla carestia, un riassortimento della burocrazia per l'introduzione di ex capi ribelli e non ultimo anche la riorganizzazione delle leggi penali (624). Persino molte donne degli harem vennero 'liberate' nell'interesse del popolo.\nL'imperatore Gao Zu era considerato introverso, generoso e magnanimo. Ci\u00f2 significa che il figlio Li Shimin gli avrebbe preso tutto il lavoro. Poco dopo l'assassinio del principe della corona Li Jiancheng, perpetrato da Li Shimin nelle lotte di famiglie, abdic\u00f2 a favore di questo."}
{"id": "602628", "revid": "767487", "url": "https://it.wikipedia.org/wiki?curid=602628", "title": "Melinda e Melinda", "text": "Melinda e Melinda (\"Melinda and Melinda\") \u00e8 un film del 2004 diretto da Woody Allen.\nTrama.\nDurante una cena tra amici si discute sul senso della vita: se essa sia pi\u00f9 \"tragica\" o pi\u00f9 \"comica\". A discutere sono due autori teatrali con una diversa opinione della vita, che si riflette anche nel loro lavoro. Dallo stesso punto di partenza (una ragazza di nome Melinda che arriva inattesa ad una cena) costruiscono, secondo i due punti di vista diversi, una storia basata sul personaggio principale: Melinda.\nNella versione \"drammatica\", Melinda ha tentato il suicidio dopo che il marito, medico, divorzia da lei portandole via i figli e negandole il diritto a fargli visita dopo aver scoperto il suo tradimento; arriva inattesa a casa di Laurel, un'amica del liceo che ha organizzato una cena insieme al marito, attivo nel campo del cinema. Rimane ospite da loro, e nel frattempo fa la conoscenza con un pianista, Ellis, con cui inizia ad uscire e che sembra essere giusto per lei. Ma lui e l'amica diventano amanti e lei tenta di nuovo il suicidio dopo averlo scoperto.\nNella versione \"comica\", Melinda \u00e8 una laureata in storia dell'arte che ha preso parecchi sonniferi, e che chiede aiuto ai vicini di casa Hobie e Susan, che hanno organizzato una cena per reperire i fondi necessari al film della padrona di casa con protagonista il marito, attore che \"non ha un nome conosciuto\". Va tutto bene e diventano amici, e da qui inizia la ricerca dell'uomo ideale per Melinda, cosa che per\u00f2 secca il marito perch\u00e9 lui si \u00e8 invaghito di lei; lui e la moglie si lasciano dopo che lui torna a casa e la trova a letto con il finanziatore, e per nulla scosso va ad un appuntamento con Melinda, che gli confida di aver conosciuto un pianista e di essere cotta di lui. Alla fine Melinda si accorger\u00e0 di essere innamorata di Hobie e si metteranno insieme."}
{"id": "602629", "revid": "1543377", "url": "https://it.wikipedia.org/wiki?curid=602629", "title": "Ervin Skela", "text": "Carriera.\nClub.\nHa iniziato a giocare nel , club della massima divisione albanese, per poi passare al .\nNel 1997 si trasfer\u00ec in Germania, giocando sia in Bundesliga e sia in seconda divisione con (1997-1999), (1999-2000), (2000-2001), (2001-2004), (2004-2005) e (2005-2006).\nDopo la retrocessione del Kaiserslautern in seconda divisione si \u00e8 liberato dal club tedesco per passare all', nella Serie A italiana, a parametro zero. Firmato un contratto annuale, ha esordito in maglia bianconera il 9 settembre 2006 in -Ascoli 3-1, non riuscendo poi a trovare spazio in squadra. Dopo essere stato impiegato solamente in 7 occasioni, a gennaio 2007 rescinde il contratto passando poi all', tornando cos\u00ec in Bundesliga. Dopo due anni e mezzo a Cottbus si trasferisce nel dove resta un solo anno, prima di tentare l'avventura nel campionato polacco con la maglia dell'.\nNazionale.\nNel 2000 debutt\u00f2 con la nazionale albanese. Ha totalizzato 75 presenze e 13 gol, ed \u00e8 al 4\u00ba posto nella classifica di tutti i tempi per quanto riguarda le presenze e al 3\u00ba posto per i gol dell'Albania.\nIl 28 marzo 2001 ha realizzato quella che \u00e8 tuttora su quattro incontri disputati l'unica rete realizzata dalla nazionale albanese all'.\nStatistiche.\nPresenze e reti nei club.\n\"Statistiche aggiornate al 27 aprile 2019.\""}
{"id": "602633", "revid": "834", "url": "https://it.wikipedia.org/wiki?curid=602633", "title": "Jackson 5", "text": ""}
{"id": "602634", "revid": "767487", "url": "https://it.wikipedia.org/wiki?curid=602634", "title": "Alice (film 1990)", "text": "Alice \u00e8 un film del 1990, scritto e diretto da Woody Allen e interpretato da William Hurt e Mia Farrow, all'epoca delle riprese, compagna del regista.\nTrama.\nAlice ha quarant'anni, due figli, Kate e Dennis, un marito gentile, Doug, e una bella casa a New York. Ciononostante \u00e8 insoddisfatta della vita che conduce, al punto da cercare amore in un rapporto extraconiugale, con Joe, divorziato da Vicki. Il dott. Yang, medico e agopuntore cinese presso cui \u00e8 in cura, le fornisce un'erba che rende invisibili: cos\u00ec Alice scopre i tradimenti del marito e la falsit\u00e0 delle amiche. Un'altra erba procura amore eterno, ma Alice decide di non utilizzarla e di compiere un viaggio in India, dove conoscer\u00e0 le suore di Madre Teresa di Calcutta, per poi ritornare negli Stati Uniti, scegliendo di vivere con i figli in un modesto appartamento.\nCommento.\nAlice, pur essendo ricca, cristiana e di estrazione borghese, assomiglia a quella di Lewis Carroll, passando attraverso \"Giulietta degli spiriti\" di felliniana memoria (da sempre uno dei registi pi\u00f9 amati da Allen)."}
{"id": "602635", "revid": "400694", "url": "https://it.wikipedia.org/wiki?curid=602635", "title": "Franco Anselmi (terrorista)", "text": "Soprannominato \"Il cieco di Urbino\", dopo una breve militanza politica nel Movimento Sociale Italiano, intorno alla met\u00e0 degli anni settanta, decise di abbracciare la lotta armata fondando i NAR, gruppo eversivo in cui milit\u00f2 fino alla sua morte, avvenuta a Roma, il 6 marzo del 1978, durante una rapina all'armeria Centofanti.\nBiografia.\nIl pi\u00f9 piccolo di tre figli, Franco Anselmi si trasferisce con la famiglia da Firenze a Roma dove inizia ad esprimere le sue simpatie per gli ambienti legati alla destra, fin dai tempi del liceo, il Keplero XI Liceo Scientifico.\nNel 1972, durante il quarto anno di scuola, subisce un'aggressione da parte di un gruppo di ragazzi di sinistra e, a causa dei colpi ricevuti, finisce in coma per tre mesi procurandosi un grave abbassamento della vista. Per recuperare i due anni scolastici persi a causa dell'incidente, si iscrive all\"'Istituto Paritario Monsignor Egisto Tozzi\", nella zona di Monteverde dove, nel 1975 fa la conoscenza di altri giovani militanti neofascisti: Valerio Fioravanti, Massimo Carminati e Alessandro Alibrandi.\nLa militanza politica.\nAnselmi inizia la sua militanza politica nel Fronte della Giovent\u00f9, frequentando la sezione del Movimento Sociale Italiano del quartiere romano di Portuense.\nIl 28 febbraio del 1975 partecipa a Roma, in Piazza Risorgimento alle manifestazioni di protesta organizzate dal partito in occasione del processo per la Strage di Primavalle, il rogo in seguito al quale persero la vita due giovani di 8 e 22 anni, figli di Mario Mattei, segretario della locale sezione dell'MSI. Le manifestazioni degenerarono presto in scontri con gli autonomi di sinistra, provocando la morte di un militante del Fuan, lo studente greco Miki Mantakas, ucciso davanti alla sezione del MSI di Via Ottaviano a Roma, da due autonomi: Fabrizio Panzieri e Alvaro Lojacono.\nAnselmi, che durante l'agguato in cui perse la vita Mantakas si trovava proprio nei pressi della sezione missina, da quella mattina non si separer\u00e0 mai pi\u00f9 dal suo passamontagna, intriso del sangue dello studente greco e che, il 7 gennaio del 1978, alla manifestazione immediatamente successiva alla strage di Acca Larentia, venne bagnato anche con il sangue di Franco Bigonzetti, morto nell'agguato.\nIl 28 maggio del 1976, partecipa ad un comizio del deputato missino Sandro Saccucci nella citt\u00e0 di Sezze, in provincia di Latina, in occasione delle elezioni politiche. Non appena Saccucci accenna a parlare viene ricoperto da fischi e insulti e cos\u00ec, quando il gruppo di sostenitori del politico si allontanano, per sfuggire alla contestazione antifascista, i suoi guardaspalle sparano dalle auto e uccidono un giovane militante comunista, Luigi Di Rosa, 21 anni, iscritto alla Fgci.\nLa lotta armata con i NAR.\nIntorno alla met\u00e0 del 1977, Anselmi prende parte alla creazione del gruppo eversivo Nuclei Armati Rivoluzionari, assieme ad un alcuni militanti gravitanti attorno alla sede del Movimento Sociale Italiano di Monteverde: Valerio e Cristiano Fioravanti, Alessandro Alibrandi e Francesca Mambro.\nLe prime azioni del gruppo furono due attentati contro altrettante redazioni di quotidiani romani: il 30 dicembre del 1977 attaccano, a colpi di molotov, l'entrata de \"Il Messaggero\" in via dei Serviti mentre, il 4 gennaio 1978, entrano nella redazione del Corriere della Sera minacciando gli impiegati e lanciando tre molotov, una delle quali, tirata da Anselmi, colpisce il portiere dello stabile che ne rimase gravemente ustionato.\nIl 28 febbraio 1978, in occasione del terzo anniversario della morte di Mantakas, Anselmi partecipa, assieme con i fratelli Fioravanti ed altri terroristi, alla sparatoria di piazzale Don Bosco in cui rimane ucciso il militante di Lotta Continua Roberto Scialabba. Cristiano Fioravanti rifer\u00ec in seguito che Anselmi scaric\u00f2 tutto il suo caricatore nell'azione, senza per\u00f2 colpire nessuno. L'omicidio di Scialabba, considerato come la prima azione violenta del gruppo, rester\u00e0 un caso insoluto per molti anni, fino alla confessione del pentito Cristiano Fioravanti che, nel 1982, consentir\u00e0 di attribuirne le responsabilit\u00e0 agli stessi NAR.\nLa morte.\nIl 6 marzo 1978 Anselmi partecip\u00f2 con Alibrandi, i fratelli Fioravanti e Francesco Bianco (alla guida dell'auto) ad una rapina ai danni dell'armeria romana dei fratelli Centofanti, la pi\u00f9 grande della citt\u00e0, sita nella zona di Monteverde. Subito dopo l'azione, mentre gli altri complici fuggivano, Anselmi si attard\u00f2 all'interno dell'armeria nel tentativo di dissimulare il furto come opera di tossicodipendenti. Ne nacque un conflitto a fuoco durante il quale Anselmi venne colpito alla schiena dal proprietario Daniele Centofanti, morendo sul colpo nell'atrio dell'armeria.\nL'8 marzo i NAR fecero ritrovare a un giornalista dell'ANSA un volantino in \u201conore e gloria\u201d del camerata Anselmi: \"Ha concluso nell'unica maniera possibile una vita dedicata all'anticomunismo militante. Si distingueva per la sua lealt\u00e0, per il suo coraggio, per la sua generosit\u00e0. Condanniamo Danilo Centofanti alla pena di morte per aver colpito alle spalle Franco. Onore al camerata Franco Anselmi. Siamo pronti a seguirti. Tremino i codardi, i corrotti, le spie.\"\nLa sua morte ne fece una sorta di eroe-martire per il resto dei NAR che, in futuro, celebreranno la sua perdita con altre azioni e rapine ad armerie.\nNella notte tra il 17 e il 18 maggio 1978, Massimo Carminati e Claudio Bracci fecero esplodere contro la stessa armeria una latta contenente circa un chilogrammo di esplosivo. Il 15 marzo 1979 Anselmi venne commemorato con una rapina ai danni dell'armeria \"Omnia Sport\", sita nel centro di Roma. Il 21 ottobre 1981 i NAR uccisero il capitano della DIGOS Francesco Straullu e la guardia scelta Ciriaco Di Roma, firmando l'azione con la sigla \"Nuclei Armati Rivoluzionari - Gruppo di fuoco Franco Anselmi\"."}
{"id": "602645", "revid": "287204", "url": "https://it.wikipedia.org/wiki?curid=602645", "title": "Geastrum triplex", "text": "\"Geastrum triplex\" Jungh.\nIl G. triplex \u00e8 un fungo abbastanza particolare, a forma di \"stella\" come altre specie congeneri.\nDescrizione della specie.\nCorpo fruttifero.\nInizialmente di forma globosa, presto si presenta con umbone prominente che gli conferisce una forma appuntita.\nSuccessivamente assume la forma di una stella; ci\u00f2 \u00e8 dovuto all'esoperidio che si dissocia in alcuni lembi di forma triangolare da un minimo di 4 ad un massimo di 7.\nIl diametro va dai 3 ai 12\u00a0cm.\nTre sono gli strati funzionali:\nGleba.\nIn principio \u00e8 di color bianco ma in seguito, divenendo pulverulenta, assume un colore ocra scuro. La stessa viene espulsa da un caratteristico ugello posto alla sommit\u00e0 dell'endoperidio, in particolare se si esercita una pressione improvvisa al di sopra del corpo fruttifero.\nOdore e sapore: praticamente nulli.\nSpore.\nDi color marrone, da 3,5 a 5,5\u00a0\u00b5m.\nHabitat.\nPredilige per i terreni ricchi di humus nei boschi di latifoglie o di aghifoglie dei litorali marini.\nCresce dalla primavera fino all'estate-autunno.\nCommestibilit\u00e0.\nSenza valore.\nEtimologia.\nDal latino \"triplex\" = \"triplo\", per via del collare inteso come terzo elemento che, come gi\u00e0 detto, \u00e8 ubicato fra l'esoperidio e l'endoperidio."}
{"id": "602646", "revid": "228587", "url": "https://it.wikipedia.org/wiki?curid=602646", "title": "Meati", "text": "I Meati (lat. \"Maeatae\") erano una confederazione di trib\u00f9 che probabilmente viveva tra il\nVallo di Adriano e il Vallo di Antonino, o forse a nord-est di quest'ultimo vallo, nella Britannia romana.\nStoria.\nSulla sommit\u00e0 della collina di Dumyat, nelle Ochil Hills, ci sono i resti di una fortezza che domina la piana di Stirling. Gli studiosi pensano che il suo nome sia una corruzione di \"Dun Maeatae\", cio\u00e8 \"collina dei Meati\". Questa pu\u00f2 aver segnato il loro confine settentrionale, mentre Myot Hill presso Falkirk il loro confine meridionale.\nI Meati sembrerebbero essere il risultato dei trattati stretti tra l'Impero romano e diverse trib\u00f9 di confine durante il governatorato di Ulpio Marcello (anni Ottanta del II secolo).\nNel 210 diedero vita a una dura ribellione contro l'Impero romano.\nProbabilmente sono gli stessi \"Miathi\" citati da Adomn\u00e1n nella \"Vita di Columba\", da identificare con i Pitti meridionali del VI-VII secolo.\nUsi e costumi.\nSecondo lo storico Cassio Dione Cocceiano, i Meati abitavano regioni con pianure paludose, dove i villaggi non erano fortificati ed i campi non risultavano coltivati. Vivevano invece di pastorizia, caccia e la raccolta di frutti, senza utilizzare la pesca che in quei mari sarebbe stata una fonte inesauribile. Vivono in capanne, nudi e scalzi, possiedono in comune le loro donne. Hanno una forma di governo democratico, ma vivono di saccheggi e di conseguenza scelgono i loro uomini pi\u00f9 arditi come governanti. Vanno in battaglia su carri di piccoli dimensioni, trainati da cavalli molto veloci. Esistono anche reparti di fanteria, molto rapida nella corsa. Per le armi hanno scudi ed una lancia corta, con una specie di mela in bronzo fissato all'estremit\u00e0 della lancia, in modo che quando si scuote prima dello scontro armato, il nemico nel viene terrorizzato, oltre ad un pugnale. Possono sopportare fame e freddo e ogni tipo di disagio, perch\u00e9 si immergono nelle paludi, dove riescono a sopravvivere per numerosi giorni solo con la testa fuori dall'acqua, trovando nelle cortecce e nelle radici degli alberi dei boschi il loro sostentamento, impedendo loro di patire la fame o la sete.\nErodiano aggiunge che questo popolo, oltre ad abitare territori paludosi, poich\u00e9 spesso inondati dal mare, \u00e8 abituato a nuotare o guadare i fiumi, dal momento che sogliono andare in giro nudi, tanto che spesso i loro corpi si confondono con la natura che li circonda. Indossano ornamenti di ferro alla gola ed alla vita, e considerano il ferro simbolo di ricchezza, come se fosse oro. Hanno il loro corpo tatuato con disegni colorati rappresentanti molte specie di animali, per questo non indossano vestiti che ne nasconderebbero le decorazioni sui loro corpi. Sono estremamente selvaggii e bellicosi, seppure siano armati solo di una lancia ed uno scudo stretto, oltre ad una spada appesa con un nastro ai loro corpi nudi. Non usano elmi o corazze, considerandoli ingombri per attraversare le numerose paludi dei loro territori."}
{"id": "602651", "revid": "599013", "url": "https://it.wikipedia.org/wiki?curid=602651", "title": "Fix", "text": "Informatica.\nFix \u2013 in inglese informatico termine che significa \"correzione\" (di un'anomalia) di un software"}
{"id": "602659", "revid": "1573940", "url": "https://it.wikipedia.org/wiki?curid=602659", "title": "Lisa Randall", "text": "Biografia.\nLe sue ricerche concernono le particelle elementari e le forze fondamentali e comprendono lo studio della supersimmetria, del modello inflazionario, del modello Standard, della bariogenesi, della teoria della grande unificazione (GUT), della relativit\u00e0 generale, della teoria delle stringhe e di un'ampia variet\u00e0 di modelli, uno dei quali ipotizza l'esistenza di dimensioni extra dello spazio.\n\u00c8 stata la prima donna a essere titolare di una cattedra al dipartimento di fisica della Princeton University e a quello di fisica teorica del Massachusetts Institute of Technology e della Harvard University, dove insegna. \u00c8 membro della \"American Academy of Arts and Sciences\" e della \"American Physical Society\". Ha vinto una borsa di studio della Alfred P. Sloan Foundation e i riconoscimenti \"Young Investigator Award\", \"Outstanding Junior Investigator Award\" e \"Westing House Science Talent Search\".\nNell'autunno del 2004 \u00e8 stata il pi\u00f9 citato fisico teorico dei precedenti cinque anni.\n\"Seed Magazine\" la ha inserita tra le icone della scienza del 2005 e nel 2006 \u00e8 stata considerata da Newsweek come \"uno dei pi\u00f9 promettenti fisici teorici della sua generazione\". \"Time Magazine\" l'ha inclusa nell'elenco delle cento persone pi\u00f9 influenti del 2007.\nSua sorella, Dana Randall, \u00e8 professoressa di informatica al Georgia Institute of Technology."}
{"id": "602660", "revid": "110157", "url": "https://it.wikipedia.org/wiki?curid=602660", "title": "Tutti pazzi 1983-1992", "text": "Tutti pazzi 1983 - 1992 \u00e8 una raccolta del gruppo musicale italiano Negazione, pubblicata nel 2002.\nIl disco.\nSi tratta di una raccolta di brani pubblicati dal gruppo hardcore punk torinese. Al suo interno sono presenti anche una versione dal vivo di \"Giochi nel vento\" e un remix del brano \"Tutti pazzi\", denominato \"Todos locos\".\nFatta eccezione per il primo e l'ultimo brano, la lista tracce della raccolta segue un ordine cronologico inverso, ovvero partendo dai brani pi\u00f9 recenti per arrivare, alla fine del disco, ai primi brani pubblicati dalla band."}
{"id": "602662", "revid": "767487", "url": "https://it.wikipedia.org/wiki?curid=602662", "title": "Blind Willie Johnson", "text": "Biografia.\nAll'et\u00e0 di quattro anni perse la madre e all'et\u00e0 di cinque anni costru\u00ec una chitarra da una scatola di sigari, divenne cieco a sette anni quando la matrigna dopo un litigio con il padre gli lanci\u00f2 dell'acido solforico negli occhi, rendendolo cieco.\nBench\u00e9 la maggior parte dei suoi testi trattassero il tema della religione, Johnson attingeva oltre che da questa anche dalle tradizioni blues. \u00c8 annoverato tra i maggiori interpreti del bottleneck e del gospel nel periodo della grande depressione.\nDopo l'incendio che distrusse la sua casa, fu costretto a dormire per strada coperto solo da giornali bagnati. Questo evento lo fece ammalare gravemente e poco dopo mor\u00ec di malaria il 18 settembre 1945 a soli 48 anni d'et\u00e0.\nRiconoscimenti.\nLa sua canzone \"Dark Was the Night, Cold Was the Ground\" \u00e8 stata incisa sul Voyager Golden Record per rappresentare i sentimenti umani della tristezza e della malinconia."}
{"id": "602666", "revid": "765341", "url": "https://it.wikipedia.org/wiki?curid=602666", "title": "Naked Women's Wrestling League", "text": "La Naked Women's Wrestling Federation (NWWL) \u00e8 stata una federazione di wrestling statunitense fondata nel 2004 da Howard Mann e chiusa nel 2009.\nGli show della NWWL, esclusivamente per adulti, vedevano coinvolte wrestler femminili che combattevano tra loro senza indumenti.\nLa federazione ha spesso collaborato con riviste come \"Penthouse\", \"Playboy\" e \"Maxim\"."}
{"id": "602668", "revid": "228587", "url": "https://it.wikipedia.org/wiki?curid=602668", "title": "Governatorato di Bassora", "text": "Il governatorato di Bassora ( Al Ba\u1e63ra) \u00e8 uno dei diciotto governatorati della Repubblica dell'Iraq. Capoluogo della provincia \u00e8 la citt\u00e0 di Bassora. Il governatorato si estende su un'area di 19.070 chilometri quadrati. Secondo le stime del 2003, la popolazione era di 1.760.984 abitanti, mentre per il 2012 il calcolo \u00e8 di 2.250.640 abitanti.\nIl Governatorato si trova al confine internazionale dell'Iraq con il Kuwait a sud, e con l'Iran ad est.\nStoria.\nDall'Impero ottomano all'Iraq.\nDurante l'Impero ottomano, la provincia di Bassora comprendeva anche l'attuale Stato indipendente del Kuwait, divenuto un protettorato britannico poco prima dello scoppio della prima guerra mondiale.\nDopo la sconfitta dell'impero anatolico, il Regno Unito costitu\u00ec lo Stato dell'Iraq, unendo le ex province ottomane di Bassora, Baghdad e il vilayet di Mosul, sottoposto al suo mandato dalla Societ\u00e0 delle Nazioni.\nL'operazione \"Libert\u00e0 Irachena\".\nDurante l'operazione \"Libert\u00e0 Irachena\", gli angloamericani incontrarono nella provincia una buona resistenza dell'esercito di Saddam Hussein.\nLa popolazione locale, a grande maggioranza araba e sciita, con minoranze sunnite e cattoliche di rito caldeo, ha sofferto particolarmente della dittatura baathista, soprattutto a seguito della violenta repressione della rivolta del 1991, seguita alla prima guerra del Golfo, ed ha, anche per questo, accolto con favore o, quantomeno, non ha ostacolato la presenza delle truppe della Coalizione dei volenterosi.\nLa proposta della \"Regione del Sud\".\nDurante il periodo costituente (2003/2005) del nuovo Iraq democratico, parlamentare e regionale venne avanzata, da componenti federaliste, la proposta dello scioglimento delle province di Bassora, Dhi Qar e Mayasan e della loro confluenza in una nuova, grande \"regione meridionale\", unita dagli omogenei caratteri etnici e confessionali e da comuni interessi economici e culturali.\nLa proposta, pur lasciata in sospeso dall'Assemblea costituente irachena, non \u00e8 tuttavia uscita dal dibattito pubblico.\nNell'ottobre del 2006, il Parlamento di Baghdad ha approvato una legge che consente, a partire dall'aprile del 2008, la fusione di due o pi\u00f9 province, aprendo la strada alla fondazione della \"regione del Sud\", nonostante le preoccupazioni espresse da chi teme che ci\u00f2 possa dare avvio alla dissoluzione dello Stato postbaathista.\nLa plebiscitaria approvazione della nuova Costituzione.\nIl 15 ottobre 2005, i bassoresi approvano in massa la nuova Costituzione irachena: 691.024 suffragi a favore del \"S\u00ec\", pari al 96,02% dei voti validamente espressi."}
{"id": "602679", "revid": "1869172", "url": "https://it.wikipedia.org/wiki?curid=602679", "title": "Distretto di P\u00fachov", "text": "Il distretto di P\u00fachov (in slovacco: \"okres P\u00fachov\") \u00e8 un distretto della regione di Tren\u010d\u00edn, nella Slovacchia occidentale.\nFino al 1918, il territorio dell'attuale distretto faceva parte della contea ungherese di Tren\u010d\u00edn.\nSuddivisione amministrativa.\nIl distretto \u00e8 composto da 1 citt\u00e0 e 20 comuni:"}
{"id": "602681", "revid": "180559", "url": "https://it.wikipedia.org/wiki?curid=602681", "title": "Tintarella di luna", "text": "Tintarella di luna \u00e8 il primo album della cantante italiana Mina, pubblicato dall'etichetta discografica Italdisc nel marzo 1960.\nDescrizione.\n questo primo LP, come quelli pubblicati immediatamente dopo dall'Italdisc e dalla Ri-Fi, \u00e8 una \"raccolta\" di brani gi\u00e0 editi in precedenza su Ep e 45 giri, piuttosto che un insieme di inediti. Tuttavia, come accade nella discografia ufficiale, si fa comunemente riferimento a questo disco come all'album di debutto dell'artista.\nIl titolo \"MINA\" riportato sulla copertina (sul retro si legge \"Mina e i suoi successi\"), sembrerebbe suggerire un album eponimo, \u00e8 invece \"Tintarella di luna\", dal famoso brano che apre il secondo lato, a fornire la denominazione ufficiale al disco.\nStampato anche con copertina gialla e intitolato \"12 Successi\", ha lo stesso ordine dei brani e numero di catalogo.\nPubblicato su CD nel 1992 dalla Raro! Records prima singolarmente (526 876-2) e poi insieme a \"Il cielo in una stanza\" e \"Due note\" per un cofanetto (74321-10026-2) che raccoglie i primi tre album della cantante.\nNel 2009 \u00e8 stato rimasterizzato su vinile da 180 grammi da Italdisc, Carosello e Halidon (catalogo HCLP 06 per tutte le etichette), in un'edizione che sull'etichetta riproduce in miniatura la copertina originale rossa.\nNel 2010 tutti i brani dei singoli ufficiali presenti nella discografia italiana sono stati raccolti in un'antologia in due volumi, ciascuno composto da tre CD; tutte le canzoni di questo album sono contenute in \"\".\nNel 2011 \u00e8 stato reso disponibile da Halidon in versione digitale, sia per il download (HMP3-6609), sia su CD (H6609).\nLa raccolta per il mercato straniero \"Notre \u00e9toile\" del 1999 contiene \"Folle girouette\" e \"Un petit claire de lune\", versioni in francese rispettivamente di \"Folle banderuola\" e \"Tintarella di luna\".\nTracce.\nL'anno indicato \u00e8 quello di pubblicazione del singolo, se omesso si intende 1959."}
{"id": "602682", "revid": "1799163", "url": "https://it.wikipedia.org/wiki?curid=602682", "title": "Verde Veronese", "text": "Il verde Veronese \u00e8 un colore scoperto dal pittore Paolo Veronese.\n\u00c8 un verde molto intenso che spazia tra il verde smeraldo, il verde malachite ed il verde giada.\nEsiste anche un marmo di colore verde Veronese, chiamato appunto marmo Veronese.\nAdatto agli artisti che amano i colori vivaci, \u00e8 attualmente poco usato.\nIl colore pu\u00f2 essere associato a un pigmento blu-verde, un ossido idrato di cromo trivalente, di media saturazione e relativamente scuro, con pi\u00f9 componenti verdi che blu.\nAl colore \u00e8 attribuito un particolare stato dell'ultimo raggio di sole prima del tramonto, appunto chiamato raggio verde."}
{"id": "602683", "revid": "298055", "url": "https://it.wikipedia.org/wiki?curid=602683", "title": "Il cielo in una stanza (album Mina)", "text": "Il cielo in una stanza \u00e8 il secondo album ufficiale della cantante italiana Mina, pubblicato su LP dall'etichetta Italdisc e distribuito nel giugno del 1960.\nDescrizione.\nContiene canzoni edite precedentemente su singoli o su EP durante lo stesso anno, eccetto \"Ho paura\" pubblicata su 45 giri successivamente, a ottobre.\nL'album fu ristampato su CD la prima volta nel 1992 dalla Raro! Records (526 877-2) e poi inserito in un cofanetto a edizione limitata insieme al precedente e al successivo (74321-10026-2), allegando le riproduzioni delle copertine originali dei tre LP.\nNel 2009 \u00e8 stato rimasterizzato su vinile da 180 grammi dalla Carosello. In quest'ultima edizione l'etichetta presenta la riproduzione in miniatura della copertina originale.\nIn tutti i brani Mina canta accompagnata dall'orchestra di Tony De Vita.\nI brani.\nLe durate sull'album sono leggermente inferiori a quelle effettive dei singoli, questo per far entrare 6 canzoni nei circa 15 minuti di musica per lato previsti dal supporto LP.\nIl cielo in una stanza dura 1:59 a fronte di 2:54, si tratta di due registrazioni diverse del 1960. La pi\u00f9 lunga, denominata \"extended\", si trova nelle raccolte \"Mina Gold\" (1998) e \"\" (2010).\nSono cover in italiano di due brani originali del 1959:\nDi queste canzoni, intitolate rispettivamente Personalit\u00e0 e Rossetto sul colletto, esistono anche le versioni di Mina su flexy-disc, allegate ai numeri 78 (30 giugno 1960) e 96 (29 ottobre 1960) della rivista \"Il Musichiere\".\nEdizioni fuori dall'Italia.\nL'album, pubblicato in Argentina e in Per\u00f9 con la stessa copertina (Philips P 13939 L)\ne i titoli delle canzoni tradotti in spagnolo, anche se tutti i testi sono in italiano.\nAnaloga anche la versione pubblicata in Brasile, con l'unica differenza che per la copertina dell'album \u00e8 stato utilizzato il dettaglio di una fotografia di repertorio degli anni '60 usata dalla Italdisc su diversi singoli."}
{"id": "602685", "revid": "287204", "url": "https://it.wikipedia.org/wiki?curid=602685", "title": "Distretto di Dunajsk\u00e1 Streda", "text": "Il distretto di Dunajsk\u00e1 Streda (in slovacco: \"okres Dunajsk\u00e1 Streda\") \u00e8 uno dei 79 distretti della Slovacchia, situato nella regione di Trnava, nella parte occidentale del Paese.\nFino al 1918, il distretto costituiva la maggior parte del comitato ungherese di Pozsony, eccetto una piccola area nel sud, che formava parte del comitato di Kom\u00e1rom, e Balo\u0148, che formava parte del comitato di Gy\u0151r.\nSuddivisione amministrativa.\nIl distretto \u00e8 composto da 3 citt\u00e0 e 64 comuni:"}
{"id": "602686", "revid": "529641", "url": "https://it.wikipedia.org/wiki?curid=602686", "title": ".asia", "text": ".asia \u00a0\u00e8 un dominio di primo livello generico dalla DotAsia Organisation, ed ha ricevuto l'approvazione da parte dell'ICANN ad ottobre 2006. \u00c8 previsto l'uso da parte di persone, aziende, organizzazioni o enti con sede in Asia, Australia o in un'isola del Pacifico.\nLe registrazioni sono iniziate il 9 ottobre 2007 in modalit\u00e0 \"sunrise\", ovvero riservata ai marchi industriali registrati, fino al 31 gennaio 2008. La registrazione viene aperta a tutti in modalit\u00e0 \"landrush\" il 20 febbraio 2008, mentre il 26 marzo 2008 in modalit\u00e0 \"first-come-first-served\"."}
{"id": "602690", "revid": "1538224", "url": "https://it.wikipedia.org/wiki?curid=602690", "title": "Due note", "text": "Due note \u00e8 il terzo album ufficiale della cantante italiana Mina, pubblicato su LP dall'etichetta Italdisc a settembre del 1961.\nDescrizione.\nTerzo album 'raccolta' di brani gi\u00e0 editi su 45 giri e spesso anche su Extended Play, eccetto \"Le cinque della sera\" mai pubblicato su singolo e inciso lo stesso anno anche da Milva.\nContiene 4 cover di canzoni altrui, \"Na sera 'e maggio\" e \"Come sinfonia\" da artisti italiani, \"Gloria\" e \"Non voglio cioccolata\" da artisti stranieri.\nTranne i brani \"Le mille bolle blu\" e \"Io amo tu ami\", presentati al Festival di Sanremo 1961, in cui l'orchestra \u00e8 diretta da Bruno Canfora, Mina \u00e8 sempre accompagnata dal maestro Tony De Vita con la sua orchestra.\nTrattandosi di canzoni provenienti da singoli, sono state tutte rimasterizzate (meno \"Le cinque della sera\") in ' e ', un'antologia in 6 CD pubblicata dalla Carosello Records nel 2010.\nPubblicato su CD nel 1992 dalla Raro! Records (526 878-2), che lo include insieme ai due album precedenti \"Tintarella di luna\" e \"Il cielo in una stanza\" anche in un cofanetto a edizione limitata (74321-10026-2) aggiungendo le riproduzioni delle copertine originali dei tre dischi in vinile.\nTracce.\nL'anno indicato \u00e8 quello di pubblicazione del singolo."}
{"id": "602693", "revid": "599013", "url": "https://it.wikipedia.org/wiki?curid=602693", "title": "Ceretic di Alt Clut", "text": "Ceretic Guletic fu re di Alt Clut (odierna Dumbarton Rock) attorno alla met\u00e0 del V secolo. Appare in una lettera di san Patrizio col nome di \"Coroctico\". La sua presenza in una fonte contemporanea come questa supporta l'ipotesi che sia un sovrano storicamente esistito. In questa lettera il santo lancia anatemi contro i \"soldati di Coroctico\" per i loro rapporti con i pitti e gli scoti e per aver venduto dei gaelici neo-convertiti al Cristianesimo ai pitti non cristiani e annuncia la scomunica per Coroctico. Ceretic compare anche nelle \"Harleian genealogies\" dei monarchi di Alt Clut, nelle quali si dice che suo padre era Cynloyp, suo nonno era Cinhil e il suo bisnonno era Cluim. Viene menzionato anche in altre fonti tarde, come il \"Libro di Armagh\" "}
{"id": "602695", "revid": "228587", "url": "https://it.wikipedia.org/wiki?curid=602695", "title": "Indigesti", "text": "Gli Indigesti sono un gruppo hardcore punk italiano nato a Vercelli nei primi anni ottanta. Assieme ad altri gruppi, quali Negazione, Declino, Peggio Punx, Blue Vomit e Nerorgasmo, hanno costituito la base della scena hardcore punk torinese e piemontese dell'epoca ed esponenti di primo piano di quello che fanzine e riviste come Maximumrocknroll definirono \"Italian hardcore\".\nStoria del gruppo.\nPrimi anni di attivit\u00e0: 1982-1983.\nGli Indigesti nascono sul finire del 1981 a Vercelli con una prima formazione di cui fanno parte Rudy Medea (voce), Enrico Giordano (chitarra), Roberto Vernetti (basso) e Massimo Corradino (batteria). Il loro primo concerto \u00e8 datato 5 dicembre 1981 e si tenne nei dintorni di Vercelli. La loro prima pubblicazione \u00e8 del 1982 e li vede compartecipi in uno split autoprodotto con i milanesi Wretched. Sempre del 1982 gli Indigesti realizzano una cassetta autoprodotta dal titolo \"Sguardo Realt\u00e0\" che verr\u00e0 poi ristampata dalla statunitense Bad Compilation Tapes. Il gruppo si sciolse nel 1983.\nIn questo primo periodo di attivit\u00e0 il sound che gli Indigesti proposero fu un hardcore punk grezzo, veloce, tagliente contro le convenzioni sociali e l'ignoranza delle masse, con pezzi come \"\"No al sistema\",\"Mass media\" e \"Polvere fastidiosa\"\".\nIl ritorno sulla scena: 1985.\nNel gennaio del 1985 il gruppo si riforma con l'ingresso nella band di Silvio Bernelli, gi\u00e0 bassista dei torinesi Declino, con evidenti evoluzioni stilistiche rispetto al periodo precedente.\nLe basi rimanevano sempre estremamente veloci e immediate, ma i testi si facevano pi\u00f9 introspettivi, cupi e malinconici, escludendo qualsiasi slogan tipico dell'hardcore del periodo. Nell'estate del 1985 gli Indigesti iniziano un tour europeo dal quale torneranno con un album dal titolo \"Osservati dall'inganno\" pubblicato per la neonata TVOR on vinyl. A fine anno Massimo Corradino lascia la band. Nel tour successivo entra alla batteria Maniglia, ex voce dei Crash Box, di li a poco verr\u00e0 sostituito da Massimino Ferrusi (ex Stinky Rats).\nNel 1986 la statunitense BC Tapes &amp; Records pubblic\u00f2 l' EP dal titolo \"The Sand Through The Green\". Al ritorno dal tour che ne segu\u00ec il gruppo si scioglie una seconda volta.\nIndigesti dopo gli Indigesti.\nNel 1992 Roberto Vernetti entra a far parte degli Aeroplanitaliani di cui fu anche produttore dal gusto elettronicheggiante.\nNel 1994 la Vacation House Records di Rudy Medea pubblica l'Album raccolta dal titolo \"Sguardo Realt\u00e0 82/83\" che ripercorre i primi anni degli Indigesti e nel 1996 l'album live \"L\u00fcbeck Live 02.09.87\".\nDiversi gruppi hardcore prenderanno ispirazione dallo stile introspettivo e caotico degli Indigesti, primi fra tutti i Sottopressione, che registreranno proprio negli studi della Vacation House Records.\nLa storia degli Indigesti \u00e8 stata raccontata nel romanzo \"I ragazzi del Mucchio\", edito da Sironi Editore nel 2003 e nel 2009, scritto dall'ex bassista Silvio Bernelli.\nRinascita: 2011.\nNel 2012, in occasione del trentennale dalla nascita, il gruppo si ricostituisce con Rudy, Enrico,\nMassimo e il nuovo bassista Mattia Ferrari, successore di Silvio e Roberto. Dal 2014 Andrea Franchino sostituisce alla voce il cantante storico Rudy Medea.\nFormazione.\nFormazione attuale.\nDaniele De Sanctis (ex HCN) - seconda chitarra"}
{"id": "602696", "revid": "287204", "url": "https://it.wikipedia.org/wiki?curid=602696", "title": "Distretto di Dunajska Streda", "text": ""}
{"id": "602697", "revid": "1538224", "url": "https://it.wikipedia.org/wiki?curid=602697", "title": "Moliendo caf\u00e9 (album)", "text": "Moliendo caf\u00e9 \u00e8 il quarto album ufficiale della cantante italiana Mina, pubblicato su LP dall'etichetta Italdisc ad aprile del 1962.\nDescrizione.\n\"Raccolta\" di canzoni, gi\u00e0 edite su 45 giri, che prende il nome dal titolo del brano di apertura, \"Moliendo caf\u00e9\", cover di un pezzo scritto nel 1958 da Hugo Blanco, diventato in seguito un grande successo internazionale.\nAltre cover in lingua originale: \"Summertime\" in inglese e \"Sciummo\" in dialetto napoletano; \"Chi sar\u00e0\" (\"Sway / \u00bfQui\u00e9n ser\u00e1?\") \u00e8 invece cantata in italiano.\nLa brano \"Il palloncino\" inciso da Mina in spagnolo, con il titolo El goblito, si trova nelle raccolte \"Mina canta in spagnolo\" (1995) e \"Mina latina due\" (1999).\nTranne \"Moliendo caf\u00e9\" arrangiata da Piero Gosio, \"Giochi d'ombre\" che proviene dalla colonna sonora del film \"Leoni al sole\" (1961) curata da Fiorenzo Carpi e \"Summertime\", tutti gli altri arrangiamenti sono di Tony De Vita che accompagna Mina con la sua orchestra.\nQuesto album \u00e8 stato pubblicato su CD nel 1992 dalla Raro! Records (528 620-2) con il titolo Soltanto ieri. Tutti i suoi brani sono presenti rimasterizzati nell'antologia in 3 CD \"\", pubblicata dalla Carosello Records nel 2010.\nLa versione destinata al mercato statunitense, intitolata Mina Sings (Vesuvius LP 4409/ST), elimina l'unica canzone in lingua inglese, \"Summertime\", per far posto a \"Folle banderuola\" in fondo al lato B.\nTracce.\nL'anno indicato \u00e8 quello di pubblicazione del singolo, se omesso si intende 1961."}
{"id": "602699", "revid": "287204", "url": "https://it.wikipedia.org/wiki?curid=602699", "title": "Distretto di Puchov", "text": ""}
{"id": "602701", "revid": "49022", "url": "https://it.wikipedia.org/wiki?curid=602701", "title": "Riderch I di Alt Clut", "text": ""}
{"id": "602702", "revid": "1652635", "url": "https://it.wikipedia.org/wiki?curid=602702", "title": "Puffi", "text": "I Puffi (in francese \"Les Schtroumpfs\") sono dei personaggi immaginari dei fumetti ideati nel 1958 dal belga Peyo ed esorditi come personaggi secondari nella serie a fumetti John e Solfam\u00ec (\"Johan et Pirlouit\"); grazie al successo riscontrato, divennero protagonisti nel 1959 di una serie a essi dedicata a opera dello stesso autore in collaborazione con il giornalista belga Yvan Delporte. Sono stati protagonisti negli anni sessanta e ottanta di alcune serie di cortometraggi a disegni animati e, nel 1975, di un primo lungometraggio, \"Il flauto a sei Puffi\", al quale ne sono seguiti altri negli anni 2010. Sono inoltre oggetto di un vasto merchandising. Il loro peculiare linguaggio \u00e8 stato oggetto, nel settembre 1979 di un saggio di Umberto Eco, \"\"Schtroumpf und Drang\", dedicato alla semantica della lingua dei Puffi.\nStoria editoriale.\nIl nome \"Schtroumpfs\"\" nasce nel 1958 quando Peyo chiese a un commensale di passargli una saliera della quale sul momento non gli veniva il nome: \u00ab\"Passe-moi le... schtroumpf\"\u00bb (\"Passami il... puffo\"), disse scoppiando poi a ridere; l'amico rispose: \u00ab\"Tieni, ecco il tuo puffo, e quando avrai finito di puffarlo, me lo ripufferai!\"\u00bb. Dopo aver usato scherzosamente questo termine pi\u00f9 volte nella stessa giornata, Peyo decise di metterlo a frutto usandolo all'interno di una serie a fumetti del quale era autore, \"John e Solfam\u00ec\", pubblicata su \"Le Journal de Spirou e\" ambientata nell'Europa in un medioevo fiabesco: \"Johan\" (John) \u00e8 il coraggioso scudiero al servizio del re, mentre \"Pirlouit\" (Solfam\u00ec) \u00e8 il buffone di corte che entra in possesso di un flauto a sei fori con cui evoca gli \"Schtroumpf;\" questa \u00e8 la prima apparizione dei personaggi che, pur continuando poi ad apparire sporadicamente in questa serie, diventeranno presto protagonisti di una serie a fumetti a loro dedicata.\nLe prime storie autonome debuttano nel n. 1107 di \"Le Journal de Spirou\" il 25 luglio 1959. Il primo di questi racconti si intitolava \"I Puffi neri\" (\"Les Schtroumpfs noirs\"), e sar\u00e0 ridisegnato per la successiva uscita in volume nel 1963; nella versione graficamente riveduta e corretta, i personaggi hanno lineamenti pi\u00f9 tondeggianti e, tra le altre cose, quattro dita per mano anzich\u00e9 cinque. La serie comprende tredici volumi cartonati editi dalla Dupuis e i successivi editi da Le Lombard. \"Il flauto a sei puffi\" fa parte della collana di John e Solfami ed \u00e8 antecedente a tutte le altre avventure e quindi non rientra nella numerazione ufficiale. Dopo la morte di Peyo, il figlio Thierry Culliford prosegue la serie realizzando nuove storie di cui cura la sceneggiatura mentre sua madre Nine si occupa della colorazione delle tavole.\nCaratterizzazione dei personaggi.\nSono degli esseri antropomorfi alti pochi centimetri dalla carnagione blu (con la coda piccolissima sul posteriore) e vestiti con berretto e pantaloni bianchi eccetto il capo, Grande Puffo, vestito di rosso. Vivono in una foresta in casette a forma di fungo che compongono un villaggio invisibile agli occhi degli uomini e ambientato in un'epoca medievale. I personaggi sono tutti uguali fra loro fatto salvo alcuni particolari dell'abbigliamento che ne rendono possibile la diversificazione come qualche accessorio che ne fa dedurre il mestiere, il carattere o la personalit\u00e0 e da cui deriva anche il nome proprio. Possono camminare e correre, ma nella maggior parte dei casi si limitano ad andare in giro saltellando. Tendono a non allontanarsi mai troppo dal loro villaggio, e quando lo fanno \u00e8 soprattutto per cercare la salsapariglia, di cui sono ghiotti. Tra le caratteristiche pi\u00f9 curiose c'\u00e8 quella di non abbandonare mai il loro cappello. Nell'episodio \"Golosone supergoloso\" della seconda serie animata, quando Grande Puffo, accorgendosi che puffo Golosone nasconde una torta sotto il proprio cappello, gli intima di toglierselo e si vede che \u00e8 il puffo \u00e8 privo di capelli; Durante il corso della serie, si vede il Grande Puffo senza cappello e privo anche lui dei capelli, da qui possiamo intuire che i puffi sono privi di capelli. Parte fondamentale del linguaggio dei Puffi \u00e8 il termine \"puffo\" ed ogni suo derivato e coniugazione, usato con diversi significati a seconda del contesto, talvolta come verbo, altre come aggettivo (\"puffare\", \"puffoso\", ecc.), anche il tono con cui pronunciano \"puffo\" ne determina il significato e loro stessi discutono sul corretta interpretazione e uso del termine \"puffo\" come verbo, nome o aggettivo. Proprio su questo argomento, nel settembre 1979 Umberto Eco scrive su \"Alfabeta\" n. 5. il saggio \"Schtroumpf und Drang\", dedicato alla semantica della lingua dei Puffi. L'articolo \u00e8 stato ripubblicato nel 1983 da Bompiani in \"Sette anni di desiderio\".\nIl loro antagonista principale \u00e8 il mago Gargamella che vorrebbe catturarli, aiutato dal suo gatto Birba, senza per\u00f2 riuscire mai nell'intento. Inizialmente erano tutti di sesso maschile, ma Gargamella, per arrecare disordine nel loro mondo, cre\u00f2 Puffetta, l'unico puffo di sesso femminile. \n Hanno tutti cento anni di et\u00e0, tranne il Grande Puffo che ne ha 542 e, quando incontrano John e Solfam\u00ec per la prima volta, erano in tutto 99 ma poi aumentarono di numero con l'introduzione di nuovi personaggi. Il centesimo puffo nasce dal riflesso nello specchio di \"Puffo Vanitoso\" che prende vita quando viene colpito da un fulmine. Questo personaggio risolse il problema della cosiddetta \"danza dei cento puffi\" che necessita appunto di cento puffi per essere eseguita.\nCi sono poi alcuni Puffi maggiormente caratterizzati, quali:\nVerso la met\u00e0 degli anni ottanta vennero introdotti quattro puffi bambini, tre maschi e una femmina. I tre maschi erano in origine adulti, Puffo Naturone, Puffo Sciccoso e Puffo Sciattone, che un giorno vengono mandati da Grande Puffo nella casa di \"Padre Tempo\" dove, entrando per errore in un orologio magico, finiscono per ringiovanire fisicamente e mentalmente. Bontina, la femmina, viene invece creata dai tre puffi bambini che rubano la formula dal libro magico di Gargamella, per dare un'amica a Puffetta sofferente di solitudine essendo l'unica femmina di tutto il villaggio.\nAntagonisti.\nGargamella: l'alchimista stregone sempre accompagnato dalla gatta Birba; \u00e8 calvo, brutto, vecchio e sdentato. Nella serie animata \u00e8 figlioccio del potentissimo mago Baldassarre, ma \u00e8 la pecora nera della famiglia, tanto che la madre, che gli fa spesso visita, non perde occasione per ricordarglielo. Egli vive in un castello in rovina in un'arida zona della foresta. Gargamella \u00e8 alla ricerca di sei Puffi, che bolliti nel veleno di serpente costituiscono l'ingrediente fondamentale nella formula della pietra filosofale che trasforma metalli in oro. Inoltre non disdegna di mangiarli, ma sebbene li catturi spesso, i Puffi riescono sempre a sfuggirgli. A Gargamella, nel corso della serie animata, si accompagner\u00e0 anche un giovane apprendista, il pigro e dispettoso Lenticchia, che ha un'opinione molto bassa del suo maestro.\nPersonaggi comparsi solo nei lungometraggi.\nIl primo film 3D del 2011 introduce altri nuovi personaggi come:\nDue Puffi menzionati per nome e descritti da altri Puffi ma mai comparsi sono Puffo Complimentoso, \"\"che ha sempre qualcosa di gentile da dire\" e Puffo Passivo-Aggressivo, \"che sembra sempre tanto gentile, ma quando se ne va ti senti in colpa\"\".\nNel sequel del film, \"I Puffi 2\", compaiono inoltre Pestifera e Frullo, simili ai Puffi ma dalla pelle color grigio, creati da Gargamella e al suo servizio. Diventano Puffi come gli altri alla fine del film. Compaiono anche Puffo Social, Puffo Organizzatore e viene finalmente mostrato Puffo Passivo-Aggressivo.\nMerchandising.\nMolte figure e situazioni tipiche della serie a fumetti sono state riprodotte come giocattoli: dai puzzle alle figurine, ai pupazzetti (molto noti quelli in pvc alti pochi cm). Inizialmente prodotti in Belgio e in Germania per i mercati interni e in seguito in tutto il mondo. La Schleich, azienda licenziataria del prodotto, ne realizza una nuova serie a tema ogni anno.\nNel 2017 \u00e8 entrato nel Guinness dei primati l'italiano Davide Volont\u00e0 come maggior collezionista di Puffi al mondo con ben 7873 esemplari."}
{"id": "602704", "revid": "599013", "url": "https://it.wikipedia.org/wiki?curid=602704", "title": "Cocker spaniel inglese", "text": "Il Cocker Spaniel inglese \u00e8 una razza di cane da caccia e da tartufo particolarmente elegante ed aristocratico (selezionata originariamente per la caccia della beccaccia) ma attualmente \u00e8 uno dei migliori cani da caccia per le sue caratteristiche, \u00e8 adatto a quasi tutti i tipi di caccia. Ottimo nuotatore, \u00e8 adatto al lavoro anche in zone paludose o zone in cui la vegetazione \u00e8 fitta. Il Cocker Spaniel \u00e8 un cane dal carattere allegro con la coda dal movimento incessante e gioioso, in particolare quando segue una traccia incurante delle difficolt\u00e0 del terreno, ama correre e giocare con il padrone, un cane allegro, forte, sportivo; molto armonioso e compatto.\nAspetto generale.\nIl Cocker Spaniel \u00e8 una razza che ha un tronco cosiddetto \"nel rettangolo\", anche se la sua altezza \u00e8 circa pari alla sua lunghezza (misurata per\u00f2 dalla radice della coda alla punta del garrese, piuttosto che alla punta dello sterno: come invece nel caso delle razze propriamente dette \"nel quadrato\") e il 90% di questi \u00e8 di piccola taglia. Il Cocker Spaniel ha un cranio ben sviluppato e cesellato con lo stop ben marcato posto a met\u00e0 tra tartufo e occipite.\nLa bocca ha mascelle forti con una completa dentatura che chiude a forbice. Gli occhi non sono mai chiari e le orecchie sono inserite basse al livello dell'occhio e arrivano in lunghezza fino al tartufo, oltre ad essere ben ricoperte di pelo lungo e liscio.\nIl collo muscoloso non deve avere giogaia. Il tronco, ben compatto, deve avere la linea superiore che scivola inclinata verso la coda. Il torace deve essere ben sviluppato con il petto non largo ma nemmeno troppo stretto.\nL'attaccatura della coda \u00e8 leggermente pi\u00f9 bassa della linea dorsale e deve essere in frenetico movimento durante l'azione e portata orizzontalmente e mai rivolta verso l'alto. Se amputata deve essere comunque ben visibile senza che disturbi il cane al lavoro. Se naturale non tagliata, la coda contribuisce a fornire nell'insieme un maggiore equilibrio motorio.\nL'azione del Cocker Spaniel \u00e8 sciolta, decisa ed ampia con grandi falcate e presa di terreno. Il peso non dovrebbe superare i 14,5 kg previsti dallo standard. L'altezza \u00e8 per i maschi di 39-41 cm mentre per le femmine di 38-39 cm.\nIl suo pelo ha ben 18 varianti diverse di colore, anche se i pi\u00f9 comuni sono il fulvo, nero, tricolore e roano. Le combinazioni note sono:\nIl pelo \u00e8 piatto. Di tessitura serica, mai del tipo \u201cfilo di ferro\u201d, n\u00e9 ondulato. Non troppo abbondante e mai arricciato. Gli arti anteriori, il tronco e i posteriori, sopra i garretti, sono ben guarniti di frange.\nStoria.\nIl Cocker Spaniel \u00e8 un cane vivace che trova le sue origini negli Spaniel di re Carlo che furono importati dalla Francia e dall\u2019Italia e che furono molto amati da Carlo I e da Carlo II. In quei tempi i cani possedevano un naso lungo, poich\u00e9 i cani dal naso corto furono allevati molto pi\u00f9 tardi. Il duca di Malborough effettu\u00f2 studi con degli allevamenti e allev\u00f3 degli incroci tra gli Spaniels di re Carlo con i suoi Spaniels rossi e bianchi di razza Blenheim. Questi erano pi\u00f9 grossi dei moderni Spaniels ed erano usati per stanare le beccacce- da cui il nome di \u201cCocker\u201d che sembra possa derivare dal nome. Questi cani erano posseduti da famiglie di alto ceto sociale, divenuto poi tra l\u2019aristocrazia uno status symbol. Oggi si pu\u00f2 affermare che il Cocker Spaniel \u00e8 il cane pi\u00f9 popolare e pi\u00f9 diffuso ed \u00e8 anche , probabilmente, la razza pi\u00f9 amata dagli appassionati. I Cocker Spaniel sono stati riconosciuti come razza a parte rispetto ai Field e Springer Spaniels subito dopo la fondazione del Kennel Club, nel 1873. In origine la razza era conosciuta con il nome di \u201ccocking spaniel\u201d, per la sua capacit\u00e0 di far alzare in volo le beccacce. Come per alcune altre razze da caccia, attualmente esiste una differenza tra i soggetti da esposizione e quelli destinati alla caccia: il Cocker da esposizione \u00e8 pi\u00f9 robusto e pi\u00f9 pesante rispetto a quello utilizzato per il lavoro.\nCarattere.\n\u00c8 un cane docile ed estremamente sensibile. Come tutti i cani da caccia ha un innato istinto sociale, per cui \u00e8 adatto a vivere in famiglia e con altri animali. \u00c8 vivace e cerca coccole e carezze sia dal padrone che dagli estranei. Viene ritenuto un cane testardo, tuttavia \u00e8 addestrabile e intelligente, necessita per\u00f2 di un addestramento costante e senza \"strappi alle regole\" poich\u00e9 \u00e8 facilmente viziabile. Di carattere allegro, con la coda che scodinzola sempre, mostrando un tipico movimento agitato, specialmente quando segue una pista, senza alcun timore dei terreni infestati dai rovi. Gentile ed affettuoso, ma pieno di vita e di esuberanza, \u00e8 un cane attento in ogni momento, con un fiuto formidabile, \u00e8 molto intelligente ed empatico. Ha un udito e un olfatto molto sviluppati anche per questo \u00e8 un ottimo cane da caccia. \u00c8 determinato e non si arrende facilmente neanche nelle difficolt\u00e0. \nIl Cocker Spaniel necessita di passeggiate quotidiane conformi a un cane del suo temperamento: per lui \u00e8 indispensabile un'attivit\u00e0 motoria di medio-alta intensit\u00e0. \u00c8 una razza canina docile ma indipendente; ama correre all'aria aperta, fiutare delle piste. Sebbene sia adatto alla vita familiare, e gradisca gli agi, ignorare la sua natura agreste significa renderlo infelice e privarlo di una fondamentale valvola di sfogo, favorendo l'accumulo di energia inespressa che si traduce inevitabilmente in stress. L'esemplare pu\u00f2 allora diventare lunatico, aggressivo verso gli altri cani e mordace nei confronti dell'uomo. La testardaggine che talvolta gli si attribuisce \u00e8 spesso direttamente correlata al mancato soddisfacimento dei suoi bisogni elementari; ma se il suo padrone asseconda questi e non li sopprime, la razza sa dimostrare di essere dotata di grande obbedienza e disponibilit\u00e0 a una educazione che sappia essere metodica.\nMalattie.\nLa razza \u00e8 soggetta a gravi malattie genetiche, alcune gravemente invalidanti, altre mortali. Tra queste la Nefropatia Familiare (FN), l'Atrofia progressiva della retina (PRA) e la displasia dell'anca.\nL'atrofia progressiva della retina (PRA) \u00e8 una displasia dei fotorecettori della retina (coni e bastoncelli) a supposta base autosomica recessiva. Questa malattia comporta una diminuzione progressiva della capacit\u00e0 visiva in seguito a una completa degenerazione dei coni e dei bastoncelli: l'esito \u00e8 rappresentato dalla cecit\u00e0. Anche per la PRA \u00e8 disponibile un test genetico per identificare soggetti sani, malati o portatori sani.\nLa displasia dell'anca \u00e8 la principale patologia dell'articolazione coxo-femorale presente in tutte le razze canine ed \u00e8 la causa pi\u00f9 frequente di osteoartrite a carico di tale articolazione.\nPer identificare la displasia \u00e8 necessario effettuare delle lastre radiografiche da inviare alle centrali di lettura autorizzate.\nLa sordit\u00e0 congenita \u00e8 un ulteriore problema per il Cocker Spaniel. Il 6.3% dei cani di questa razza \u00e8 sordo secondo uno studio effettuato alla Louisiana State University negli Stati Uniti d'America.\nUna particolare forma di cardiomiopatia dilatativa carenziale colpisce anche alcuni esemplari (come il \"Cocker americano\") dotati di scarsi livelli plasmatici di taurina e di L-carnitina, essenziali per la normalit\u00e0 strutturale e funzionale di retina, piastrine e cuore. Le diete contenenti proteine animali e vegetali forniscono in genere quantit\u00e0 adeguate di taurina. Pochi cani affetti da cardiomiopatia dilatativa vengono trattati, oltre che da diuretici e vasodilatatori, con questo aminoacido perch\u00e9 poco conosciuto. Se il cane \u00e8 affetto da cardiomiopatia per mancanza di taurina, in seguito a somministrazione il quadro clinico dovrebbe migliorare in qualche settimana fino a totale scomparsa del problema."}
{"id": "602707", "revid": "298055", "url": "https://it.wikipedia.org/wiki?curid=602707", "title": "Stessa spiaggia, stesso mare", "text": "Stessa spiaggia, stesso mare \u00e8 il sesto album della cantante italiana Mina, pubblicato su LP dall'etichetta Italdisc nel 1963.\nDescrizione.\nQuattro brani inediti per quest'album che rimane in gran parte una compilation di pezzi gi\u00e0 usciti su 45 giri.\nNel 1998 la casa discografica Raro! Records lo pubblica su CD (catalogo 528 623-2) per la prima volta.\nTutte le canzoni, eccetto \"Eravamo in tre\", sono presenti rimasterizzate nell'antologia in 3 CD \"\" del 2010 per l'etichetta Carosello Records.\nIl maestro Tony De Vita e la sua orchestra accompagnano Mina in tutti i pezzi.\nI brani.\nMolte canzoni del disco sono state interpretate e incise da Mina anche in pi\u00f9 lingue, per i dettagli si rimanda alla pagina del singolo in cui il brano \u00e8 contenuto.\n\"Chega de saudade\" e \"Stranger Boy\" mantengono il titolo in lingua originale, ma hanno il testo in italiano. Invece di \"Qu\u00e9 no, qu\u00e9 no!\" esiste solo la versione in spagnolo.\nTracce.\nL'anno indicato \u00e8 quello di pubblicazione del singolo, se omesso si intende 1963."}
{"id": "602708", "revid": "45927", "url": "https://it.wikipedia.org/wiki?curid=602708", "title": "Stadio comunale &quot;Giovanni Celeste&quot;", "text": ""}
{"id": "602709", "revid": "15756", "url": "https://it.wikipedia.org/wiki?curid=602709", "title": "Edward Elgar", "text": "Molte sue opere sono entrate nel repertorio di concerti di musica classica britannica e internazionale. Tra le sue composizioni pi\u00f9 note ci sono opere orchestrali tra cui le \"Enigma Variations\", le \"Pomp and Circumstance Marches\", i concerti per violino e violoncello e due sinfonie. Ha anche composto opere corali, tra cui \"Il sogno di Geronte\", musica da camera e canzoni. Fu nominato Master of the King's Musick nel 1924.\nSebbene Elgar sia spesso considerato un compositore tipicamente inglese, la maggior parte delle sue influenze musicali non provenivano dall'Inghilterra ma dall'Europa continentale. Si sentiva un estraneo, non solo musicalmente, ma socialmente. Nei circoli musicali dominati dagli accademici, era un compositore autodidatta; nella Gran Bretagna protestante, il suo Cattolicesimo Romano fu considerato con sospetto in alcuni ambienti e nella societ\u00e0 con coscienza di classe della Gran Bretagna vittoriana ed edoardiana, egli era molto sensibile alle sue umili origini anche dopo aver ottenuto il riconoscimento. Ciononostante spos\u00f2 la figlia di un alto ufficiale dell'esercito britannico. Lei lo ispir\u00f2 sia musicalmente che socialmente, ma lott\u00f2 per raggiungere il successo fino a quarant'anni, quando dopo una serie di lavori di moderato successo le sue \"Enigma Variations\" (1899) diventarono immediatamente popolari in Gran Bretagna e all'estero. Fece seguire alle Variazioni un'opera corale, \"Il sogno di Geronte\" (1900), basato su un testo cattolico romano che caus\u00f2 inquietudine nell'establishment anglicano della Gran Bretagna, ma divenne, ed \u00e8 rimasto, un lavoro di repertorio standard in Gran Bretagna e altrove. Le sue successive opere corali religiose furono ben accolte ma non sono entrate nel repertorio regolare.\nA cinquant'anni Elgar compose una sinfonia e un concerto per violino che ebbe un enorme successo. La sua seconda sinfonia e il suo concerto per violoncello non ottennero un'immediata popolarit\u00e0 pubblica e impiegarono molti anni per raggiungere un posto regolare nel repertorio di concerti delle orchestre britanniche. La musica di Elgar venne, nei suoi ultimi anni, ad essere vista come attraente principalmente per il pubblico britannico. Le sue azioni rimasero basse per una generazione dopo la sua morte. Iniziarono a riprendersi in modo significativo negli anni '60, aiutate da nuove registrazioni delle sue opere. Alcune dei suoi lavori sono stati ripresi negli ultimi anni a livello internazionale, ma la sua musica continua ad essere suonata pi\u00f9 in Gran Bretagna che altrove.\nElgar \u00e8 stato descritto come il primo compositore a prendere sul serio il grammofono. Tra il 1914 e il 1925 diresse una serie di registrazioni acustiche delle sue opere. L'introduzione del microfono a bobina mobile nel 1923 rese possibile una riproduzione del suono molto pi\u00f9 accurata ed Elgar realizz\u00f2 nuove registrazioni della maggior parte delle sue principali opere orchestrali e di brani tratti da \"Il sogno di Geronte\".\nBiografia.\nPrimi anni.\nEdward Elgar nacque nel piccolo villaggio di Lower Broadheath, fuori Worcester, in Inghilterra. Suo padre, William Henry Elgar (1821\u20131906), era cresciuto a Dover ed era stato apprendista presso un editore di musica londinese. Nel 1841 William si trasfer\u00ec a Worcester, dove lavor\u00f2 come accordatore di pianoforti e apr\u00ec un negozio di spartiti e strumenti musicali. Nel 1848 spos\u00f2 Ann Greening (1822\u20131902), figlia di un contadino. Edward era il quarto dei loro sette figli. Ann Elgar si era convertita al cattolicesimo romano poco prima della nascita di Edward, che fu battezzato e cresciuto come cattolico romano, con la disapprovazione di suo padre. William Elgar era un violinista di livello professionale e ricopr\u00ec l'incarico di organista della Chiesa cattolica di San Giorgio, Worcester, dal 1846 al 1885. Su sua iniziativa, le messe di Cherubini e Hummel furono ascoltate per la prima volta al Three Choirs Festival dall'orchestra in cui suonava il violino. Tutti i bambini Elgar ricevettero un'educazione musicale. All'et\u00e0 di otto anni Elgar prendeva lezioni di piano e violino e suo padre, che accordava i pianoforti in molte grandi case del Worcestershire, a volte lo portava con s\u00e9, dandogli la possibilit\u00e0 di mostrare la sua abilit\u00e0 a importanti personaggi del luogo.\nLa madre di Elgar era interessata alle arti e incoraggi\u00f2 il suo sviluppo musicale. Eredit\u00f2 da lei un gusto sicuro ed esigente per la letteratura e un amore appassionato per la campagna. Il suo amico e biografo W. H. \"Billy\" Reed scrisse che i primi luoghi nei dintorni di Elgar ebbero un'influenza che \"perme\u00f2 tutto il suo lavoro e confer\u00ec a tutta la sua vita quella qualit\u00e0 inglese sottile, ma nondimeno vera e robusta\". Inizi\u00f2 a comporre in tenera et\u00e0. Per un'opera teatrale scritta e recitata dai piccoli Elgar, quando aveva circa dieci anni scrisse musica che quarant'anni dopo riorganizz\u00f2 con solo lievi modifiche e orchestr\u00f2 nelle suite intitolate \"The Wand of Youth\" (\"La bacchetta magica della giovent\u00f9\").\nFino a quindici anni Elgar ricevette un'istruzione generale alla scuola di Littleton (ora Lyttleton), vicino a Worcester. Per\u00f2 la sua unica formazione musicale ufficiale, oltre alle lezioni di piano e violino di insegnanti locali, consisteva in studi di violino pi\u00f9 avanzati con Adolf Pollitzer, durante brevi visite a Londra nel 1877-1878. Elgar disse: \"La mia prima musica l'ho imparata nella Cattedrale... dai libri presi in prestito dalla biblioteca musicale, quando avevo otto, nove o dieci anni\". Lavor\u00f2 con manuali di istruzione sul suono dell'organo e lesse ogni libro che poteva trovare sulla teoria della musica. In seguito afferm\u00f2 di essere stato molto aiutato dagli articoli di Hubert Parry nel \"Grove Dictionary of Music and Musicians\" (\"Dizionario della musica e dei musicisti di Grove\"). Elgar inizi\u00f2 a studiare il tedesco, nella speranza di andare al Conservatorio di Lipsia per ulteriori studi musicali, ma suo padre non poteva permettersi di mandarlo. Anni dopo, un profilo pubblicato su \"The Musical Times\" considerava che il suo fallimento nel raggiungere Lipsia fosse stato una fortuna per lo sviluppo musicale di Elgar: \"Cos\u00ec il compositore in erba sfugg\u00ec al dogmatismo delle scuole\". Tuttavia, fu una delusione per Elgar il fatto di aver lasciato la scuola nel 1872, non and\u00f2 a Lipsia ma nell'ufficio di un avvocato locale come impiegato. Non trovava a lui congeniale una carriera da ufficio e per la sua realizzazione si rivolse non solo alla musica ma alla letteratura, diventando un vorace lettore. Intorno a questo periodo, fece le sue prime apparizioni pubbliche come violinista e organista.\nDopo alcuni mesi Elgar lasci\u00f2 l'avvocato per intraprendere una carriera musicale, dando lezioni di piano e violino e lavorando occasionalmente nella bottega di suo padre. Era un membro attivo del Worcester Glee club, insieme a suo padre e accompagnava cantanti, suonava il violino, componeva e arrangiava e diresse per la prima volta. Pollitzer credeva che, come violinista, Elgar avesse il potenziale per essere uno dei solisti pi\u00f9 importanti del paese, ma Elgar stesso, avendo ascoltato i principali virtuosi ai concerti di Londra, sentiva che quando suonava, il suo violino mancava di un tono sufficientemente pieno e abbandon\u00f2 le sue ambizioni di diventare un solista. A ventidue anni assunse l'incarico di direttore della banda degli assistenti al Worcester e County Lunatic Asylum di Powick (il manicomio di Powick), a 5 km da Worcester. La band era composta da: ottavino, flauto, clarinetto, due cornette, eufonio, tre o quattro primi e un numero simile di secondi violini, viola occasionale, violoncello, contrabbasso e pianoforte. Elgar faceva provare i musicisti e scriveva e arrangiava la loro musica, tra cui quadriglie e polke, per quell'insolita combinazione di strumenti. \"The Musical Times\" scrisse: \"Questa esperienza pratica si \u00e8 rivelata di grande valore per il giovane musicista... Ha acquisito una conoscenza pratica delle capacit\u00e0 di questi diversi strumenti... Impar\u00f2 a conoscere cos\u00ec intimamente il colore del tono, i dettagli di questi e di molti altri strumenti\". Ricopr\u00ec quell'incarico per cinque anni, dal 1879, recandosi a Powick una volta alla settimana. Un altro incarico che ricopriva nei suoi primi tempi era professore di violino al College di Worcester per i figli ciechi dei signori.\nSebbene piuttosto solitario e introspettivo per natura, Elgar ebbe fortuna nei circoli musicali di Worcester. Suonava il violino ai festival di Worcester e Birmingham e fu per lui una grande esperienza suonare la Sinfonia n. 6 di Dvo\u0159\u00e1k e lo \"Stabat Mater\" sotto la direzione del compositore. Elgar suonava regolarmente il fagotto in un quintetto di fiati, insieme a suo fratello Frank, un oboista (e direttore d'orchestra che gestiva la sua banda di fiati). Elgar arrangi\u00f2 numerosi brani di Mozart, Beethoven, Haydn e altri per il quintetto, affinando le sue capacit\u00e0 di composizione e composizione.\nNei suoi primi viaggi all'estero Elgar visit\u00f2 Parigi nel 1880 e Lipsia nel 1882. Ud\u00ec Saint-Sa\u00ebns suonare l'organo alla Madeleine e partecip\u00f2 a concerti di orchestre di alto livello. Nel 1882 scrisse: \"Sono stato abbastanza ben miscelato con Schumann (il mio ideale!), Brahms, Rubinstein e Wagner, quindi non ho motivo di lamentarmi\". A Lipsia visit\u00f2 un'amica, Helen Weaver, che era una studentessa al Conservatorio. Si fidanzarono nell'estate del 1883, ma per ragioni sconosciute il rapporto si interruppe l'anno successivo. Elgar era molto angosciato e alcune delle sue successive criptiche dediche alla musica romantica potrebbero aver fatto allusione a Helen e ai suoi sentimenti per lei. Durante la sua vita Elgar \u00e8 stato spesso ispirato da amiche intime; A Helen Weaver succedettero Mary Lygon, Dora Penny, Julia Worthington, Alice Stuart Wortley e infine Vera Hockman, che ravviv\u00f2 la sua vecchiaia.\nNel 1882, alla ricerca di un'esperienza orchestrale pi\u00f9 professionale, Elgar fu impiegato a suonare il violino a Birmingham con l'Orchestra di William Stockley, per la quale avrebbe suonato tutti i concerti per i successivi sette anni e dove in seguito dichiar\u00f2 di aver \"imparato tutta la musica che conosco\". Il 13 dicembre 1883 prese parte a Stockley ad uno spettacolo al Municipio di Birmingham di una delle sue prime opere per grande orchestra, la \"S\u00e9r\u00e9nade mauresque\", la prima volta che una delle sue composizioni veniva eseguita da un'orchestra professionale. Stockley lo aveva invitato a dirigere il pezzo, ma in seguito ricord\u00f2 \"ha rifiutato e, inoltre, ha insistito per suonare al suo posto nell'orchestra. La conseguenza fu che dovette apparire, violino in mano, per accogliere il genuino e cordiale applauso del pubblico\". Elgar andava spesso a Londra nel tentativo di pubblicare le sue opere, ma questo periodo della sua vita lo trov\u00f2 spesso scoraggiato e con pochi soldi. Scrisse ad un amico nell'aprile del 1884: \"Le mie prospettive sono quasi senza speranza come sempre... non voglio energia, penso, quindi a volte concludo che \u00e8 voglia di abilit\u00e0... Non ho soldi, non ho un centesimo\".\nMatrimonio.\nQuando Elgar aveva 29 anni, accolse una nuova allieva, Caroline Alice Roberts, figlia del defunto maggiore generale Sir Henry Roberts e autore pubblicato di versi e narrativa in prosa. Maggiore di Elgar di otto anni, Alice divent\u00f2 sua moglie tre anni dopo. Il biografo di Elgar Michael Kennedy scrive: \"La famiglia di Alice era inorridita dalla sua intenzione di sposare un musicista sconosciuto che lavorava in un negozio ed era un cattolico romano. Venne diseredata\". Si sposarono l'8 maggio 1889, all'Oratorio di Brompton. Da allora e fino alla sua morte, lei lavor\u00f2 come suo manager e segretaria sociale, tenne sotto controllo i suoi sbalzi d'umore e fu un critico musicale intuitivo e lungimirante. Faceva del suo meglio per attirare l'attenzione dei membri pi\u00f9 importanti della societ\u00e0, anche se con scarso successo. Col tempo Elgar avrebbe imparato ad accettare gli onori che gli venivano attribuiti, rendendosi conto che contavano di pi\u00f9 per lei e la sua classe sociale e riconoscendo tutto quello al quale lei aveva rinunciato in termini di perseguimento di una sua carriera. Nel suo diario lei scrisse: \"La cura di un genio \u00e8 abbastanza per il lavoro di una vita per ogni donna\". Come regalo di fidanzamento, Elgar le dedic\u00f2 il suo breve brano per violino e pianoforte \"Salut d'Amour\". Con l'incoraggiamento di Alice, gli Elgar si trasferirono a Londra per essere pi\u00f9 vicini al centro della vita musicale britannica ed Elgar inizi\u00f2 a dedicare il suo tempo alla composizione. La loro unica figlia, Carice Irene, nacque nella loro casa di West Kensington il 14 agosto 1890. Il suo nome, rivelato nella dedica di Elgar in \"Salut d'Amour\", era una contrazione dei nomi di sua madre Caroline e Alice.\nElgar approfitt\u00f2 dell'opportunit\u00e0 di ascoltare musica sconosciuta. A quel tempo, prima che fossero disponibili partiture e registrazioni in miniatura, non era facile per i giovani compositori conoscere la nuova musica. Elgar colse tutte le possibilit\u00e0 per farlo ai concerti del Crystal Palace. Lui e Alice partecipavano giorno dopo giorno, ascoltando musica di una vasta gamma di compositori. Tra questi c'erano maestri dell'orchestrazione da cui impar\u00f2 molto, come Berlioz e Richard Wagner. Le sue composizioni, per\u00f2, avevano un impatto limitato sulla scena musicale di Londra. August Manns diresse la versione orchestrale di Elgar di \"Salut d'amour\" e la Suite in re al Crystal Palace e due editori accettarono alcuni brani per violino di Elgar, brani improvvisati per organo e brani a pi\u00f9 voci. Alcune opportunit\u00e0 allettanti sembravano essere a portata di mano ma svanirono inaspettatamente. Ad esempio, un'offerta del Royal Opera House, Covent Garden, per eseguire alcune delle sue opere fu ritirata all'ultimo secondo quando Sir Arthur Sullivan arriv\u00f2 senza preavviso per provare un po' della sua musica. Sullivan fu inorridito quando Elgar in seguito gli raccont\u00f2 cosa era successo. L'unica commissione importante di Elgar mentre era a Londra arriv\u00f2 dalla sua citt\u00e0 natale: il Worcester Festival Committee lo invit\u00f2 a comporre un breve lavoro orchestrale per il Three Choirs Festival del 1890. Il risultato \u00e8 descritto da Diana McVeagh nel \"Grove Dictionary of Music and Musicians\", come \"il suo primo grande lavoro, il sicuro e disinibito \"Froissart\"\". Elgar diresse la prima esecuzione a Worcester nel settembre 1890. Per mancanza di altro lavoro, fu costretto a lasciare Londra nel 1891 ed a tornare con la moglie e il figlio nel Worcestershire, dove poteva guadagnarsi da vivere dirigendo gruppi musicali locali e dando lezioni di musica. Si stabilirono nell'antica citt\u00e0 natale di Alice, Great Malvern.\nFama in aumento.\nDurante gli anni '80 Elgar si guadagn\u00f2 gradualmente la reputazione di compositore, principalmente di opere per i grandi festival corali delle Midlands inglesi. \"The Black Knight\" (1892) e \"King Olaf\" (1896), entrambi ispirati da Longfellow, \"The Light of Life\" (1896) e \"Caractacus\" (1898) ottennero tutti un modesto successo e ottenne un editore di lunga data in Novello e Co. Tra le altre opere di questo decennio figurano la \"Serenata per archi\" (1892) e \"Tre danze bavaresi\" (1897). Elgar era abbastanza importante a livello locale da poter raccomandare il giovane compositore Samuel Coleridge-Taylor al Three Choirs Festival per un pezzo da concerto, che contribu\u00ec ad affermare la carriera del giovane. Elgar stava attirando l'attenzione di importanti critici, ma le loro recensioni erano pi\u00f9 garbate che entusiaste. Anche se era richiesto come compositore di festival, stava solo riuscendo a tirare avanti finanziariamente e non si sentiva apprezzato. Nel 1898 disse che era \"molto ammalato di cuore per la musica\" e sperava di trovare un modo per avere successo con un lavoro pi\u00f9 importante. Il suo amico August Jaeger cerc\u00f2 di sollevargli il morale: \"Un giorno di attacco di tristezza... non scaccer\u00e0 il tuo desiderio, la tua necessit\u00e0, che \u00e8 di esercitare quelle facolt\u00e0 creative che una gentile provvidenza ti ha dato. Verr\u00e0 il tuo momento per un riconoscimento universale.\"\nNel 1899 quella previsione divenne improvvisamente realt\u00e0. All'et\u00e0 di quarantadue anni Elgar compose \"Enigma Variations\", che furono presentate per la prima volta a Londra sotto la direzione dell'eminente direttore tedesco Hans Richter. Usando le stesse parole di Elgar, \"Ho realizzato una serie di \"Variazioni su un tema originale\". Le Variazioni mi hanno divertito perch\u00e9 le ho etichettate con i soprannomi dei miei amici particolari... vale a dire che ho scritto ciascuna variazione per rappresentare lo stato d'animo del \"tipo\" (la persona)... e ho scritto quello che penso avrebbero voluto scrivere - se fossero stati abbastanza asini da comporre\". Dedic\u00f2 il lavoro \"Ai miei amici nella foto\". Probabilmente la variazione pi\u00f9 conosciuta \u00e8 \"Nimrod\", che rappresenta Jaeger. Considerazioni puramente musicali portarono Elgar a omettere variazioni che descrivessero Arthur Sullivan e Hubert Parry, i cui stili aveva provato ma che non era riuscito a inserire nelle variazioni. Quest'opera, su vasta scala, fu accolta con grande successo per la sua originalit\u00e0, il suo fascino e la sua maestria ed afferm\u00f2 Elgar come il pi\u00f9 importante compositore britannico della sua generazione.\nIl lavoro \u00e8 ufficialmente intitolato \"Variazioni su un tema originale\"; la parola \"Enigma\" appare sopra le prime sei battute della musica, il che port\u00f2 alla versione familiare del titolo. L'enigma \u00e8 che, sebbene ci siano quattordici variazioni sul \"tema originale\", c'\u00e8 un altro tema sovrastante, mai indicato da Elgar, che egli disse \"scorre attraverso e sopra l'intero gruppo\" ma non si riesce mai a udirlo. I commentatori successivi osservarono che, sebbene Elgar sia oggi considerato un compositore tipicamente inglese, la sua musica orchestrale e questo lavoro in particolare condividono molto della tradizione dell'Europa centrale caratterizzata all'epoca dalle opere di Richard Strauss. Le \"Enigma Variations\" furono ben accolte in Germania e in Italia e rimangono fino ad oggi un punto fermo in tutto il mondo per quanto riguarda i concerti.\nFama nazionale e internazionale.\nIl biografo di Elgar Basil Maine ha commentato: \"Quando Sir Arthur Sullivan mor\u00ec nel 1900 divenne evidente a molti che Elgar, sebbene fosse un compositore di un'altra pasta, divent\u00f2 il suo vero successore come primo musicista del paese\". Il successivo grande lavoro di Elgar era atteso con impazienza. Per il Birmingham Triennial Musical Festival del 1900 adatt\u00f2 il poema del cardinale John Henry Newman \"Il sogno di Geronte\" per solisti, coro e orchestra. Richter diresse la prima, che fu guastata da un coro mal preparato, che cant\u00f2 male. I critici riconobbero la maestria del pezzo nonostante i difetti di esecuzione. Fu eseguito a D\u00fcsseldorf, in Germania, nel 1901 e di nuovo nel 1902, diretto da Julius Buths, che nel 1901 diresse anche la prima europea delle \"Enigma Variations\". La stampa tedesca era entusiasta. La \"Gazzetta di Colonia\" scrisse: \"In entrambe le parti incontriamo bellezze di valore imperituro... Elgar si erge sulle spalle di Berlioz, Wagner e Liszt, dalle cui influenze si \u00e8 liberato fino a diventare un'individualit\u00e0 importante. uno dei leader dell'arte musicale dei tempi moderni\". Il \"D\u00fcsseldorfer Volksblatt\" scrisse: \"Una prima rappresentazione memorabile e epocale! Fin dai tempi di Liszt non \u00e8 stato prodotto nulla nella modalit\u00e0 dell'oratorio ... che raggiunge la grandezza e l'importanza di questa cantata sacra\". Richard Strauss, allora largamente considerato come il principale compositore della sua epoca, fu cos\u00ec colpito che alla presenza di Elgar propose un brindisi al successo del \"primo musicista progressista inglese, Meister Elgar\". Seguirono spettacoli a Vienna, Parigi e New York e il \"Sogno di Geronte\" divenne presto ugualmente ammirato in Gran Bretagna. Secondo Kennedy, \"\u00c8 senza dubbio la pi\u00f9 grande opera britannica nella forma dell'oratorio... [ha] aperto un nuovo capitolo della tradizione corale inglese e lo ha liberato dalla sua ossessione handeliana\". Elgar, come cattolico romano, era molto commosso dal poema di Newman sulla morte e redenzione di un peccatore, ma alcuni membri influenti dell'establishment anglicano non furono d'accordo. Il suo collega, Charles Villiers Stanford, si lament\u00f2 del fatto che il lavoro \"puzza di incenso\". Il Decano di Gloucester band\u00ec \"Geronte\" dalla sua cattedrale nel 1901 ed a Worcester l'anno successivo, il Decano insistette sui tagli prima di consentire un'esibizione.\nElgar \u00e8 probabilmente meglio conosciuto per la prima delle cinque \"Pomp and Circumstance Marches\", composte tra il 1901 e il 1930. \u00c8 familiare a milioni di telespettatori di tutto il mondo che ogni anno guardano Last Night of the Proms, dove la si trova eseguita tradizionalmente. Quando il tema della sezione centrale pi\u00f9 lenta (tecnicamente chiamato il \"trio\") della prima marcia gli venne in mente, disse alla sua amica Dora Penny: \"Ho una melodia che li tramortir\u00e0, li stender\u00e0!\". Quando la prima marcia fu suonata nel 1901 in un London Promenade Concert, fu diretta da Henry J. Wood, che in seguito scrisse che il pubblico \"si alz\u00f2 e url\u00f2 ... l'unica e unica volta nella storia dei concerti della Promenade che a un pezzo orchestrale viene concesso un doppio bis.\" Per celebrare l'Incoronazione di Edoardo VII, a Elgar fu commissionato l'incarico di arrangiare la \"Coronation Ode\" di A. C. Benson per un concerto di gala al Royal Opera House nel giugno 1901. L'approvazione del re fu confermata ed Elgar inizi\u00f2 a lavorare. Il contralto Clara Butt lo aveva convinto che il trio della prima marcia di \"Pomp and Circumstance\" poteva avere versi adeguati ed Elgar invit\u00f2 Benson a fare cos\u00ec. Elgar inser\u00ec la nuova versione vocale nell'Ode. Gli editori della partitura riconobbero il potenziale del brano vocale \"Land of Hope and Glory\" e chiesero a Benson ed Elgar di fare un'ulteriore revisione per pubblicarla come una cantata separata. Era immensamente popolare ed \u00e8 ora considerato un inno nazionale britannico non ufficiale. Negli Stati Uniti il trio, noto semplicemente come \"Pomp and Circumstance\" o \"The Graduation March\", \u00e8 stato adottato dal 1905 praticamente per tutti i diplomi di scuola superiore e universit\u00e0.\nNel marzo del 1904 fu presentato al Covent Garden un festival di tre giorni delle opere di Elgar, un onore mai assegnato a nessun compositore inglese. \"The Times\" comment\u00f2: \"Quattro o cinque anni fa, se qualcuno avesse predetto che il teatro dell'Opera sarebbe stato pieno dal pavimento al soffitto per l'esecuzione di un oratorio di un compositore inglese, avrebbe probabilmente dovuto essere fuori di testa. \"Il re e la regina presero parte al primo concerto, durante il quale Richter diresse \"Il sogno di Geronte\" e tornarono la sera successiva per il secondo, la premi\u00e8re londinese di \"The Apostles\" (ascoltato per la prima volta l'anno precedente al Festival di Birmingham). Il concerto finale del festival, diretto da Elgar, fu principalmente orchestrale, a parte un estratto di \"Caractacus\" e \"Sea Pictures\" completa (cantata da Clara Butt). I brani orchestrali erano \"Froissart\", \"Enigma Variations\", \"Cockaigne\", le prime due (a quel tempo le uniche due) marce di \"Pomp and Circumstance\" e la premi\u00e8re di un nuovo lavoro orchestrale, \"In the South\", ispirato a una vacanza in Italia.\nElgar fu nominato cavaliere a Buckingham Palace il 5 luglio 1904. Il mese seguente lui e la sua famiglia si trasferirono a Pl\u00e2s Gwyn, una grande casa alla periferia di Hereford, con vista sul Fiume Wye, dove visse fino al 1911. Tra il 1902 e il 1914 Elgar era, nelle parole di Kennedy, all'apice della popolarit\u00e0. Fece quattro visite negli Stati Uniti, tra cui una tourn\u00e9e di direzione e guadagn\u00f2 notevoli onorari nell'esecuzione della sua musica. Tra il 1905 e il 1908 ricopr\u00ec l'incarico di \"professore di musica Peyton\" all'Universit\u00e0 di Birmingham. Aveva accettato l'incarico con riluttanza, sentendo che un compositore non avrebbe dovuto dirigere una scuola di musica. Non era a suo agio nel ruolo e le sue lezioni causavano polemiche, con i suoi attacchi alla critica e alla musica inglese in generale: \"La volgarit\u00e0 nel corso del tempo pu\u00f2 essere raffinata. La volgarit\u00e0 spesso si accompagna all'inventiva... ma una mente banale non pu\u00f2 mai essere altro che banale. Un inglese ti porter\u00e0 in una grande stanza, magnificamente proporzionata e ti indicher\u00e0 che \u00e8 bianca, tutta bianca, e qualcuno dir\u00e0: \"Che gusto squisito\". Tu sai nella tua mente, nel tuo animo, che non \u00e8 affatto gusto, che \u00e8 la mancanza di gusto, che \u00e8 pura evasione. La musica inglese \u00e8 bianca ed elude tutto\". Si rammaric\u00f2 della polemica e fu felice di consegnare il posto all'amico Granville Bantock nel 1908. La sua nuova vita da celebrit\u00e0 fu una benedizione a met\u00e0 per l'ipersensibile Elgar, poich\u00e9 interruppe la sua privacy e spesso era in cattiva salute. Si lament\u00f2 con Jaeger nel 1903: \"La mia vita \u00e8 un continuo abbandono di piccole cose che amo\". Sia W. S. Gilbert che Thomas Hardy cercarono di collaborare con Elgar in questo decennio. Elgar rifiut\u00f2, ma avrebbe collaborato con George Bernard Shaw se Shaw fosse stato disposto.\nElgar fece tre visite negli Stati Uniti tra il 1905 e il 1911. La sua prima fu per dirigere la sua musica ed accettare un dottorato all'Universit\u00e0 di Yale. La sua composizione principale nel 1905 fu l\"'Introduzione e allegro per archi\", dedicata a Samuel Sanford, che fu ben accolta ma non cattur\u00f2 l'immaginazione pubblica come aveva fatto e continuava a fare \"Il sogno di Geronte\". Tra gli entusiasti di Elgar, tuttavia, \"The Kingdom\" era talvolta preferito ai lavori precedenti: l'amico di Elgar Frank Schuster disse al giovane Adrian Boult: \"rispetto a \"The Kingdom\", \"Geronte\" \u00e8 il lavoro di un dilettante alle prime armi\". Mentre Elgar si avvicinava al suo cinquantesimo compleanno, inizi\u00f2 a lavorare alla sua prima sinfonia, un progetto che era stato nella sua mente in varie forme per quasi dieci anni. La sua Prima Sinfonia (1908) fu un trionfo nazionale e internazionale. A poche settimane dalla premi\u00e8re fu rappresentata a New York diretta da Walter Damrosch, a Vienna diretta da Ferdinand L\u00f6we, San Pietroburgo sotto Alexander Siloti e a Lipsia con Arthur Nikisch. Ci furono spettacoli a Roma, Chicago, Boston, Toronto e quindici citt\u00e0 britanniche. In poco pi\u00f9 di un anno furono tenuti un centinaio di spettacoli in Gran Bretagna, America ed Europa continentale.\nIl Concerto per violino (1910) fu commissionato da Fritz Kreisler, uno dei principali violinisti internazionali dell'epoca. Elgar lo scrisse durante l'estate del 1910, con l'aiuto occasionale di W. H. Reed, il primo violino della London Symphony Orchestra, che aiut\u00f2 il compositore con consigli su punti tecnici. Elgar e Reed formarono una solida amicizia, che dur\u00f2 per il resto della vita di Elgar. La biografia di Reed, \"Elgar As I Knew Him\" (1936), riporta molti dettagli dei metodi di composizione di Elgar. Il lavoro fu presentato dalla Royal Philharmonic Society, con Kreisler e la London Symphony Orchestra, diretta dal compositore. Reed ricordava, \"il \"Concerto\" si \u00e8 rivelato un trionfo completo, il concerto un'occasione brillante e indimenticabile\". L'impatto del concerto fu cos\u00ec grande che il rivale di Kreisler, Eug\u00e8ne Ysa\u00ffe, pass\u00f2 molto tempo con Elgar a ripassare l'opera. Ci fu una grande delusione quando difficolt\u00e0 contrattuali impedirono ad Ysa\u00ffe di interpretarlo a Londra.\nIl Concerto per violino fu l'ultimo popolare trionfo di Elgar. L'anno seguente present\u00f2 la sua Seconda sinfonia a Londra, ma rimase deluso dall'accoglienza che ricevette. A differenza della Prima Sinfonia, termina non in un tripudio di splendore orchestrale, ma quietamente e in modo contemplativo. Reed, che suon\u00f2 alla premi\u00e8re, in seguito scrisse che Elgar fu richiamato pi\u00f9 volte sul palcoscenico per accogliere gli applausi\", ma manc\u00f2 quell'inconfondibile nota percepita quando un pubblico, persino un pubblico inglese, \u00e8 completamente eccitato o stravolto, com'era dopo il Concerto per violino o la prima sinfonia\". Elgar chiese a Reed: \"Qual \u00e8 il problema con loro, Billy? Si siedono l\u00ec come un sacco di maiali ripieni.\" Il lavoro fu, per gli standard normali, un successo, con ventisette esecuzioni entro tre anni dalla sua prima, ma non raggiunse lo \"scalpore\" internazionale della Prima Sinfonia.\nUltimi grandi lavori.\nNel giugno del 1911, nell'ambito delle celebrazioni relative all'incoronazione di Re Giorgio V, Elgar fu nominato all'Ordine al Merito, un onore limitato a ventiquattro destinatari in ogni tempo. L'anno seguente gli Elgar tornarono a Londra, in una grande casa nei Netherhall Gardens, Hampstead, progettata da Norman Shaw. L\u00ec Elgar compose le sue ultime due grandi opere dell'era prebellica, l'ode corale, \"The Music Makers\" (per il Festival di Birmingham, 1912) e lo studio sinfonico \"Falstaff\" (per il Festival di Leeds, 1913). Entrambi furono accolti educatamente ma senza entusiasmo. Persino il dedicatario di \"Falstaff\", il direttore d'orchestra Landon Ronald, confess\u00f2 privatamente di non poter \"fare la testa o la coda del pezzo\", mentre lo studioso musicale Percy Scholes scrisse di \"Falstaff\" che si trattava di una \"grande opera\" ma \"quanto all'apprezzamento del pubblico, un fallimento comparativo\".\nQuando scoppi\u00f2 la prima guerra mondiale, Elgar era inorridito dalla prospettiva della carneficina, ma i suoi sentimenti patriottici furono comunque risvegliati. Compose \"A Song for Soldiers\", che in seguito ritir\u00f2. Si arruol\u00f2 come agente speciale nella polizia locale e in seguito si un\u00ec alla Riserva di volontari di Hampstead dell'esercito. Compose opere patriottiche, \"Carillon\", una recitazione per oratore e orchestra in onore del Belgio e \"Polonia\", un pezzo orchestrale in onore della Polonia. \"Land of Hope and Glory\", gi\u00e0 popolare, lo divenne ancora di pi\u00f9 ed Elgar desider\u00f2 invano di avere versi nuovi, meno nazionalistici, su cui comporre una melodia.\nTra le altre composizioni di Elgar durante la guerra ci furono musiche di scena per uno spettacolo per bambini, \"The Starlight Express\" (1915), un balletto, \"The Sanguine Fan\" (1917) e \"The Spirit of England\" (1915\u201317, su poesie di Laurence Binyon), tre ambientazioni corali di carattere molto diverso dal romantico patriottismo dei suoi primi anni. La sua ultima composizione su larga scala degli anni della guerra fu \"The Fringes of the Fleet\", ambientazioni su versi di Rudyard Kipling, eseguita con grande successo popolare in tutto il paese, fino a quando Kipling per ragioni inspiegabili si oppose alla loro esecuzione nei teatri. Elgar registr\u00f2 il lavoro per la Gramophone Company.\nVerso la fine della guerra Elgar era in cattive condizioni di salute. Sua moglie pens\u00f2 che fosse meglio trasferirsi in campagna e prese in affitto \"Brinkwells\", una casa vicino a Fittleworth nel Sussex, dal pittore Rex Vicat Cole. L\u00ec Elgar recuper\u00f2 le sue forze e, nel 1918 e nel 1919, produsse quattro opere su larga scala. Le prime tre erano pezzi da camera: la Sonata per violino in mi minore, il Quintetto per pianoforte in la minore e il Quartetto per archi in mi minore. Ascoltando i lavori mentre venivano creati, Alice Elgar scrisse nel suo diario \"E. sta scrivendo musica meravigliosa e nuova\". Tutti e tre i lavori furono ben accolti. \"The Times\" scrisse: \"La sonata di Elgar contiene molto di ci\u00f2 che abbiamo gi\u00e0 sentito in altre forme, ma poich\u00e9 non vogliamo affatto che cambi e sia qualcun altro, \u00e8 come dovrebbe essere\". Il quartetto e il quintetto furono presentati alla Wigmore Hall il 21 maggio 1919. Il \"Manchester Guardian\" scrisse: \"Questo quartetto, con i suoi tremendi picchi, i curiosi perfezionamenti dei ritmi di danza e la sua perfetta simmetria e il quintetto, pi\u00f9 lirico e appassionato, sono esempi perfetti di musica da camera come lo erano i grandi oratori del loro genere\".\nAl contrario l'opera rimanente, il Concerto per violoncello in mi minore, ebbe una disastrosa prima, al concerto di apertura della stagione 1919\u201320 dell'Orchestra Sinfonica di Londra nell'ottobre 1919. A parte l'opera di Elgar, diretta dal compositore, il resto del programma fu diretto da Albert Coates, che and\u00f2 molto oltre il tempo riservato alle sue prove a spese di Elgar. Lady Elgar scrisse \"quel brutale egoista maleducato oltre ogni limite... quel brutale Coates continuava a provare\". Il critico dell\"'Observer\", Ernest Newman, scrisse: \"Durante la settimana di prove inadeguate circolarono voci. Qualunque sia la spiegazione, resta il fatto triste che mai, con ogni probabilit\u00e0, un'orchestra cos\u00ec grande ha offerto una cos\u00ec deplorevole immagine di stessa... L'opera stessa \u00e8 roba adorabile, molto semplice - quella semplicit\u00e0 pregnante che \u00e8 apparsa sulla musica di Elgar negli ultimi due anni - ma con una profonda saggezza e bellezza alla base della sua semplicit\u00e0.\" Elgar non attribu\u00ec alcuna colpa al suo solista, Felix Salmond, che in seguito interpret\u00f2 il lavoro per lui. Contrariamente alla Prima Sinfonia e alle sue cento esibizioni in poco pi\u00f9 di un anno, il Concerto per violoncello non ebbe una seconda esecuzione a Londra per pi\u00f9 di un anno.\nUltimi anni.\nSebbene negli anni 1920 la musica di Elgar non fosse pi\u00f9 di moda, i suoi ammiratori continuarono a presentare le sue opere quando possibile. Reed evidenzia una esecuzione della Seconda Sinfonia nel marzo 1920 diretta da \"un giovane quasi sconosciuto al pubblico\", Adrian Boult, per aver portato \"la grandiosit\u00e0 e la nobilt\u00e0 dell'opera\" a un pubblico pi\u00f9 vasto. Sempre nel 1920, Landon Ronald present\u00f2 un concerto tutto-Elgar alla Queen's Hall. Alice Elgar scrisse con entusiasmo sull'accoglienza della sinfonia, ma questa fu una delle ultime volte in cui ascolt\u00f2 la musica di Elgar suonata in pubblico. Dopo una breve malattia, mor\u00ec di cancro ai polmoni il 7 aprile 1920, all'et\u00e0 di settantadue anni.\nElgar fu devastato dalla perdita di sua moglie. Senza la richiesta pubblica di nuove opere e privo del costante supporto e ispirazione di Alice, si lasci\u00f2 distogliere dalla composizione. Sua figlia in seguito scrisse che Elgar aveva ereditato da suo padre una riluttanza a \"adattarsi a lavorare sulle cose da fare, ma poteva trascorrere allegramente ore in un'impresa perfettamente inutile e del tutto non remunerativa\", un tratto che divenne pi\u00f9 forte dopo la morte di Alice. Per gran parte del resto della sua vita Elgar si abbandon\u00f2 ai suoi numerosi hobby. Per tutta la vita era stato un appassionato chimico dilettante, a volte usando un laboratorio nel suo giardino sul retro. Nel 1908 brevett\u00f2 persino \"Elgar Sulphuretted Hydrogen Apparatus\". Gli piaceva il calcio, tifando per i Wolverhampton Wanderers F.C., per i quali compose un inno, \"He Banged the Leather for Goal\" e nei suoi anni successivi frequentava frequentemente corse di cavalli. I suoi protetti, il direttore Malcolm Sargent e il violinista Yehudi Menuhin, entrambi ricordavano le prove con Elgar, in cui si assicurava rapidamente che tutto andasse bene e poi andava alle corse. Quando era pi\u00f9 giovane Elgar era stato un ciclista entusiasta, acquistando biciclette Royal Sunbeam per s\u00e9 e sua moglie nel 1903 (chiamava la sua \"Mr. Phoebus\"). Da anziano vedovo, gli piaceva essere guidato in campagna dal suo autista. Nel novembre e nel dicembre del 1923 fece un viaggio in Brasile, viaggiando lungo il Rio delle Amazzoni a Manaus, dove fu colpito dal suo teatro dell'opera, il Teatro Amazonas. Quasi nulla venne registrato sulle attivit\u00e0 di Elgar o sugli eventi che incontr\u00f2 durante il viaggio, il che diede al romanziere James Hamilton-Paterson una notevole libert\u00e0 durante la scrittura di \"Gerontius\", un racconto immaginario del viaggio.\nDopo la morte di Alice Elgar vendette la casa di Hampstead e dopo aver vissuto per un breve periodo in un appartamento a St. James's nel cuore di Londra, torn\u00f2 nel Worcestershire, nel villaggio di Kempsey, dove visse dal 1923 al 1927. Non abbandon\u00f2 del tutto la composizione in questi anni. Realizz\u00f2 arrangiamenti sinfonici su larga scala di opere di Bach e Handel e scrisse la sua \"Empire March\" e otto canzoni \"Pageant of Empire\" per la British Empire Exhibition del 1924. Poco dopo la loro pubblicazione, fu nominato Master of the King's Musick il 13 maggio 1924, in seguito alla morte di Sir Walter Parratt.\nDal 1926 in poi Elgar realizz\u00f2 una serie di registrazioni delle sue opere. Descritto dallo critico musicale Robert Philip come \"il primo compositore a prendere sul serio il grammofono\", aveva gi\u00e0 registrato gran parte della sua musica con il processo di registrazione acustica iniziale per His Master's Voice (HMV) dal 1914 in poi, ma l'introduzione dei microfoni elettrici nel 1925 trasform\u00f2 il grammofono da una novit\u00e0 in un mezzo realistico per la riproduzione di musica orchestrale e corale. Elgar fu il primo compositore a sfruttare appieno questo progresso tecnologico. Fred Gaisberg di HMV, che produsse le registrazioni di Elgar, organizz\u00f2 una serie di sessioni per catturare su disco le interpretazioni del compositore delle sue principali opere orchestrali, tra cui \"Enigma Variations\", \"Falstaff\", la prima e la seconda sinfonia e i concerti per violoncello e violino. Per la maggior parte di questi l'orchestra era la LSO, ma le \"Variations\" furono suonate dall'Orchestra dell Royal Albert Hall. Pi\u00f9 tardi nella serie di registrazioni, Elgar diresse anche due orchestre di nuova fondazione, la BBC Symphony Orchestra di Boult e la London Philharmonic Orchestra di Sir Thomas Beecham.\nLe registrazioni di Elgar furono pubblicate su dischi a 78 giri sia da HMV che da RCA Victor. Dopo la seconda guerra mondiale, la registrazione del Concerto per violino del 1932 con il giovane Menuhin come solista rimase disponibile su 78 e successivamente su LP, ma le altre registrazioni furono fuori dai cataloghi per alcuni anni. Quando furono ristampati dalla EMI su LP negli anni '70, causarono sorpresa a molti per i loro tempi veloci, in contrasto con le velocit\u00e0 pi\u00f9 lente adottate da molti direttori negli anni successivi alla morte di Elgar. Le registrazioni furono ristampate su CD negli anni '90.\nNel novembre del 1931 Elgar fu filmato girato dalla Path\u00e9 per un cinegiornale raffigurante una sessione di registrazione di \"Pomp and Circumstance n. 1\" all'inaugurazione degli Abbey Road Studios della EMI a Londra. Si ritiene che sia l'unico film sonoro sopravvissuto di Elgar, che fa una breve osservazione prima di dirigere la London Symphony Orchestra, chiedendo ai musicisti di \"suonare questa melodia come se non l'aveste mai ascoltata prima\". Una lapide commemorativa di Elgar ad Abbey Road fu inaugurata il 24 giugno 1993.\nUn brano tardivo di Elgar's, la \"Nursery Suite\", fu un primo esempio di premi\u00e8re in studio: la sua prima esecuzione fu negli studi di Abbey Road. Per questo lavoro, dedicato alla moglie e alle figlie del Duca di York, Elgar attinse di nuovo ai suoi quaderni di schizzi giovanili.\nNegli ultimi anni Elgar visse un risveglio musicale. La BBC organizz\u00f2 un festival delle sue opere per celebrare il suo settantacinquesimo compleanno nel 1932. Vol\u00f2 a Parigi nel 1933 per dirigere il Concerto per violino per Menuhin. Mentre era in Francia, visit\u00f2 il suo collega compositore Frederick Delius a casa sua a Grez-sur-Loing. Veniva cercato da musicisti pi\u00f9 giovani come Adrian Boult, Malcolm Sargent e John Barbirolli, che sostennero la sua musica quando era fuori moda. Inizi\u00f2 a lavorare a un'opera, \"The Spanish Lady\" e accett\u00f2 una commissione della BBC per comporre una Terza Sinfonia. La sua malattia finale, tuttavia, ne imped\u00ec il completamento. Era in agitazione per le opere incompiute. Chiese a Reed di assicurarsi che nessuno potesse \"armeggiare\" con gli schizzi e tentare di completare la sinfonia, ma altre volte disse: \"Se non riesco a completare la Terza Sinfonia, qualcuno la completer\u00e0, o ne scriver\u00e0 una migliore \". Dopo la morte di Elgar, Percy M. Young, in collaborazione con la BBC e la figlia di Elgar Carice, produsse una versione di \"The Spanish Lady\", che fu pubblicata su CD. Gli schizzi della Terza Sinfonia furono elaborati dal compositore Anthony Payne in una partitura completa nel 1998.\nL'8 ottobre 1933, durante un'operazione, gli fu scoperto un carcinoma del colon-retto non operabile. Disse al medico che aveva chiamato, il Dr. Arthur Thomson, che non aveva fede in un'altra vita: \"Credo che non ci sia altro che il completo oblio\".\nElgar mor\u00ec il 23 febbraio 1934 all'et\u00e0 di settantasei anni e fu sepolto accanto a sua moglie nella chiesa cattolica romana di St. Wulstan a Little Malvern. Al funerale non c'erano fiori, segni visibili di lutto e niente musica: solo il canto degli uccelli.\nMusica.\nInfluenze, antecedenti e prime opere.\nElgar era sprezzante nei confronti della musica folk e aveva scarso interesse o rispetto per i primi compositori inglesi, chiamando William Byrd e i suoi contemporanei \"pezzi da museo\". Tra i successivi compositori inglesi, considerava Purcell il pi\u00f9 grande e disse che aveva imparato molto della sua tecnica dallo studio degli scritti di Hubert Parry. I compositori continentali che influenzarono maggiormente Elgar furono Handel, Dvo\u0159\u00e1k e, in una certa misura, Brahms. Nel cromatismo di Elgar l'influenza di Wagner \u00e8 evidente, ma lo stile individuale di orchestrazione di Elgar deve molto alla chiarezza dei compositori francesi del diciannovesimo secolo, Berlioz, Massenet, Saint-Sa\u00ebns e, in particolare, Delibes, la cui musica Elgar suonava e dirigeva a Worcester ed ammirava molto.\nElgar inizi\u00f2 a comporre da bambino e per tutta la vita ha disegnato nei suoi primi quaderni di schizzi per temi e ispirazione. L'abitudine di mettere insieme le sue composizioni, anche su larga scala, da frammenti di temi annotati casualmente \u00e8 rimasta per tutta la vita. I suoi primi lavori da adulto comprendevano violino e pianoforte, musica per il quintetto di fiati in cui lui e suo fratello suonarono tra il 1878 e il 1881 e musica di molti tipi per la banda del Powick Asylum. Diana McVeagh nel Dizionario di Grove trova molti tocchi embrionali elgarici in questi pezzi, ma pochi di essi vengono regolarmente suonati, tranne \"Salut d'Amour\" e (come arrangiati decenni dopo nelle suite\"The Wand of Youth\") alcuni schizzi dell'infanzia. L'unica opera degna di nota di Elgar durante il suo primo periodo a Londra nel 1889-1891, l'ouverture \"Froissart\", fu un pezzo romantico/di bravura, influenzato da Mendelssohn e Wagner, ma che mostrava anche altre caratteristiche elgariane. Le opere orchestrali composte negli anni successivi nel Worcestershire includono la \"Serenata per archi\" e le \"Tre danze bavaresi\". In questo periodo e in seguito Elgar scrisse canzoni e brani a pi\u00f9 voci. W. H. Reed espresse riserve su questi brani, ma elogi\u00f2 il brano \"The Snow\", per voci femminili, e \"Sea Pictures\", un ciclo di cinque canzoni per contralto e orchestra che rimane ancora in repertorio.\nLe prime opere su larga scala di Elgar furono per coro e orchestra per i Three Choirs e altri festival. Erano \"The Black Knight\", \"King Olaf\", \"The Light of Life\", \"The Banner of St George\" e \"Caractacus\". Scrisse anche un \"Te Deum\" e un \"Benedictus\" per il Festival di Hereford. Di questi, McVeagh commenta favorevolmente la sua sontuosa orchestrazione e l'uso innovativo dei leitmotiv, ma meno favorevolmente le qualit\u00e0 dei testi scelti e la confusione della sua ispirazione. McVeagh sottolinea che, poich\u00e9 queste opere degli anni 1890 erano state per molti anni poco conosciute (e le esecuzioni rimangono rare), la padronanza del suo primo grande successo, le \"Enigma Variations\", sembr\u00f2 essere una trasformazione improvvisa dalla mediocrit\u00e0 al genio, ma in infatti le sue capacit\u00e0 orchestrali si svilupparono nel corso del decennio.\nPicco di anni creativi.\nLe opere pi\u00f9 famose di Elgar furono composte in un ventennio, tra il 1899 e il 1920. La maggior parte di esse sono orchestrali. Reed scrisse, \"Il genio di Elgar \u00e8 salito alla sua massima altezza nelle sue opere orchestrali\" e ha citato il compositore dicendo che, anche nei suoi oratori, la parte orchestrale \u00e8 la pi\u00f9 importante. Le \"Enigma Variations\" hanno portato il nome di Elgar a livello nazionale. La forma della variazione era ideale per lui in questa fase della sua carriera, quando la sua completa padronanza dell'orchestrazione era ancora in contrasto con la sua tendenza a scrivere le sue melodie in frasi brevi, a volte rigide. Le sue successive opere orchestrali, \"Cockaigne\", un'ouverture da concerto (1900-1901), le prime due marce di \"Pomp and Circumstance\" (1901) e i delicati \"Dream Children\" (1902), sono tutte brevi: la pi\u00f9 lunga, \"Cockaigne\", dura meno di quindici minuti. \"In the South\" (1903\u20131904), sebbene designato da Elgar come un'ouverture da concerto, secondo Kennedy \u00e8 un vero e proprio poema sinfonico e il pezzo pi\u00f9 lungo e continuo di scrittura puramente orchestrale in cui Elgar si sia cimentato. Lo scrisse dopo aver messo da parte un primo tentativo di comporre una sinfonia. Il lavoro rivela i suoi continui progressi nella scrittura di temi sostenuti e linee orchestrali, anche se alcuni critici, tra cui Kennedy, trovano che nella parte centrale \"l'ispirazione di Elgar divampa meno che nella sua pi\u00f9 brillante\". Nel 1905 Elgar complet\u00f2 l\"'Introduzione e allegro per archi\". Questo lavoro si basa, a differenza della maggior parte dei precedenti scritti di Elgar, non su una profusione di temi ma solo su tre. Kennedy l'ha definita una \"composizione magistrale, eguagliata tra le opere inglesi per archi solo dalla \"Tallis Fantasia\" di Vaughan Williams\". Tuttavia con meno di un quarto d'ora, per gli standard contemporanei, non era una composizione lunga. La Settima Sinfonia di Gustav Mahler, composta nello stesso periodo, dura oltre un'ora.\nDurante i successivi quattro anni Elgar compose tre importanti brani da concerto, che, sebbene pi\u00f9 brevi dei lavori comparabili di alcuni suoi contemporanei europei, sono tra i pi\u00f9 consistenti per un compositore inglese. Sono la sua Prima Sinfonia, il Concerto per violino e la Seconda Sinfonia, che durano tutti tra i quarantacinque minuti e un'ora. McVeagh afferma delle sinfonie che \"si posizionano in alto non solo nella produzione di Elgar ma nella storia della musica inglese. Entrambe sono lunghe e potenti, senza intenti programmatici pubblici, solo suggerimenti e citazioni per indicare un dramma interiore da cui traggono la loro vitalit\u00e0 ed eloquenza. Sono entrambi basati sulla forma classica, ma differiscono da essa nella misura in cui... erano considerati prolissi e costruiti in modo fiacco da alcuni critici. Certamente l'invenzione in essi \u00e8 abbondante; ogni sinfonia avrebbe bisogno di diverse decine di esempi musicali per mappare i suoi progressi\".\nIl Concerto per violino e il Concerto per violoncello di Elgar, secondo Kennedy, \"si collocano non solo tra le sue opere pi\u00f9 belle, ma tra le pi\u00f9 grandi del loro genere\". Sono, tuttavia, molto diverse tra loro. Il Concerto per violino, composto nel 1909, quando Elgar raggiunse l'apice della sua popolarit\u00e0 ed \u00e8 scritto per lo strumento a lui pi\u00f9 caro; \u00e8 lirico dappertutto e rapsodico e brillante a un tempo. Il Concerto per violoncello, composto dieci anni dopo, immediatamente dopo la prima guerra mondiale, sembra, secondo le parole di Kennedy, \"appartenere a un'altra epoca, a un altro mondo... la pi\u00f9 semplice delle opere principali di Elgar... anche la meno grandiosa\". Tra i due concerti \u00e8 intervenuto lo studio sinfonico di Elgar \"Falstaff\", che divise l'opinione anche tra i pi\u00f9 grandi ammiratori di Elgar. Donald Tovey lo considerava come \"una delle cose incommensurabilmente grandi della musica\", con un potere \"identico a quello di Shakespeare\", mentre Kennedy critica il lavoro per \"l'affidamento troppo frequente alle sequenze\" e una rappresentazione troppo idealizzata dei personaggi femminili. Reed pensava che i temi principali mostrassero meno distinzione rispetto ad alcune delle opere precedenti di Elgar. Lo stesso Elgar pensava che \"Falstaff\" fosse il punto pi\u00f9 alto del suo lavoro puramente orchestrale.\nLe opere principali per voci e orchestra dei ventuno anni del periodo centrale di Elgar sono tre opere su larga scala per solisti, coro e orchestra: \"Il sogno di Geronte\" (1900) e gli oratori \"The Apostles\" (1903) e \"The Kingdom\" (1906), insieme a due odi pi\u00f9 brevi, \"Coronation Ode\" (1902) e \"The Music Makers\" (1912). La prima delle odi, come \"pi\u00e8ce d'occasion\", \u00e8 stata raramente ripresa dopo il suo successo iniziale, in particolare con il suo brano culminante \"Land of Hope and Glory\". La seconda \u00e8, per Elgar, insolita in quanto contiene diverse citazioni dai suoi lavori precedenti, come Richard Strauss cit\u00f2 se stesso in \"Ein Heldenleben\". Le opere corali ebbero tutte successo, anche se la prima, \"Geronte\" \u00e8 stata e rimane la pi\u00f9 amata e la pi\u00f9 eseguita. Sul manoscritto Elgar scrisse, citando John Ruskin, \"Questa \u00e8 la mia cosa migliore; per il resto, ho mangiato, bevuto e dormito, amato e odiato, come un altro. La mia vita era come il vapore, e non lo \u00e8; ma questo \u00e8 ci\u00f2 che ho visto e saputo; questo, se non altro, vale la tua memoria.\" Tutte e tre le opere su larga scala seguono il modello tradizionale con sezioni per solisti, coro ed entrambi insieme. L'orchestrazione distintiva di Elgar, cos\u00ec come la sua ispirazione melodica, le porta ad un livello superiore rispetto alla maggior parte dei loro predecessori britannici.\nLe altre opere di Elgar del suo periodo centrale comprendono musiche di scena per \"Diarmuid and Grania\", una commedia di George Moore e W. B. Yeats (1901) e \"The Starlight Express\u00ec\", una commedia basata su una storia di Algernon Blackwood (1916). Della prima, Yeats ha definito la musica di Elgar \"meravigliosa nella sua eroica malinconia\". Elgar ha anche scritto una serie di canzoni durante il suo periodo di punta, di cui Reed osserva, \"non si pu\u00f2 dire che abbia arricchito il repertorio vocale nella stessa misura in cui ha fatto con quello orchestrale\".\nUltimi anni e completamenti postumi.\nDopo il Concerto per violoncello, Elgar non port\u00f2 pi\u00f9 a termine opere su larga scala. Fece arrangiamenti di opere di Bach, Handel e Chopin, in un'orchestrazione distintamente elgariana e ancora una volta si rivolse ai suoi taccuini giovanili usandoli per la \"Nursery Suite\" (1931). Le sue altre composizioni di questo periodo non hanno trovato un posto nel repertorio regolare. Per la maggior parte del resto del ventesimo secolo, si convenne generalmente che l'impulso creativo di Elgar sia cessato dopo la morte di sua moglie. L'elaborazione di Anthony Payne degli schizzi per la Terza Sinfonia di Elgar ha portato a un riesame di questa supposizione. Elgar lasci\u00f2 l'apertura della sinfonia completa a pieno titolo e quelle pagine, insieme ad altre, mostrano che l'orchestrazione di Elgar era cambiata marcatamente dalla ricchezza del suo lavoro prebellico. \"The Gramophone\" ha descritto l'apertura del nuovo lavoro come qualcosa di \"eccitante... scarno in modo indimenticabile\". Successivamente Payne produsse anche una versione esecutiva degli schizzi per una sesta \"Pomp and Circumstance March\", presentata in anteprima al Proms nell'agosto 2006. Gli schizzi di Elgar per un concerto per pianoforte risalenti al 1913 furono elaborati dal compositore Robert Walker e eseguiti per la prima volta nell'agosto 1997 dal pianista David Owen Norris. Da allora la realizzazione \u00e8 stata ampiamente rivista.\nReputazione.\nLe opinioni sulla importanza di Elgar sono cambiate nei decenni da quando la sua musica divenne famosa all'inizio del XX secolo. Richard Strauss, come si \u00e8 detto, acclam\u00f2 Elgar come un compositore progressista; perfino il critico ostile dell\"'Observer\", colpito negativamente dal materiale tematico della Prima Sinfonia del 1908, defin\u00ec l'orchestrazione \"magnificamente moderna\". Hans Richter valutava Elgar come \"il pi\u00f9 grande compositore moderno\" di qualsiasi paese e il collega di Richter Arthur Nikisch considerava la Prima Sinfonia \"un capolavoro di prim'ordine\" da essere \"giustamente classificato assieme ai grandi modelli sinfonici, Beethoven e Brahms\". Al contrario, il critico W. J. Turner, a met\u00e0 del XX secolo, scrisse delle \"sinfonie da Esercito della Salvezza\" di Elgar ed Herbert von Karajan defin\u00ec le \"Enigma Variations\" \"Brahms di seconda mano\". L'immensa popolarit\u00e0 di Elgar non fu di lunga durata. Dopo il successo della sua Prima Sinfonia e del Concerto per violino, la sua Seconda Sinfonia e il Concerto per violoncello furono accolti educatamente ma senza il precedente entusiasmo scatenato. La sua musica fu identificata nell'opinione pubblica con l'Et\u00e0 edoardiana e dopo la prima guerra mondiale non sembr\u00f2 pi\u00f9 un compositore moderno o progressista. All'inizio degli anni 1920, anche la Prima Sinfonia ebbe una sola esecuzione londinese in pi\u00f9 di tre anni. Henry Wood e direttori pi\u00f9 giovani come Boult, Sargent e Barbirolli hanno sostenuto la musica di Elgar, ma nei cataloghi di registrazione e nei programmi di concerti della met\u00e0 del secolo le sue opere non erano ben rappresentate.\nNel 1924 lo studioso di musica Edward J. Dent scrisse un articolo per un giornale musicale tedesco in cui identificava quattro tratti dello stile di Elgar che offendevano una parte dell'opinione inglese (cio\u00e8, indicava Dent, la fascia accademica e snob): \"troppo emotivo\", \"non del tutto privo di volgarit\u00e0\", \"pomposo\" e \"troppo calcolatamente nobile nell'espressione\". Questo articolo fu ristampato nel 1930 e caus\u00f2 polemiche. Negli ultimi anni del secolo ci fu, almeno in Gran Bretagna, un risveglio di interesse per la musica di Elgar. Le caratteristiche che avevano offeso il gusto austero negli anni tra le due guerre furono viste da una prospettiva diversa. Nel 1955 il testo di riferimento \"The Record Guide\" scrisse dello sfondo edoardiano durante il culmine della carriera di Elgar:\nNegli anni '60 l'et\u00e0 edoardiana fu considerata in modo meno severo. Nel 1966 il critico Frank Howes scrisse che Elgar rifletteva l'ultima fiammata di opulenza, espansivit\u00e0 e vita sanguigna, prima che la prima guerra mondiale spazzasse via cos\u00ec tanto. Dal punto di vista di Howes, c'era un tocco di volgarit\u00e0 sia nell'era che nella musica di Elgar, ma \"un compositore ha il diritto di essere giudicato dai posteri per il suo miglior lavoro... Elgar \u00e8 storicamente importante per aver dato alla musica inglese un senso del orchestra, per aver espresso la sensazione di essere vivi in epoca edoardiana, per aver dato al mondo almeno quattro capolavori assoluti e per aver restituito cos\u00ec l'Inghilterra al consesso delle nazioni musicali\".\nNel 1967 il critico e analista David Cox consider\u00f2 la questione della presunta inglesit\u00e0 della musica di Elgar. Cox not\u00f2 che a Elgar non piacevano le canzoni popolari e non le usava mai nelle sue opere, optando per un idioma essenzialmente tedesco, lievitato da una leggerezza derivata da compositori francesi tra cui Berlioz e Gounod. In che modo, chiese Cox, Elgar potrebbe essere \"il pi\u00f9 inglese dei compositori\"? Cox trov\u00f2 la risposta nella personalit\u00e0 di Elgar, che \"poteva usare gli idiomi forestieri in modo tale da farne una forma vitale di espressione che era sua e solo sua. E la personalit\u00e0 che emerge dalla sua musica \u00e8 l'inglese\". Questo punto sulla trasmutazione di Elgar delle sue influenze era stato toccato in precedenza. Nel 1930 \"The Times\" scrisse: \"Quando usc\u00ec la prima sinfonia di Elgar, qualcuno tent\u00f2 di dimostrare che la sua melodia principale da cui tutto dipendeva era come il tema del Graal nel \"Parsifal\" ... ma il tentativo fall\u00ec perch\u00e9 tutti gli altri, compresi quelli che non amavano la melodia, l'aveva immediatamente riconosciuta come tipicamente \"elgariana\", mentre il tema del Graal \u00e8 tipicamente wagneriano. \"Per quanto riguarda \"l'inglesit\u00e0\" di Elgar, i suoi colleghi compositori la riconobbero: Richard Strauss e Stravinsky fecero un riferimento particolare ad essa e Sibelius lo chiam\u00f2 \"la personificazione del vero personaggio inglese nella musica... una nobile personalit\u00e0 e un aristocratico nato\".\nTra gli ammiratori di Elgar c'\u00e8 disaccordo su quali delle sue opere debbano essere considerate capolavori. Le \"Enigma Variations\" sono generalmente contate tra queste. Anche il \"Sogno di Geronte\" \u00e8 stato elogiato dagli elgariani e il Concerto per violoncello \u00e8 valutato allo stesso modo. Molti valutano il Concerto per violino allo stesso modo, ma altri no. Sackville-West lo ha omesso dalla lista dei capolavori di Elgar in \"The Record Guide\" e in un lungo articolo analitico in \"The Musical Quarterly\", Daniel Gregory Mason ha criticato il primo movimento del concerto per essere un \"tipo di melodia singolare... fatale al ritmo nobile della musica come lo \u00e8 nella poesia\". Anche \"Falstaff\" divide le opinioni. Non \u00e8 mai stato un grande favorito popolare e Kennedy e Reed identificano un difetto in questo. In un simposio del centenario del \"Musical Times\" del 1957 su Elgar, diretto da Vaughan Williams, al contrario, diversi contributori condividono l'opinione di Eric Blom secondo cui \"Falstaff\" \u00e8 il pi\u00f9 grande di tutti i lavori di Elgar.\nLe due sinfonie dividono le opinioni in modo ancora pi\u00f9 netto. Mason giudica scarsa la seconda per il suo \"schema ritmico troppo ovvio\", ma chiama la prima \"capolavoro di Elgar. ... \u00c8 difficile capire come qualsiasi studente sincero possa negare la grandezza di questa sinfonia\". Tuttavia, nel simposio del centenario del 1957, diversi importanti ammiratori di Elgar espressero riserve su una o entrambe le sinfonie. Nello stesso anno Roger Fiske scrisse in \"The Gramophone\", \"Per qualche ragione sembra che a pochi piacciano allo stesso modo le due sinfonie di Elgar; ognuna ha i suoi sostenitori e spesso sono pi\u00f9 che un po' annoiati dall'altro lavoro\". Il critico John Warrack ha scritto: \"Non ci sono pagine pi\u00f9 tristi nella letteratura sinfonica della chiusura dell\"'Adagio\" della Prima Sinfonia, poich\u00e9 corno e tromboni intonano due volte dolcemente una frase di totale dolore\", mentre per Michael Kennedy il movimento \u00e8 notevole per la sua mancanza di desiderio angosciato e \"ansia\" ed \u00e8 invece contraddistinto da una \"benevola tranquillit\u00e0\".\nNonostante la fluttuante valutazione critica delle varie opere nel corso degli anni, le principali opere di Elgar, prese nel loro insieme, nel XXI secolo si sono fortemente riprese dalla trascuratezza degli anni '50. La Record Guide del 1955 poteva elencare solo una registrazione disponibile della Prima Sinfonia, nessuna della Seconda, una del Concerto per violino, due del Concerto per violoncello, due delle \"Enigma Variations\", una di \"Falstaff\" e nessuna di \"Il sogno di Geronte\". Da allora ci sono state pi\u00f9 registrazioni di tutte le opere principali. Pi\u00f9 di trenta registrazioni sono state fatte della Prima Sinfonia dal 1955, per esempio, e pi\u00f9 di una dozzina di \"Il sogno di Geronte\". Allo stesso modo, in concerto le opere di Elgar, dopo un periodo di abbandono, vengono nuovamente programmate frequentemente. Il sito web della Elgar Society, nel suo diario delle esecuzioni a venire, elenca le esibizioni delle opere di Elgar di orchestre, solisti e direttori in Europa, Nord America e Australia.\nOnorificenze, premi e commemorazioni.\nElgar fu nominato cavaliere nel 1904 e nel 1911 fu nominato membro dell'Ordine al merito del Regno Unito. Nel 1920 ricevette la Croce di Comandante dell'Ordine della Corona belga; nel 1924 fu nominato Master of the King's Musick; l'anno successivo ricevette la medaglia d'oro della Royal Philharmonic Society; e nel 1928 fu nominato Knight Commander of the Royal Victorian Order (KCVO). Tra il 1900 e il 1931, Elgar ricevette lauree honoris causa dalle Universit\u00e0 di Cambridge, Durham, Leeds, Oxford, Yale (USA), Aberdeen, Western Pennsylvania (USA), Birmingham e Londra. Le accademie straniere di cui fu membro erano la Regia Accademia di Santa Cecilia, Roma; Accademia del Reale Istituto Musicale, Firenze; Acad\u00e9mie des Beaux Arts, Parigi; Institut de France; e l'American Academy. Nel 1931 fu creato baronetto di Broadheath nella contea di Worcestershire. Nel 1933 fu promosso all'interno del Royal Victorian Order to Knight Grand Cross (GCVO). Nelle parole di Kennedy, egli \"si diede da fare spudoratamente\" per una dignit\u00e0 di pari, ma invano. In \"Who's Who\", dopo la prima guerra mondiale, dichiar\u00f2 di aver ricevuto \"diverse decorazioni imperiali russe e tedesche (decadute)\".\nA Elgar fu offerto, ma rifiut\u00f2, l'ufficio del sindaco di Hereford, nonostante non fosse un membro del suo consiglio comunale, quando visse in citt\u00e0 nel 1905. Lo stesso anno fu nominato Cittadino onorario della citt\u00e0 di Worcester.\nLa casa nella Lower Broadheath dove nacque Elgar \u00e8 ora l'Elgar Birthplace Museum (Museo del luogo di nascita di Elgar), dedicato alla sua vita e al suo lavoro. La figlia di Elgar, Carice, aiut\u00f2 a fondare il museo nel 1936 e lasci\u00f2 in eredit\u00e0 gran parte della sua collezione di lettere e documenti di Elgar alla sua morte nel 1970. Carice lasci\u00f2 i manoscritti di Elgar ai college musicali: \"The Black Knight\" al Trinity College of Music; \"King Olaf\" alla Royal Academy of Music; \"The Music Makers\" all'Universit\u00e0 di Birmingham; il Concerto per violoncello al Royal College of Music; \"The Kingdom\" alla Bodleian Library ed altri manoscritti al British Museum. La Elgar Society dedicata al compositore e le sue opere furono formate nel 1951. Le Collezioni speciali dell'Universit\u00e0 di Birmingham contengono un archivio di lettere scritte da Elgar.\nLa statua di Elgar alla fine di Worcester High Street si trova di fronte alla cattedrale, a pochi metri da dove un tempo si trovava la bottega di suo padre. Un'altra statua del compositore di Rose Garrard \u00e8 in cima a Church Street a Malvern, che domina la citt\u00e0 e offre ai visitatori l'opportunit\u00e0 di stare accanto al compositore all'ombra delle colline che osservava cos\u00ec spesso. Nel settembre 2005 una terza statua scolpita da Jemma Pearson \u00e8 stata inaugurata vicino alla Cattedrale di Hereford in onore delle sue numerose associazioni musicali e di altro genere nella citt\u00e0. Raffigura Elgar con la sua bicicletta. Dal 1999 fino all'inizio del 2007, la nuova banconote da venti sterline della Bank of England presentava un ritratto di Elgar. La variazione che rimosse la sua immagine ha generato polemiche, soprattutto perch\u00e9 il 2007 \u00e8 stato il 150\u00ba anniversario della nascita di Elgar. Dal 2007 le banconote di Elgar sono state gradualmente eliminate, cessando di avere corso legale il 30 giugno 2010.\nCi sono circa 65 strade nel Regno Unito che prendono il nome da Elgar, di cui sei nelle contee di Herefordshire e Worcestershire. Elgar ebbe tre locomotive chiamate come lui in suo onore.\nLa vita e la musica di Elgar hanno ispirato opere letterarie tra cui il romanzo \"Gerontius\" e diverse opere teatrali. \"Elgar's Rondo\", uno spettacolo teatrale del 1993 di David Pownall raffigura Jaeger morto che offre spettrali consigli sullo sviluppo musicale di Elgar. Pownall ha anche scritto una commedia radiofonica, \"Elgar's Third\" (1994); un'altra commedia radiofonica a tema Elgar \u00e8 \"The Dorabella Variation\" (2003) di Alick Rowe. In \"Play for Today\" una trasmissione televisiva della BBC di David Rudkin \"Penda's Fen\" (1974) tratta temi come il sesso e l'adolescenza, lo spionaggio e lo snobismo, con la musica di Elgar, principalmente \"Il sogno di Geronte\", come sfondo. In una scena uno spettrale Elgar sussurra il segreto della melodia di \"Enigma\" al giovane personaggio centrale, con l'ingiunzione di non rivelarlo. \"Elgar on the Journey to Hanley\", un romanzo di Keith Alldritt (1979), racconta l'attaccamento del compositore a Dora Penny, in seguito Mrs Powell, (raffigurata come \"Dorabella\" nelle \"Enigma Variations\") e copre i quindici anni dal loro primo incontro a met\u00e0 del 1890 alla genesi del Concerto per violino quando, nel romanzo, Dora viene soppiantata negli affetti di Elgar da Alice Stuart-Wortley.\nForse l'opera pi\u00f9 famosa che raffigura Elgar \u00e8 il film televisivo della BBC del 1962 di Ken Russell \"Elgar\", realizzato quando il compositore era ancora in gran parte fuori moda. Questo film di un'ora contraddice la visione di Elgar come compositore sciovinista e pomposo ed evoca il lato pi\u00f9 pastorale e malinconico del suo personaggio e della sua musica."}
{"id": "602711", "revid": "23629", "url": "https://it.wikipedia.org/wiki?curid=602711", "title": "Tintarella di Luna", "text": ""}
{"id": "602713", "revid": "508036", "url": "https://it.wikipedia.org/wiki?curid=602713", "title": "San Mario", "text": "La Chiesa cattolica venera come santi diverse persone di nome Mario"}
{"id": "602714", "revid": "6923", "url": "https://it.wikipedia.org/wiki?curid=602714", "title": "Villa De Obizzi Lanzone", "text": "La Villa De Obizzi Lanzone \u00e8 una villa del XVII secolo situata a Cervignano del Friuli. \nL'edificio \u00e8 situato in posizione isolata all'interno del borgo Gortani, un modesto aggregato edilizio agricolo e dispone di un piccolo giardino antistante ornato da una fontana circolare.\nLa data della sua realizzazione sembra risalire al XVII secolo, i successivi rimaneggiamenti non hanno alterato la struttura originale.\nLa villa ha pianta rettangolare tripartita d'impronta veneta che presenta una composizione originale nella parte centrale \u00e8 ricavata una loggia interna aperta sul fronte con tre archi che consentono l'accesso al piano nobile rialzato grazie a due rampe di scale.\nIn faccia gli archi a tutto sesto si presentano appoggiati a due lesene esterne e al centro a due colonne.\nL'assialit\u00e0 della composizione \u00e8 ribadita al piano superiore da un balcone con ringhiera in ferro battuto e da un timpano che impostato sul cornicione del sottotetto \u00e8 sormontato da un pinnacolo e affiancato da due camini a forma cilindrica.\nIl luogo in cui \u00e8 situata la villa ha una storia millenaria. A 400 metri a sud est da Borgo Gortani infatti lungo la Roggia del Moro Gortani in una fascia di terreno di circa un chilometro, \u00e8 stata identificata una concentrazione di materiale tipo tegole, coppi mattoni di et\u00e0 romana datati dal I secolo a.C. \nSono state trovate inoltre tracce di un acquedotto romano, di una strada e di una necropoli con urne cinerarie. \nSecondo alcuni studiosi la strada era un percorso secondario che si dipannava dalla via consolare Julia Augusta che da Aquileia di dirigeva verso Norico."}
{"id": "602715", "revid": "57342", "url": "https://it.wikipedia.org/wiki?curid=602715", "title": "Carmine Lamanda", "text": "Biografia.\nFiglio di un cancelliere del tribunale, cresce soprattutto in Abruzzo seguendo i trasferimenti del padre, prima in provincia di Chieti e poi a Pescara dove prende la maturit\u00e0 classica. Vince il concorso per diventare cancelliere, il suo primo incarico \u00e8 a Perugia dove lavora ma nello stesso tempo frequenta anche l'universit\u00e0 laureandosi in giurisprudenza con il massimo dei voti con lode e diventa assistente presso la cattedra di Diritto Privato e Commerciale. Nel luglio del 1968 entra in Banca d'Italia nella sede di Teramo e dal 1970 \u00e8 a Roma presso l'Amministrazione Centrale con Governatore Guido Carli occupandosi di vigilanza bancaria. Identico ruolo conserva con il Governatore Paolo Baffi e poi con il Governatore Carlo Azeglio Ciampi, che gli affida il compito di ridisegnare la normativa del credito sulla base dell'esperienza acquisita nei controlli bancari.\n\u00c8 tra gli autori della riforma della banca pubblica, prima, a stretto contatto con il Ministro del Tesoro Giuliano Amato e, poi, del Testo Unico Bancario del 1993 che l'allora Governatore della Banca d'Italia, Antonio Fazio, presenta al Governo Ciampi. Nella Vigilanza della Banca d'Italia segue le grandi operazioni di ristrutturazione del sistema creditizio.\nNel 1994 \u00e8 distaccato presso il Ministero del Tesoro, guidato da Lamberto Dini, con l'incarico di Capo di Gabinetto; qui, con Mario Draghi, lavora alla delega per la riforma della Finanza.\nNel 1996, con il Governatore Fazio, affronta i temi della riduzione dei costi operativi nelle banche. Nel 1997, Cesare Geronzi lo chiama in Banca di Roma, dove segue le strategie del gruppo e, con Giorgio Brambilla, la ristrutturazione dei costi. \u00c8 protagonista, con il presidente dell'ABI Maurizio Sella e con Alessandro Profumo, dell'accordo sindacale del 1997. \nNel luglio 2003 \u00e8 nominato direttore generale di Capitalia, il gruppo bancario nato dalla fusione tra Banca di Roma e Bipop Carire. E quando nel 2007 Capitalia confluisce in Unicredit guidato da Profumo, diventa vicepresidente esecutivo con la responsabilit\u00e0 dell'area delle relazioni istituzionali.\nNel 2011 diventa assessore al Bilancio del Comune di Roma con sindaco Alemanno alla sua seconda gestione. I primi incontri con i dipendenti sono definiti \"choccanti\" per i tagli che si preannunciano. Rimane in quell'incarico sino al 2013. Nel 2016 \u00e8 eletto presidente della Cassa di Risparmio di Cesena, in crisi e controllata dal Fondo Intermobiliare di tutela del risparmio. Vi resta sino al luglio 2018, dopo avere fatto approvare un'azione di responsabilit\u00e0 nei confronti degli ex responsabili dell'istituto, quando la Cassa di Risparmio confluisce in Cr\u00e9dit Agricole."}
{"id": "602724", "revid": "298055", "url": "https://it.wikipedia.org/wiki?curid=602724", "title": "Roran", "text": ""}
{"id": "602727", "revid": "287204", "url": "https://it.wikipedia.org/wiki?curid=602727", "title": "20 successi di Mina", "text": "20 successi di Mina \u00e8 una raccolta di Mina, pubblicata dall'etichetta discografica Italdisc su LP (catalogo AS 11) nel 1964.\nStoria.\nA fine 1963 la cantante cambia casa discografica abbandonando l'Italdisc per approdare alla Ri-Fi e gi\u00e0 a dicembre pubblica con la nuova etichetta un singolo (in realt\u00e0 un \"disco tris\") di inediti, che l'anno seguente avr\u00e0 un successo senza precedenti.\nIn risposta Italdisc fa causa all'artista, accusandola di essere passata ad altra etichetta senza aver rescisso prima il vecchio contratto. In attesa del giudizio, che sar\u00e0 sfavorevole a Mina, e intendendo sfruttare commercialmente il pi\u00f9 possibile i brani disponibili in catalogo, a febbraio 1964 Italdisc pubblica il singolo \"A volte/Non pianger\u00f2\", che contiene due brani registrati dalla cantante negli Stati Uniti alla fine del 1962 e utilizzati solo per l'album \"Stessa spiaggia, stesso mare\".\nA seguire viene pubblicata questa la raccolta, quindi (a giugno) il singolo con due inediti \"Rapsodie (Rhapsodie)/Amore di tabacco\", infine a ottobre sia una seconda raccolta \"Mina N\u00ba 7\", che ospita altri 16 successi tra cui i due inediti di giugno, sia una ristampa con copertina diversa di questo disco.\nDescrizione.\nCome tutti gli EP anche le raccolte pubblicate durante il primo periodo d'attivit\u00e0 dell'artista sono state inserite nella discografia ufficiale tra gli album. Mentre le antologie dal 1970 (\"Del mio meglio\") al 2009 (\"Riassunti d'amore\"), prima presenti sul sito minamazzini.it, sono state rimosse nel 2012.\nPubblicato da Italdisc l'11 aprile 1964 come N\u00b0 11 della serie \"Niagara\" (catalogata con la sigla AS), \u00e8 stato ristampato (stesso numero di catalogo) il 5 ottobre sostituendo la copertina con quella gi\u00e0 usata per l'album \"Stessa spiaggia, stesso mare\".\nPoich\u00e9 le durate dei brani non sono riportate sui supporti, sono state indicativamente sostituite con quelle dei singoli. \nIl sito ufficiale NON riporta l'ordine corretto dei brani sull'album.\nI brani.\n\"Vulcano\", unico inedito, era gi\u00e0 stato pubblicato su 45 giri nel 1963 con \"Stranger Boy\" come lato B. Quest'ultimo invece fa parte dell'album \"Stessa spiaggia, stesso mare\".\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link)."}
{"id": "602728", "revid": "767487", "url": "https://it.wikipedia.org/wiki?curid=602728", "title": "Processo Mond", "text": "Il processo Mond rappresenta una tecnica, ideata da Ludwig Mond nel 1899, per estrarre e purificare il nichel. Viene attuato convertendo gli ossidi minerali del nichel in nichel puro.\nQuesto processo sfrutta la combinazione chimica del monossido di carbonio col nichel, con formazione di un complesso carbonilico. Il nichel carbonile viene poi semplicemente decomposto con formazione di nichel allo stato puro.\nIl processo \u00e8 diviso in tre stadi:"}
{"id": "602732", "revid": "254059", "url": "https://it.wikipedia.org/wiki?curid=602732", "title": "Domnall Brecc", "text": "Biografia.\nCompare per la prima volta nelle fonti nel 622, quando gli \"Annali di Tigernach\" lo menzionano nella battaglia di Cend Delgthen (forse nel Meath) come alleato di Conall Guthbinn del clan Cholm\u00e1in. Questa \u00e8 l'unica battaglia in cui, almeno stando alle nostre conoscenze, Domnall Brecc combatt\u00e9 dalla parte vincente.\nDomnall sub\u00ec quattro sconfitte dopo aver rotto l'alleanza con Cen\u00e9l Conaill del clan degli U\u00ed N\u00e9ill. In Irlanda, Domnall e il suo alleato Congal C\u00e1ech dei D\u00e1l nAraidi furono sconfitti da Domnall mac \u00c1edo dei Cen\u00e9l Conaill, i sovrani supremi d'Irlanda, nella battaglia di Mag Rath (odierna Moira) nel 637. Perse anche in battaglia contro i pitti nel 635 e nel 638 e infine contro Eugein I di Alt Clut a Strathcarron nel 642, dove fu ucciso.\nAnche un verso attribuito al poeta Aneirin ricorda la sconfitta subita da Domnall Brecc a opera degli uomini di Alt Clut.\nIl figlio di Domnall, Domangart mac Domnaill, diverr\u00e0 in seguito sovrano di D\u00e1l Riata e da lui discenderanno i successivi sovrani del clan dei Cen\u00e9l nGabr\u00e1in. Si conoscono anche un suo altro figlio, Cathasach, morto attorno al 650, e un suo nipote, anche lui chiamato Cathasach, che mor\u00ec nel 688."}
{"id": "602735", "revid": "78273", "url": "https://it.wikipedia.org/wiki?curid=602735", "title": "Lista dei sovrani di Dalriada", "text": ""}
{"id": "602749", "revid": "474175", "url": "https://it.wikipedia.org/wiki?curid=602749", "title": "Wye", "text": "Il Wye (Afon Gwy in gallese) \u00e8 un fiume della Gran Bretagna, che scorre tra il Galles e l'Inghilterra.\nGeografia.\nIl fiume nasce dal Plynlimon, nella catena dei monti Cambrici, nel Galles centro-occidentale. Scorre verso sud-est nella contea di Powys e dopo aver ricevuto da sinistra l'Afon Marteg, attraversa il primo centro di una certa importanza, la cittadina di Rhayader. Proseguendo verso sud-est riceve da destra il fiume Afon Claerwen e da sinistra lIthon. Attraversa Builth Wells, nei cui pressi riceve lIrfon, e raggiunge il confine con l'Inghilterra a \nHay-on-Wye. In Inghilterra scorre verso est nell'Herefordshire e bagna il capoluogo di contea di Hereford. Poco dopo Hereford riceve da nord il fiume Lugg e prosegue in direzione sud disegnando ampie curve nella fertile valle dell'Herefordshire meridionale. Dopo aver lambito Ross-on-Wye segna per un tratto il confine tra l'Herefordshire ed il Gloucestershire scorrendo verso est. Attraversa Symonds Yat e rientra nel territorio del Galles dove bagna Monmouth e riceve il Monnow da nord. Dopo Monmouth prosegue verso sud nel Monmouthshire e segna poi il confine tra il Galles e l'Inghilterra. Bagna il villaggio di Tintern, passando accanto alla celebre abbazia, e sfocia nel Severn poco a sud di Chepstow.\nIl Wye \u00e8 il sesto fiume del Regno Unito per lunghezza e ha un bacino di circa 4.136\u00a0km\u00b2.\nNavigazione e turismo.\nIl fiume \u00e8 stato navigabile dalla foce fin oltre Monmouth dal XIV secolo. La navigazione \u00e8 stata resa possibile nel XVII secolo fino a Hereford grazie a un sistema di chiuse. Il fiume \u00e8 stato usato come via d'acqua interna fino alla met\u00e0 del XIX secolo quando il trasporto delle merci pass\u00f2 alla nascente ferrovia.\nLarga parte della bassa valle del fiume \u00e8 stata dichiarata \"Area di straordinaria bellezza naturale\". Il fiume Wye \u00e8 poco inquinato ed \u00e8 popolare per la pesca al salmone. Le rapide di Symonds Yat sono popolari tra gli appassionati della canoa. \u00c8 inoltre una meta favorita dagli escursionisti che vogliono camminare lungo il \"Wye Valley Walk\", un sentiero che va da Hay-on-Wye a Chepstow."}
{"id": "602750", "revid": "120623116", "url": "https://it.wikipedia.org/wiki?curid=602750", "title": "Cinema digitale", "text": "Con cinema digitale, o D-Cinema (contrazione di Digital Cinema), ci si riferisce all'uso nel cinema della tecnologia elettronica digitale per la distribuzione e la proiezione\nDigitalizzazione dei film.\nLa digitalizzazione del film \u00e8 un processo con cui un film che \u00e8 stato girato su pellicola viene trasferito su un supporto digitale. \u00c8 essenziale dotarsi di apparecchiature speciali che catturano le immagini fotogramma per fotogramma per impedire l'alterazione delle tonalit\u00e0 di colore delle riprese.\nIl negativo con le riprese viene inserito nel computer. Successivamente, quando l'intero film \u00e8 stato trasferito su file, si procede per modificare il materiale in post produzione: fotoritocco, animazione bi e tridimensionale, effettistica.\nUn vantaggio della digitalizzazione \u00e8 quello di poter effettuare correzioni su un'immagine; inoltre \u00e8 possibile assistere alla modifica delle immagini in diretta e partecipare alla trasformazione.\nPellicola vs Digitale.\nIl passaggio al cinema digitale costituisce una vera rivoluzione, infatti viene abbandonata la pellicola che aveva sempre costituito il simbolo del cinema.\nTale cambiamento ha un riflesso anche sulla produzione cinematografica, in quanto girare un film in digitale e non utilizzare la pellicola porta a significative economie di scala.\nLa preferenza di un formato \u00e8 determinata da certi fattori: qualit\u00e0, effetti visivi, costi e peso.\nL'immagine digitale presenta vantaggi economici.\nLe telecamere digitali costano meno e sono meno voluminose delle macchine da presa; gru e carrelli sono meno pesanti e anche la steadicam, imbrigliatura che permette di legare la telecamera al corpo dell'operatore, realizza le riprese con pi\u00f9 fluidit\u00e0 e scioltezza.\nInoltre i prezzi dei supporti di registrazione sono meno alti rispetto a quelli della pellicola; per una piccola produzione indipendente, \u00e8 pi\u00f9 conveniente girare in digitale invece che in pellicola.\nUn film in digitale pu\u00f2 essere effettuato in quattro mesi: sei settimane per prepararlo, sei per girarlo e sei di edizione e post produzione.\nCon il digitale inoltre \u00e8 possibile usare il set a 360 gradi; essendo le necessit\u00e0 di illuminazione della scena molto pi\u00f9 basse rispetto alla pellicola si possono usare molte camere contemporaneamente.\nInoltre la preparazione del set \u00e8 pi\u00f9 veloce e meno rigida nei confronti di possibili errori di allestimento o illuminazione, ai quali \u00e8 possibile rimediare in post produzione.\nIl video digitale \u00e8 gi\u00e0 pronto per la post produzione digitale, dove \u00e8 possibile praticare la correzione del colore, modificare fondali, cancellare dettagli sbagliati e accedere alle tecniche del rendering, del morphing, del composing e agli effetti speciali.\nNel cinema di consumo, il digitale permette con il copia-incolla di moltiplicare gli oggetti senza muovere le comparse, nel caso in cui serva una scena di massa non troppo definita. Inoltre \u00e8 possibile risolvere la gestione di animali talvolta pericolosi.\nIl digitale ha avuto successo anche grazie alla possibilit\u00e0 in fase di produzione di dare riscontri anticipati sulla qualit\u00e0 del materiale girato. Mentre sono in corso le riprese, sul monitor di controllo del film \u00e8 possibile vedere la scena e la resa finale del girato.\nTutto ci\u00f2 \u00e8 un grande vantaggio per il regista, per il direttore della fotografia e per i tecnici della post produzione, i quali sono in grado di lavorare immediatamente sugli effetti speciali e sullo sfondo.\nPer contro, la pellicola di celluloide permette una miglior riproduzione dei colori (ed una maggior profondit\u00e0 degli stessi), oltre a garantire una profondit\u00e0 di campo nelle riprese, che il digitale, per motivi tecnici, non pu\u00f2 riprodurre.\nIn definitiva, la decisione sul formato da adottare dipende dal filmmaker o produttore del film in base a determinate scelte stilistiche, budget, abilit\u00e0 personali, attrezzatura disponibile, obiettivi distributivi.\nDalla pellicola in poliestere al Digital Cinema Package.\nAlla pellicola in poliestere si sostituisce il DCP (Digital Cinema Package), ovvero una sequenza di dati digitali codificati e criptati che trasmettono i suoni e le immagini dei film.\nLa sala inoltre pu\u00f2 disporre pi\u00f9 facilmente delle prime visioni, in quanto ciascuna copia DCP pu\u00f2 essere memorizzata in un piccolo hard disk.\nL'adozione del cinema digitale comporta dei cambiamenti significativi nel campo della strumentazione, infatti\nil proiettore per la pellicola \u00e8 sostituito con il proiettore cinema digitale secondo gli standard internazionali 2k e 4k.\nLa gestione della sala e la creazione di un archivio sono due fattori importanti che devono essere organizzati.\nI proiettori digitali si presentano in maniera diversa dai vecchi proiettori, infatti la fonte delle immagini \u00e8 costituita da un file digitale; anche il metodo di conversione \u00e8 diverso.\nLa sala dunque deve essere riorganizzata, cos\u00ec come deve essere strutturato un archivio, dal quale si ricavano film da trasferire nei server dei proiettori.\nTrasferimento del Digital Cinema Package.\nIl trasferimento del DCP (Digital Cinema Package) alla sala pu\u00f2 avvenire attraverso un hard disk in cui il DCP \u00e8 memorizzato oppure attraverso una connessione a banda larga satellitare.\nNel primo caso l'hard disk, giunto nella sala, viene trasferito allo storage centrale o al server direttamente oppure mediante un cavo.\nL'hard disk, avvenuto il trasferimento, ritorna al mittente che dopo aver cancellato il contenuto, pu\u00f2 riutilizzarlo.\nNel secondo caso un DCP \u00e8 inviato a basso costo in un qualunque luogo.\nQuesto metodo di trasmissione \u00e8 vantaggioso perch\u00e9 permette uno snellimento notevole delle operazioni di distribuzione.\nIn concreto si tratta di consegnare solo una copia del DCP al gestore del servizio che poi penser\u00e0 a distribuire le copie dove vi siano le condizioni adatte, cio\u00e8 ai cinema che abbiano il decoder satellitare.\nQuesta seconda soluzione \u00e8 vantaggiosa perch\u00e9 permette una distribuzione veloce ed economica e inoltre perch\u00e9 azzera la possibilit\u00e0 di pirateria.\nI file criptati possono infatti essere letti solo da chi \u00e8 autorizzato.\nAttraverso la trasmissione satellitare \u00e8 il gestore del servizio che si occupa di tutto ci\u00f2 che avviene in sala.\nL'apparato satellitare deve essere tenuto sempre acceso e alimentato, deve essere collegato all'antenna satellitare e il decoder deve essere connesso a internet. Solo in questo modo il DCP pu\u00f2 essere ricevuto.\nNon ci sono errori e neppure file compromessi se il gestore regola correttamente i software.\nUna volta memorizzato su ricevitore, il DCP \u00e8 trasferito allo storage server o al server del proiettore in 40 minuti con un cavo gigabit ethernet.\nIl digitale semplifica il lavoro del distributore e del gestore.\nEvoluzione dei modelli di distribuzione dei film.\nLa produzione digitale permette l'evoluzione dei modelli di distribuzione di un film.\nL'assenza della pellicola consente una riduzione dei rischi e dei costi finali di stampa e tiratura sui supporti stessi, e della loro movimentazione.\nLa tecnologia digitale di proiezione ha raggiunto standard qualitativi identici a quelli della pellicola e la sua precisione cromatica sta evolvendo notevolmente negli ultimi anni.\nIl digitale inoltre \u00e8 pi\u00f9 flessibile riguardo alla distribuzione dei contenuti; sono iniziati i primi tentativi di aprire le sale a nuove forme di utilizzo, ad esempio la trasmissione in diretta di eventi culturali e sportivi, forme diverse di usi commerciali e festival.\nCon le innovazioni tecnologiche prodotte dal digitale, il ciclo produttivo cinematografico, dalla fase di realizzazione fino al luogo finale di distribuzione del film, potr\u00e0 subire delle modifiche.\nL'uso del digitale pu\u00f2 risultare conveniente per i costi pi\u00f9 accessibili, ma vi sono delle difficolt\u00e0 al momento della distribuzione.\nI costi che i proprietari delle sale devono sopportare per adeguare i propri locali ad una prospettiva interamente digitale.\nCinema digitale in Europa.\nLa prima proiezione pubblica di cinema numerico in Europa \u00e8 stata realizzata a Parigi, il 2 febbraio 2000, da Philippe Binant.\nIl cinema digitale in Europa ha fatto progressi significativi con la leadership di Francia e Gran Bretagna.\nA Parigi \u00e8 previsto un contributo obbligatorio dei distributori in favore degli esercenti, sia diretto che attraverso un terzo investitore, nelle prime due settimane di programmazione di un film uscito in digitale ed inedito.\nIl sistema si chiama Virtual Print Fee (VPF) ed \u00e8 previsto per dieci anni successivi all'installazione dell'attrezzatura digitale nella sala.\nLo stesso trattamento VPF sar\u00e0 riservato alla diffusione nelle sale per i contenuti digitali non cinematografici.\nIl caso dell'Olanda \u00e8 particolare, infatti ogni sala cinematografica qui \u00e8 digitale.\nGli schermi sono stati digitalizzati nella proiezione da Cinema Digital in collaborazione con ARTS ALLIANCE MEDIA.\nCinema Digital \u00e8 un progetto di digitalizzazione unico e con partecipazione pubblica.\nNegli ultimi tempi, in seguito alle grandi trasformazioni verificatesi nell'industria cinematografica mondiale, con l'introduzione degli interventi digitali in postproduzione, il mercato italiano si sta convertendo al digitale.\nPossibilit\u00e0 nell'era digitale.\nLa rivoluzione digitale ha cambiato radicalmente l'industria europea del cinema, consentendo di ridurre i costi di distribuzione . \nNuovi canali distributivi.\nIl sistema distributivo del prodotto filmico subisce una trasformazione per l'introduzione del digitale, oltre al fatto che sono state introdotte anche nuove strategie da parte dei produttori cinematografici.\nAgli strumenti analogici si sono sostituiti altri supporti multimediali.\nIl cinema digitale, sfruttando i dispositivi wireless di ultima generazione, diviene trasportabile.\nGrazie alla convergenza multimediale, il film si pu\u00f2 realizzare su media diversi, per esempio esso pu\u00f2 essere accompagnato da cortometraggi in animazione 3D e da videogame.\nLa centralit\u00e0 del cinema tradizionale non \u00e8 pi\u00f9 tale, in quanto il film pu\u00f2 essere trasferito su diversi media.\nNasce quindi una sorta di concorrenza - dipendenza tra canali di distribuzione.\nIn seguito a ci\u00f2 il cinema in sala pu\u00f2 riscattare il proprio prestigio, offrendo una visione migliore, in quanto pi\u00f9 spettacolare.\nSi pu\u00f2 cos\u00ec asserire che il cinema riacquisti quella notoriet\u00e0 che aveva avuto un tempo.\nProtezione dei contenuti.\nIl fenomeno della pirateria cinematografica \u00e8 reso ancora pi\u00f9 grande dalla diffusione del cinema digitale; infatti \u00e8 sempre pi\u00f9 difficile proteggere i contenuti dalle copie non autorizzate.\nSi \u00e8 reso necessario adottare delle strategie per rendere pi\u00f9 difficile e pi\u00f9 costosa la copia.\n\u00c8 fondamentale impedire le copie illegali dei film digitali che si ottengono direttamente dallo schermo o duplicando il supporto da cui sono registrati.\nLa prima tecnica pu\u00f2 essere impedita con il watermarking cio\u00e8 una particolare marcatura invisibile per lo spettatore per ogni copia digitale che viene inviata alle sale cinematografiche.\nLa seconda con la cifratura dei dati registrati, cio\u00e8 con la codifica dei dati digitali del master che arriva alle sale in forma criptata e che \u00e8 possibile aprire solo con una chiave.\nTuttavia se viene prodotta una copia, la sua attenta analisi pu\u00f2 portare alla identificazione dell'originale, dell'attrezzatura utilizzata, delle condizioni che hanno favorito l'esecuzione, il luogo, la data.\nStudiare i casi di violazione \u00e8 utile per adattare le tecniche di protezione alla evoluzione dei metodi di produzione delle copie illegali.\nOltre alla tecnica del watermarking delle copie e alla cifratura dei dati digitali del master, un'altra tecnica anti pirateria \u00e8 il camera defeat con cui le immagini riprese dallo schermo durante la proiezione di un film, presentano variazioni della luminosit\u00e0 tali che non sono utilizzabili commercialmente."}
{"id": "602753", "revid": "767487", "url": "https://it.wikipedia.org/wiki?curid=602753", "title": "Spiral Architect", "text": "Gli Spiral Architect sono un gruppo progressive metal norvegese fondato nel 1993 ad Oslo.\nStoria degli Spiral Architect.\nIl sound espresso nell'unico album che fino ad ora hanno composto (A Sceptic's Universe) consiste nell'esasperazione delle varianti ritmico/armoniche tipiche del progressive metal, con passaggi tipici della fusion e particolare evidenza per i suoni del basso, il tutto a supporto di parti vocali pulite ma di complessa assimilazione, e vede fra le sue influenze principali il progressive death metal dei Cynic e i momenti pi\u00f9 sperimentali di Psychotic Waltz, Watchtower, Sieges Even e Fates Warning di fine anni '80. Prendono nome dall'omonima canzone dei Black Sabbath dall'album Sabbath Bloody Sabbath."}
{"id": "602755", "revid": "1318658", "url": "https://it.wikipedia.org/wiki?curid=602755", "title": "Aspect ratio", "text": "L'espressione inglese aspect ratio, letteralmente \"rapporto d'aspetto\", indica il rapporto fra le due dimensioni principali di una figura bidimensionale. \nIl concetto pu\u00f2 essere esteso anche a figure tridimensionali scegliendo due dimensioni caratteristiche della figura solida."}
{"id": "602756", "revid": "196390", "url": "https://it.wikipedia.org/wiki?curid=602756", "title": "Fortitudo Basket", "text": ""}
{"id": "602769", "revid": "1632387", "url": "https://it.wikipedia.org/wiki?curid=602769", "title": "Asse di un triangolo", "text": "Gli assi di un triangolo sono le rette perpendicolari ai tre lati e passanti per i loro punti medi.\nI tre assi di un triangolo concorrono in un punto detto circocentro, che \u00e8 il centro della circonferenza circoscritta sempre esistente passante dai vertici."}
{"id": "602770", "revid": "21079", "url": "https://it.wikipedia.org/wiki?curid=602770", "title": "Asse di riflessione", "text": ""}
{"id": "602771", "revid": "181699", "url": "https://it.wikipedia.org/wiki?curid=602771", "title": "Distretto di Ve\u013ek\u00fd Krt\u00ed\u0161", "text": "Il distretto di Ve\u013ek\u00fd Krt\u00ed\u0161 (\"okres Ve\u013ek\u00fd Krt\u00ed\u0161\") \u00e8 uno dei 79 distretti della Slovacchia, situato nella regione di Bansk\u00e1 Bystrica, nella parte centrale della nazione.\nFino al 1918, il territorio dell'attuale distretto era diviso tra le contee ungheresi di Hont e N\u00f3gr\u00e1d.\nSuddivisione amministrativa.\nIl distretto \u00e8 composto da 2 citt\u00e0 e 69 comuni:"}
{"id": "602772", "revid": "21079", "url": "https://it.wikipedia.org/wiki?curid=602772", "title": "Asse di simmetria", "text": ""}
{"id": "602773", "revid": "287204", "url": "https://it.wikipedia.org/wiki?curid=602773", "title": "Apeiron", "text": ""}
{"id": "602775", "revid": "1318658", "url": "https://it.wikipedia.org/wiki?curid=602775", "title": "Nicola Bono", "text": "\u00c8 stato presidente della Provincia di Siracusa e sottosegretario di Stato ai beni culturali.\nBiografia.\nVive da sempre ad Avola, in Provincia di Siracusa. Laureato in Economia e commercio, \u00e8 dottore commercialista.\nGiovanissimo ha svolto attivit\u00e0 politica aderendo alla Giovane Italia prima e successivamente al Fronte della Giovent\u00f9 e al FUAN, rivestendo nel tempo vari incarichi dirigenziali.\nNel 1975 \u00e8 stato eletto per la prima volta consigliere comunale del MSI ad Avola, e capogruppo consiliare, venendo successivamente confermato ininterrottamente fino al 1994.\nL'attivit\u00e0 parlamentare.\nNel 1986 \u00e8 stato eletto per la prima volta deputato dell'Assemblea Regionale Siciliana nella lista del MSI-DN e confermato nel 1991. \u00c8 stato componente del Comitato Centrale dell'MSI-DN e della Direzione Nazionale e ultimo Segretario Regionale del MSI.\nNel 1994 \u00e8 stato eletto per la prima volta alla Camera dei deputati, (dimettendosi dall'ARS) diventando il principale riferimento di AN per le questioni economiche, rivestendo il ruolo di Relatore di Minoranza ai Disegni di Legge sulle manovre Finanziarie, a partire dal 1995 fino al 2000. Diviene segretario regionale di Alleanza Nazionale. Confermato alla Camera nel 1996, ha rivestito la carica di Segretario di Presidenza.\nNel 2001 \u00e8 stato riconfermato deputato per la seconda legislatura consecutiva e chiamato a far parte del Governo con l'incarico di sottosegretario di Stato per i Beni e le Attivit\u00e0 Culturali. Nel corso della sua attivit\u00e0 di Governo ha ottenuto, fra gli altri risultati, l'iscrizione nella lista del Patrimonio dell'Umanit\u00e0 UNESCO dei siti \u201cVal di Noto\u201d e \u201cSiracusa e la necropoli di Pantalica\u201d, in tal modo conquistando e consolidando il primato dell'Italia per siti iscritti nella lista del Patrimonio Culturale e Naturale dell'UNESCO.\nEletto per la terza volta nel 2006 alla Camera dei deputati, ha rivestito la carica di Capogruppo di AN nella VII Commissione (Cultura, Scienza e Istruzione) e di componente della Commissione Antimafia.\nIn sede alla prima ha manifestato l'orientamento contrario del proprio gruppo alla risoluzione in tema di attenuazione del diritto d'autore sui siti internet \"no profit\".\nDal 17 giugno 2008 \u00e8 stato presidente della Provincia Regionale di Siracusa, eletto con 139.891 voti, pari al 68,55 %, con oltre 2.000 preferenze in pi\u00f9 rispetto alla somma dei voti dei partiti della coalizione, fino al 17 giugno 2013.\nNell'aprile 2014 Bono aderisce a Fare per Fermare il Declino. Attualmente molto vicino agli ambienti di Buona Destra."}
{"id": "602777", "revid": "287204", "url": "https://it.wikipedia.org/wiki?curid=602777", "title": "Distretto di Velky Krtis", "text": ""}
{"id": "602781", "revid": "181699", "url": "https://it.wikipedia.org/wiki?curid=602781", "title": "Distretto di Rev\u00faca", "text": "Il distretto di Rev\u00faca (\"okres Rev\u00faca\") \u00e8 un distretto della regione di Bansk\u00e1 Bystrica, nella Slovacchia centrale.\nFino al 1918, il distretto faceva parte della contea ungherese di G\u00f6m\u00f6r-Kishont.\nSuddivisione amministrativa.\nIl distretto \u00e8 composto da 3 citt\u00e0 e 39 comuni:"}
{"id": "602782", "revid": "287204", "url": "https://it.wikipedia.org/wiki?curid=602782", "title": "Bykle", "text": "Bykle \u00e8 un comune norvegese della contea di Agder. Il centro amministrativo del comune \u00e8 il villaggio di Bykle. Altri villaggi nel comune di Bykle includono Berdalen, Bj\u00e5en, Breive, Hoslemo, Hovden e Nordbygdi. Bykle divenne un comune il 1\u00ba gennaio 1902, quando fu separato dal comune di Valle.\nIl comune si estende su 1.467 chilometri quadrati.\nNome.\nIl comune (ed originariamente la parrocchia) prende il nome dalla vecchia fattoria di Byklum (\"Byklar\" in norreno), poich\u00e9 l\u00ec fu costruita la prima chiesa di Bykle. La fattoria prende il nome dal lago Bykil, ma il significato di quel nome \u00e8 sconosciuto. Storicamente, il nome \u00e8 stato scritto \"B\u00f8gle\" o \"B\u00f8ckle\", ma l'ortografia \u00e8 stata Bykle dal XIX secolo.\nStemma.\nLo stemma \u00e8 di epoca moderna (1986) e mostra undici goccioline d'argento su sfondo verde. Le goccioline d'acqua furono scelte come simbolo per l'acqua e i fiumi del comune, cos\u00ec come per la centrale idroelettrica, che fu fondata nel 1915. Il colore verde dello sfondo simboleggia l'agricoltura.\nGeografia.\nBykle si trova nella parte settentrionale della valle della Setesdal. Confina a nord con il comune di Vinje e ad est con il comune di Tokke, entrambi situati nella contea di Vestfold og Telemark. Confina a sud con Valle e Sirdal, entrambi nella contea di Agder. Confina a sud-ovest con il comune di Forsand e ad ovest con i comuni di Hjelmeland e Suldal, tutti nella contea di Rogaland.\nCi sono molti laghi all'interno del comune, tra cui Bl\u00e5sj\u00f8, Botsvatn, Hartevatnet, Holmavatnet, Ormsavatnet, Reinevatn, Skyvatn, Store Urevatn, Svartevatnet e Vatndalsvatnet e Ytre Storevatnet.\nLa catena montuosa Setesdalsheiene attraversa il comune, compresa la montagna pi\u00f9 alta della catena, S\u00e6byggjenuten a 1.507 metri sul livello del mare. Il passo Byklestigen \u00e8 un tortuoso sentiero su una ripida scogliera. Fino al 1870, era l'unica strada per raggiungere Bykle dalla parte media della valle di Setesdal a sud. Si trova sul fiume Otra ed \u00e8 stata il sito di numerosi incidenti. Il lato orientale della valle \u00e8 fiancheggiato dalle montagne Gr\u00e5steinsnosi, Brandsnutene, Svolhusgreini, S\u00e6byggjenuten e St\u00f8ylsdalsnutene. Il lato occidentale della valle \u00e8 fiancheggiato dalle montagne Storhellernuten, Skyvassnuten, Sveigen e Kaldafjellet. Il confine meridionale del comune \u00e8 segnato dalla montagna Steinheii. Le montagne Urevassnutene, Djuptj\u00f8nnuten, Snjoheinuten e Kvervetj\u00f8nnuten segnano gli altopiani nella parte sud-occidentale del comune, a nord-ovest del villaggio di Bykle.\nStoria.\nA Storhedder, a nord del lago Storheddervatnet vicino alla montagna Storheddernuten, ci sono iscrizioni runiche preistoriche.\nL'area di Hovden era pi\u00f9 interconnessa con i distretti a ovest delle montagne rispetto alle comunit\u00e0 pi\u00f9 in basso nella valle di Setesdal. La principale via commerciale dell'altopiano montano conduceva a ovest fino al comune di Suldal, nel Rogaland. Il passo Byklestigen era la linea di divisione tra dialetti; a Valle a sud si parlava la classica lingua Setesdal, mentre a Bykle il dialetto comprende una significativa mescolanza della vicina contea di Telemark.\nI falchi erano intrappolati nelle alture sopra Bykle. Gi\u00e0 dal 1203 e fino al 1780 ci sono notizie di trappole per falchi inglesi e olandesi a Breivik a Bykle. Una conseguenza delle numerose visite olandesi nel 1560 fu la scoperta che i nativi non avevano una resistenza naturale alla sifilide; venne inviato un medico statale per arginare la malattia.\nEconomia.\nBykle ha diversi impianti di generazione di energia idroelettrica. Il secondo settore produttore di entrate per Bykle \u00e8 la struttura per lo sci alpino di Hovden. Grazie alla sua grande quantit\u00e0 di energia idroelettrica, Bykle \u00e8 attualmente il pi\u00f9 ricco dei comuni della valle della Setesdal."}
{"id": "602783", "revid": "3535", "url": "https://it.wikipedia.org/wiki?curid=602783", "title": "Eteronimo", "text": ""}
{"id": "602784", "revid": "287204", "url": "https://it.wikipedia.org/wiki?curid=602784", "title": "Distretto di Revuca", "text": ""}
{"id": "602785", "revid": "287204", "url": "https://it.wikipedia.org/wiki?curid=602785", "title": "Los Altos", "text": ""}
{"id": "602795", "revid": "105048606", "url": "https://it.wikipedia.org/wiki?curid=602795", "title": "Piazza I Vicer\u00e9", "text": "La piazza I Vicer\u00e9 di Catania, realizzata tra il 1995 e il 1998, \u00e8 situata nel quartiere nord di Barriera/ Canalicchio.\n\u00c8 collocata accanto al castello di via Leucatia, nel sito chiamato \"Belvedere\" da Federico De Roberto nel romanzo di cui la piazza porta il nome. Il complesso si trova a cento metri dalla sorgente della \"Licat\u00eca\", che alimentava l'acquedotto romano che ivi esisteva nel III secolo.\nStoria.\nPer la realizzazione della piazza l'architetto Ivan Castrogiovanni, progettista e direttore dei lavori, si \u00e8 ispirato al seicentesco acquedotto dei Benedettini, i cui ruderi furono demoliti negli anni sessanta per consentire la realizzazione di un'edilizia intensiva.\nL'insieme di piazza e parco occupa una superficie di oltre diecimila metri quadri, per circa met\u00e0 costituiti dalla piazza vera e propria. Nell'archeggiato e nei portali sono stati utilizzati sistemi costruttivi simili a quelli romani e settecenteschi (ad esempio casserature in legno per realizzare le arcate con intradossi in pomici, e lastre di piombo interposte tra i grossi conci in compressione). I materiali utilizzati sono stati la pietra lavica, di diverso colore (dal nero al rosso) e consistenza (\"occhio di pernice\", \"pelorosso\"), e il travertino latteo di Trani. La piazza \u00e8 costituita da uno spazio nudo con pavimentazione di notevole effetto ottico, leggermente concava.\nNello spazio rimanente \u00e8 situato un giardino con vialetti \"a passi perduti\", dotato di essenze quali il pino pinaster, il cipresso, il tiglio, la quercia, la jacaranda. A ovest, a nord ed a sud, lungo il perimetro del complesso, sorgono tre portali in pietra lavica, scolpiti con motivi fogliari e volute che richiamano le facciate delle chiese di via dei Crociferi e dell'architettura settecentesca della provincia etnea."}
{"id": "602796", "revid": "15756", "url": "https://it.wikipedia.org/wiki?curid=602796", "title": "Teudebur di Alt Clut", "text": "Secondo le \"Harleian genealogies\", era figlio di Beli II, suo probabile predecessore sul trono. Quest'informazione viene confermata dagli annali sia irlandesi che gallesi Such.\nSappiamo dalla \"Harleian genealogy\" che era il padre di Dumnagual III, uno dei suoi successori. il suo regno coincise con quello di uno dei pi\u00f9 illustri monarchi dei pitti \u00d3engus mac Fergusa. Gli \"Annales Cambriae\" affermano che nel 750 i britanni sconfissero i pitti a \"Mocetauc\" (\"Mygedawc\"), battaglia nella quale, secondo gli \"Annali di Tigernach\", il fratello di \u00d3engus, Talorgen, fu ucciso. Mygedawc viene spesso identificata con l'odierna Mugdock, sul confine tra il Dunbartonshire e il Stirlingshire, identificazione che comunque non \u00e8 certa. Gli \"Annali di Tigernach\", che lo chiamano \"Taudar mac Bile, r\u00ed Alo Cluaide\", dicono che mor\u00ec nel 752, e per questa ragione siamo certi che Teudebur fu il sovrano britannico che guid; i britanni alla vittoria."}
{"id": "602802", "revid": "254059", "url": "https://it.wikipedia.org/wiki?curid=602802", "title": "Gaia da Camino", "text": "Biografia.\nFiglia di Gherardo III, membro dell'illustre famiglia dei Caminesi, non si conosce il nome della madre che Federici, al quale si accodano Litta e Rajna, identifica (ma \u00e8 solo un'ipotesi) con Chiara della Torre, seconda moglie di Gherardo. Certo \u00e8 che la giovinezza di Gaia si svolse durante il periodo d'oro della casata, la quale partecipava alla vivace realt\u00e0 trevigiana anche dal punto di vista culturale.\nNell'estate del 1291 risulta gi\u00e0 essere moglie del cugino Tolberto III dei Caminesi \"di sotto\". Il suo patrimonio, gi\u00e0 molto cospicuo grazie alla dote ricevuta dal padre, si arricch\u00ec ulteriormente con l'acquisto di alcuni mulini dei suoi fratelli localizzati sul Sile (1301) e dalle propriet\u00e0 di una certa Frixa di Pietro Magninga, nobildonna che l'aveva dichiarata sua erede universale (1302).\nIl 28 luglio 1309 il doge Pietro Gradenigo ringraziava i coniugi caminesi per il loro contributo nel difendere le terre della diocesi di Eraclea da alcune bande di briganti. L'ultima testimonianza scritta relativa a Gaia \u00e8 il suo testamento, dettato il 14 agosto 1311 nel castello di Portobuffol\u00e9, dove giaceva gravemente malata assistita dal consorte e da un \"Petro physico de Prata\", medico che andrebbe identificato con un omonimo citato nel 1303 tra i familiari di Rizzardo II da Camino.\nMor\u00ec qualche giorno dopo e fu sepolta a Treviso nella chiesa di San Nicol\u00f2. Nella stessa tomba si troverebbero anche i resti della figlia Chiara.\nDonna virtuosa o dissoluta?\nValente poetessa (tra le prime in Italia a scrivere in provenzale), si tratta di una figura assai nota probabilmente in tutto lo Stivale durante la sua vita, ed in seguito molto chiacchierata tra gli storici: secondo alcuni (Lana, Benvenuto) infatti fu donna dissoluta, per altri (Buti, Landino ecc..) sarebbe invece un esempio di virt\u00f9.\nLa sua fama, postuma, aument\u00f2 dopo essere stata ricordata da Dante nel Purgatorio. Nel canto XVI il Sommo Poeta mette in bocca a Marco Lombardo questa parole, riferite a Gherardo:\nDante, grande stimatore di Gherardo dal quale fu ospitato a Treviso per circa due anni, difficilmente avrebbe ricordato l'amico facendo riferimento alla figlia, se questa fosse stata una donna di facili costumi.\nL'ipotesi pi\u00f9 probabile \u00e8 che in famiglia ci fu un'altra donna di nome Gaia (le omonimie sono frequenti nei casati): questo avrebbe generato la diatriba storica.\nDice infatti fra' Giovanni di Serravalle, vescovo di Fermo: \"Forse la cattiva fama attribuitale dipende da un equivoco conseguente ad una omonimia con altra Gaia, forse una illegittima, che, dopo averne fatte, come si dice, di tutti i colori, era finita in un postribolo a Padova. Pensiamo cos\u00ec di aver ridato a Gaia lo splendore del suo nome e della sua figura quale, attraverso sette lunghi secoli, \u00e8 giunta fino a noi\"."}
{"id": "602804", "revid": "729019", "url": "https://it.wikipedia.org/wiki?curid=602804", "title": "Rizzardo IV da Camino", "text": "Biografia.\nPrimogenito di Gherardo III e della sua prima moglie, la vicentina Ailice da Vivaro, viene nominato cavaliere nel 1295 a Rovigo dal marchese Azzo VIII d'Este. Il mese successivo sposa, per volere paterno, Caterina di Ortenburg, esponente di una potente famiglia della Carinzia interessata a commerciare con i Caminesi.\nIl padre, signore di Treviso dal 1283, alla fine del XIII secolo cerca di espandere i possedimenti di famiglia in Friuli, dove spesso manda il figlio Rizzardo a stringere accordi a suo nome.\nNel 1301 gi\u00e0 affianca il padre alla guida della citt\u00e0 di Treviso, attivit\u00e0 che svolger\u00e0 da solo dopo la morte di quest'ultimo, avvenuta nel 1306.\nL'anno successivo, rimasto vedovo sposer\u00e0 quindi la giovane Giovanna, figlia di Nino Visconti giudice di Gallura, definita da Dante \"la figliuola del Nin gentil\".\nIl fallimento delle campagne in Friuli.\nRizzardo non possiede l'acume e l'accortezza del padre, e questo gli coster\u00e0 molto caro. Nel 1309, dopo aver costretto il Patriarca di Aquileia a fuggire a Venezia, si atteggia a suo protettore: il 2 ottobre con il suo esercito lo scorta fino al Castello di Udine. Entrato nella citt\u00e0 friulana con l'inganno, Rizzardo chiede di essere nominato Capitano Generale del Friuli, e il patriarca, accerchiato, accetta. Ma la sollevazione degli abitanti della citt\u00e0 lo costringer\u00e0 alla fuga.\nNel 1311, essendo la politica di espansione ad est della famiglia miseramente fallita, firma una congiura insieme ai Ghibellini ottenendo cos\u00ec dall'imperatore Enrico VII la nomina di Vicario Imperiale. Il gesto, molto grave per una famiglia storicamente guelfa, gli fa perdere la stima e la fiducia del Doge di Venezia e dei nobili trevigiani e veneziani.\n\u00c8 concorde il giudizio degli storici e dei contemporanei che Rizzardo abbia governato Treviso peggio del padre. Rub\u00f2 dalle casse cittadine e interpret\u00f2 e modific\u00f2 gli statuti cittadini esattamente come il padre, ma a differenza di quest'ultimo non fu amato dai suoi cittadini, per l'aumento della pressione fiscale e le accuse di stupri ed omicidi che gli vennero mosse contro, specie negli ultimi anni della sua vita.\nL'omicidio.\nL'epilogo fu inevitabile, e il 5 aprile 1312 Rizzardo, mentre giocava a scacchi nella loggia del suo palazzo, viene ferito mortalmente da un sicario, a sua volta subito ucciso dagli altri nobili presenti, probabilmente per eliminare le prove. Il tragico evento viene \u201cprofetizzato\u201d, per bocca di Cunizza da Romano, nella \"Divina Commedia\" (\"Paradiso\", canto IX, vv. 49-51):\nPer Dante si tratta di un omicidio politico, conseguenza del nuovo \"secol selvaggio\" dove ormai non si distinguono pi\u00f9 i guelfi dai ghibellini.\nNumerose sono le ipotesi su chi ord\u00ec la \"ragna\", ovvero la congiura: in tanti infatti, sia Guelfi che Ghibellini, avevano interesse ad eliminarlo. Tra i sospettati i nobili della citt\u00e0 (in particolare i Collalto e gli Azzoni, i nobili padovani che temevano per l'indipendenza della loro citt\u00e0), il veronese Cane della Scala, addirittura il fratello Guecellone da Camino che sar\u00e0 il suo successore per pochi mesi prima di essere costretto alla fuga.\nRizzardo muore il 12 aprile, dopo sette giorni di agonia, e viene sepolto nella tomba di famiglia nella chiesa di San Francesco."}
{"id": "602806", "revid": "26079", "url": "https://it.wikipedia.org/wiki?curid=602806", "title": "Oscillatore forzato", "text": ""}
{"id": "602810", "revid": "648655", "url": "https://it.wikipedia.org/wiki?curid=602810", "title": "Complanarit\u00e0", "text": "In geometria la complanarit\u00e0 \u00e8 la propriet\u00e0 di due o pi\u00f9 oggetti dello spazio euclideo di giacere sullo stesso piano.\nCondizione di complanarit\u00e0 in uno spazio tridimensionale.\nNello spazio tridimensionale, tutti i punti \"(x,y,z)\" che giacciono su un piano fissato risolvono un'equazione del tipo:\nQuindi i punti di un insieme sono complanari se e solo se esistono delle costanti reali \"a\", \"b\", \"c\", \"d\" per cui ogni punto \"(x,y,z)\" dell'insieme risolve quest'equazione.\nEsempi.\nTre punti qualunque di uno spazio euclideo sono sempre complanari, cos\u00ec come un punto e una retta, oppure due rette che si intersecano."}
{"id": "602811", "revid": "2730", "url": "https://it.wikipedia.org/wiki?curid=602811", "title": "Chilogrammetro", "text": "Il chilogrammetro (simbolo kg\u00b7m) \u00e8 un'unit\u00e0 di misura tecnica dell'energia. Un chilogrammetro \u00e8 pari ad un chilogrammo massa per un metro. \u00c8 dunque pari ad 1 Nm : 9.81. Il chilogrammetro equivale quindi al lavoro necessario per sollevare di un metro un corpo con massa di un chilogrammo.\nL'accelerazione di gravit\u00e0 al suolo \u00e8, in media, circa 9,81\u00a0m/s2. Dunque 1 kgf \u00e8 pari al prodotto tra l'accelerazione di gravit\u00e0, al suolo, e 1 kg massa, ovvero 1 N. Quindi un chilogrammetro espresso in joule vale:\nCoppia motrice.\nA volte, nei listini delle automobili, la coppia motrice viene espressa con le unit\u00e0 di misura dei chilogrammetri; tuttavia bisogna sottolineare che, mentre la coppia \u00e8 uno pseudovettore, il lavoro \u00e8 uno scalare. Per questo motivo, nel Sistema Internazionale si preferisce, pur nell'identit\u00e0 tra tali unit\u00e0 di misura, indicare la coppia motrice esplicitamente in newton per metro anzich\u00e9 in joule.\nUso in oplologia.\nIn oplologia (lo studio delle armi), il chilogrammetro \u00e8 una delle unit\u00e0 di misura usate per indicare l'energia cinetica fornita dalle cartucce, cio\u00e8 l'energia da loro data ai relativi proiettili."}
{"id": "602813", "revid": "298055", "url": "https://it.wikipedia.org/wiki?curid=602813", "title": "Mina (1964)", "text": "Mina \u00e8 il settimo album della cantante italiana Mina, pubblicato su LP dall'etichetta Ri-Fi nel maggio del 1964.\nDescrizione.\n\u00c8 il primo long playing con la Ri-Fi, etichetta per cui la cantante incider\u00e0 fino alla fine del 1967. Composto prevalentemente da cover di classici americani e brasiliani (ma anche le uniche canzoni in italiano presenti, \"E se domani\" e \"Non illuderti\", sono delle cover), \u00e8 il suo primo vero album studio con pezzi inediti incisi appositamente per l'occasione e non una raccolta di singoli, come i precedenti pubblicati con Italdisc.\nArrangiamenti, orchestra e direzione orchestrale di Augusto Martelli; regia artistica e supervisione tecnica di suo padre Giordano Bruno Martelli.\nL'edizione su audiocassetta, stampata dalla Philips in tutta Europa nel 1967, s'intitola \"Many Faces of Mina\".\nPubblicato su CD nel 1997 a cura della RCA Italiana (catalogo 7321482602) e poi nel 2009 dalla Halidon su CD (SRCD 6293), LP in vinile da 180 grammi (SRLP 06) e Picture disc (SRLPD 11), questi ultimi a tiratura limitata. Nel 2011 \u00e8 stato rimasterizzato ancora dalla Halidon su CD mantenendo lo stesso numero di catalogo.\nSuccesso e classifiche.\nGrazie soprattutto a \"E se domani\" viene eletto \"migliore album dell'anno\" dalla critica specializzata, riconoscimento che vale alla cantante l'\"Oscar del disco '64\".\nNel 1965 \u00e8 il sesto 33 giri pi\u00f9 venduto in Italia. Al primo posto della stessa graduatoria c'\u00e8 ancora Mina con \"Studio Uno\".\nEdizioni fuori dall'Italia.\nCon la stessa copertina e il nome della cantante a caratteri cubitali colorati che copre il suo braccio nella fotografia, \u00e8 stato stampato per il mercato brasiliano (Fermata FB 99, 1964).\nCon un collage di fotografie di album precedenti si presenta invece la copertina del disco venduto in Canada e intitolato \"Benvenuta in Canada - Mina We Love You!\" (Bravo LP 3020, 1964).\nL'album, pubblicato in Spagna nel 1965 con la stessa copertina (Belter 12.049), oltre alla consuetudine di presentare tutti i titoli delle canzoni tradotti in lingua spagnola ancorch\u00e9 eseguiti in quella originale, ha anche una diversa disposizione e presenza dei brani:\n\"El Crossfire\".\nCover del singolo originale in inglese intitolato \"Crossfire!\" (testo di Kal Mann alias Kalman Cohen, musica di David Leon 'Dave' Appell), pubblicato a settembre 1963 dal quartetto vocale The Orlons negli USA.\nMina lo incide in spagnolo (testo di Augusto 'C. Mapel' Alguer\u00f3) e lo pubblica soltanto su dischi destinati al mercato iberico.\nLa canzone (durata 2:22) compare infatti nella discografia dell'artista solo sull'Extended Play del 1964 \"El crossfire/Ciudad solitaria/Mi hombre ser\u00e1/Se que no es as\u00ed\" (Belter 51.374), con altri brani cantati in spagnolo, e su questo album.\nSar\u00e0 in seguito riproposta unicamente nella raccolta in Compact Disc \"Mina latina due\", pubblicata in Italia nel 1999.\nCollegamenti esterni.\nVideo dal canale ufficiale dell'artista su Youtube, tratti dal DVD \"Mina in studio\" del 2001: "}
{"id": "602814", "revid": "65686", "url": "https://it.wikipedia.org/wiki?curid=602814", "title": "Los Altos (America)", "text": ""}
{"id": "602815", "revid": "247222", "url": "https://it.wikipedia.org/wiki?curid=602815", "title": "Fiat", "text": ""}
{"id": "602818", "revid": "767487", "url": "https://it.wikipedia.org/wiki?curid=602818", "title": "Ohmmetro", "text": "L'ohmmetro (su alcuni testi \u00e8 scritto ohmetro) \u00e8 uno strumento per la misura della resistenza elettrica esistente di un circuito la cui unit\u00e0 di misura \u00e8 l'ohm (\u03a9). L'unit\u00e0 di misura possiede questo nome in onore del fisico tedesco Georg Simon Ohm. L'ohmmetro \u00e8, insieme all'amperometro, voltmetro, wattmetro, varmetro, cosfimetro (o fasometro), ecc., uno strumento per misurare le grandezze elettriche.\nCome per altri strumenti, i parametri fondamentali di un ohmmetro sono tre (vedi Strumenti di misura per grandezze elettriche):\nUn altro parametro non meno importante \u00e8 la tensione di isolamento.\nIn base al loro principio di funzionamento esistono quattro tipi diversi di ohmmetri:\nUno strumento che \u00e8 a volte confuso con l'ohmmetro, anche se ha scopi diversi, \u00e8 il:\nGeneralit\u00e0.\nMisurare la resistenza elettrica \u00e8 di fondamentale importanza pratica. Alcuni esempi possono essere chiarificatori: resistenza degli strumenti elettrici, resistenza di campioni di resistori (indispensabili per i moltissimi metodi di misura delle altre grandezze elettriche come frequenza, induttanza, capacit\u00e0, ecc.), resistenza di isolamento (di impianti elettrici e di macchine elettriche), ecc.La misura della resistenza di terra \u00e8 un capitolo a s\u00e9 stante, (vedi misura della resistenza di terra). Che la misura della resistenza sia di fondamentale importanza si pu\u00f2 vedere anche dai tanti metodi diversi esistenti per poterla misurare. I metodi variano in base alla grandezza della resistenza da misurare e alla precisione richiesta. La misura \u00e8 effettuata sempre con una tensione di alimentazione in continua, se si utilizzasse una tensione di alimentazione in alternata non si misurerebbe la resistenza del resistore ma l'impedenza, visto che l'induttanza (o la capacit\u00e0) eventualmente presente ne altererebbe il valore.\nSi elencano alcuni metodi alternativi all'ohmmetro, per misurare la resistenza elettrica:\nOhmmetri amperometrici a scala invertita.\nQuesti ohmmetri sono i pi\u00f9 semplici e si trovano comunemente nei tester (o multimetri). Consistono in una pila, una resistenza variabile, e un amperometro magnetoelettrico (pi\u00f9 comune di un milliamperometro magnetoelettrico o di un microamperometro magnetoelettrico). Inserendo la resistenza incognita in serie a questo circuito la deviazione dell'ago dello strumento \u00e8 funzione inversa della resistenza incognita (con resistenza nulla si ha la massima deviazione, con resistenza via via crescente, la deviazione \u00e8 sempre pi\u00f9 piccola). Per compensare eventuali piccole variazioni della tensione della nostra pila bisogna, prima di effettuare la misura, cortocircuitare lo strumento e, attraverso la resistenza variabile, \"azzerare\" lo strumento. Questo tipo di strumento ha alcuni difetti intrinseci, il pi\u00f9 grande \u00e8 di non poter misurare valori resistivi oltre un certo valore. Valore che dipende dalla resistenza interna allo strumento medesimo e dalle caratteristiche interne dell'amperometro.\nUn metodo per poter aggirare questo ostacolo consiste nel variare, in contemporanea, sia la resistenza del circuito, sia la tensione di alimentazione attraverso un apposito circuito elettrico. Gli strumenti cos\u00ec costruiti, in genere, hanno pi\u00f9 portate con costanti di moltiplicazione che usualmente sono 1 - 10 - 100 - 1.000. Esistono due metodi per variare la portata a questi strumenti, il primo consiste in un commutatore rotante, il secondo consiste in una serie di boccole dove si devono inserire appositi spinotti che fanno capo a dei puntali. La scala di lettura di questi strumenti varia da infinito a zero. In questi strumenti, in genere, la pila \u00e8 una comunissima pila commerciale da pochi volt.\nSe si usasse, per aggirare l'ostacolo precedentemente accennato, una tensione di alimentazione crescente al crescere della resistenza incognita, non si potrebbe effettuare il necessario azzeramento dello strumento, visto che il circuito sarebbe attraversato, in questa eventualit\u00e0, da una corrente maggiore della portata dello strumento magnetoelettrico causandone il sicuro danneggiamento.\nOhmmetri amperometrici a scala diretta.\nQuesti ohmmetri sono molto simili agli \"ohmmetri amperometrici a scala invertita\", se ne differenziano per la connessione dello strumento magnetoelettrico: non \u00e8 in serie alla resistenza incognita, ma \u00e8 in parallelo. Questi strumenti hanno un valore di fondo scala (la massima resistenza misurabile) ben determinato, al contrario degli \"ohmmetri a scala invertita\". Anche in questi strumenti \u00e8 possibile avere pi\u00f9 portate resistive ed \u00e8 anche possibile, attraverso un tasto apposito, che inserisce nel circuito una resistenza di valore noto e molto preciso, effettuare l'indispensabile azzeramento dello strumento in modo da compensare piccole variazioni di tensione della pila interna. La scala di lettura di questi strumenti varia da zero al valore di fondo scala (che \u00e8 prefissato). Anche in questi strumenti, in genere, la pila \u00e8 una comunissima pila commerciale da pochi volt. Questi ohmmetri hanno una buona precisione, ma hanno una portata, in genere, limitata.\nOhmmetri a bobine incrociate.\nQuesti strumenti sono chiamati usualmente \"megaohmmetri\" o \"misuratori di isolamento Megger\". Quando si vuole misurare una resistenza molto grande (per esempio la resistenza di isolamento degli impianti elettrici, o la resistenza di isolamento dei circuiti di una macchina elettrica) si utilizza questo tipo di ohmmetri. Il vantaggio \u00e8 che solo con questi strumenti si possono utilizzare tensioni di prova molto elevate. Per questo, all'interno dello strumento, esiste un piccolo generatore di corrente continua, a magneti permanenti, comandato attraverso una manovella che l'operatore deve far ruotare. La tensione che si raggiunge con questo generatore varia al variare del tipo di utilizzo di questi ohmmetri. Esistono ohmmetri con tensioni di 100 V, 500 V, 1.000 V ed anche con tensioni di oltre 2.000 V.\nEsistono degli artifici meccanici per evitare di far ruotare troppo velocemente il rotore del generatore di corrente continua. Il disinnesco centrifugo interviene quando la velocit\u00e0 supera un valore prestabilito ed a quel punto il generatore fornisce una tensione continua praticamente costante per un certo tempo. \u00c8 ovvio che la tensione cos\u00ec ottenuta non pu\u00f2 certamente essere stabile come \u00e8 necessario per i tipi precedenti di ohmmetri rendendone inadatti i relativi schemi. Per questa ragione tali ohmmetri hanno un particolare strumento indicatore, detto a bobine incrociate, che permette di rendere la misura quasi indipendente dalla tensione di alimentazione. Sempre per questo motivo non esiste la necessit\u00e0 di fare, prima della misura, l'azzeramento dello strumento, cosa sempre indispensabile per i tipi precedenti.\nPer il suo principio di funzionamento questo strumento appartiene alla categoria degli strumenti magnetoelettrici (vedi Strumenti di misura per grandezze elettriche) anche se, rispetto ad essi, ha due bobine incrociate e non ha molle antagoniste o dispositivi con identico scopo (\u00e8 quindi uno strumento detto astatico). L'ohmmetro possiede un equipaggio fisso che \u00e8 un magnete permanente con un intraferro (o traferro) costante e un equipaggio mobile composto da due bobine identiche sfalsate di un angolo retto ed il tutto \u00e8 rigidamente collegato all'asse dello strumento. Ad una bobina \u00e8 collegata in serie una resistenza nota ed il tutto \u00e8 alimentato dalla tensione del generatore interno. L'altra bobina \u00e8 collegata in serie alla resistenza da misurare ed il tutto, anche in questo caso, \u00e8 alimentato dalla tensione del generatore interno (i due circuiti risultano perci\u00f2 in parallelo).\nQuando lo strumento non \u00e8 alimentato (cio\u00e8 \u00e8 a riposo) l'equipaggio mobile si trova in uno stato di equilibrio indifferente. Quando viene alimentato, su queste due bobine si vengono a creare due coppie contrastanti e l'equipaggio mobile trover\u00e0 il suo equilibrio quando la tangente dell'angolo di deviazione eguaglia il rapporto tra le correnti che percorrono le due bobine. Ovviamente lo strumento viene tarato direttamente in ohm in modo che la deviazione dell'ago dello strumento dia una misura diretta. La scala di lettura \u00e8 di tipo logometrico, cio\u00e8 dipende dal rapporto di due grandezze.\nUno strumento cos\u00ec costruito risente, in maniera notevole, della disuniformit\u00e0 del campo magnetico presente nell'intraferro, richiedendone una taratura empirica. Per poter ovviare a questo problema, anzi, per poter approfittare di questo \"difetto\", in modo da migliorare la scala di lettura, viene creato un intraferro non uniforme ad espansioni polari cilindriche, dove al suo interno esiste un nucleo di ferro dolce a profilo ellittico rigidamente fissato e le due bobine non sono pi\u00f9 sfalsate tra di loro ad angolo retto, ma sono sfalsate con un angolo nettamente inferiore. Questo comporta alcuni vantaggi, il principale \u00e8 quello di avere una scala pi\u00f9 ampia (intesa come angolo di deviazione dell'indice dell'ohmmetro). Anche in questa conformazione lo strumento necessita di una taratura empirica e la scala si addensa notevolmente verso il fondo per valori di resistenza incognita molto alti.\nPraticamente lo strumento ha, in serie alla resistenza incognita, una resistenza di protezione con lo scopo di proteggere la corrispondente bobina dello strumento, nel caso la resistenza che si voglia misurare sia nettamente pi\u00f9 piccola del previsto, impedendo che la corrente circolante distrugga la bobina. Esiste anche un commutatore, che inserisce una o pi\u00f9 resistenze di valore opportuno in parallelo al circuito serie creato dalla bobina e dalla resistenza di protezione, che permette di variare la portata dello strumento ampliandone notevolmente la sensibilit\u00e0. In genere questo derivatore ha tre posizioni. Una posizione \u00e8 senza resistenza supplementare, le altre due posizioni inseriscono, alternativamente, due resistenze, permettendo di avere tre portate differenti che sono generalmente 1 - 10 - 100.\nOhmmetri elettronici.\nGli \"ohmmetri elettronici\" possono essere sia con visualizzazione analogica, sia digitale (o numerica). Ovviamente sono, costruttivamente, diversi tra loro, ma come strumenti per misurare la resistenza sono identici. \u00c8 interessante notare che, a differenza degli strumenti classici, dove lo strumento vero e proprio \u00e8 un amperometro (bassissima impedenza di ingresso), negli strumenti elettronici lo strumento vero e proprio \u00e8 un voltmetro (grandissima impedenza di ingresso). Questo fatto comporta l'inversione dello schema di funzionamento. Anche in questi strumenti, come per gli ohmmetri amperometrici, la tensione \u00e8 fornita da una comunissima pila commerciale di pochi volt. Anche per gli ohmmetri elettronici, come per gli ohmmetri amperometrici, c'\u00e8 la possibilit\u00e0 di avere pi\u00f9 portate ohmmetriche.\nPer misurare resistenze non troppo grandi (per esempio resistenze dei resistori, ecc.) il voltmetro elettronico \u00e8 inserito in parallelo alla resistenza incognita e la scala di lettura di questi strumenti varia da zero al valore di fondo scala (scala diretta). Il campo di applicazione \u00e8 molto ampio e pu\u00f2 variare da pochi millesimi di ohm (m\u03a9) ad alcuni milioni di ohm (M\u03a9).\nPer misurare resistenze molto grandi (per esempio resistenze di isolamento) il voltmetro elettronico \u00e8 inserito in serie alla resistenza incognita e la scala di lettura di questi strumenti varia da infinito a zero (scala invertita). Il campo di applicazione \u00e8 molto ampio e pu\u00f2 variare da poche migliaia di ohm (k\u03a9) ad alcuni miliardi di ohm (G\u03a9).\nRivelatori di continuit\u00e0.\nLa differenza esistente tra gli ohmmetri e i rivelatori di continuit\u00e0 \u00e8 molto semplice. Il primo strumento d\u00e0 un valore alla resistenza di un circuito, il secondo dice solamente se il circuito, che dovrebbe essere a resistenza abbastanza piccola, \u00e8 integro (resistenza trascurabile) oppure \u00e8 interrotto (resistenza elevatissima). \u00c8 evidente, da quello appena detto, che un ohmmetro pu\u00f2 essere utilizzato anche come rivelatore di continuit\u00e0, ma non \u00e8 possibile fare l'inverso.\nEsistono diversi rivelatori di continuit\u00e0, uno dei pi\u00f9 semplici \u00e8 dato dal \"cacciavite cercafase\". Collegando la fase della tensione di rete (nei circuiti che sono in grado di sopportare tale tensione) \u00e8 possibile, con il \"cacciavite cercafase\" verificare se all'altro estremo si rileva la fase (circuito non interrotto), in caso contrario ho un circuito interrotto. Un caso pratico dove si utilizza il cacciavite cercafase \u00e8 nella ricerca dei guasti degli impianti elettrici civili e industriali. In questo caso non si ha la necessit\u00e0 di conoscere la resistenza di un tratto di circuito, ma pi\u00f9 semplicemente verificare se il cavo \u00e8 integro (e allora si rileva tensione) oppure \u00e8 interrotto (ed in questo caso non si rileva nessuna tensione).\nUn'ulteriore rivelatore di continuit\u00e0 utilizzato nella ricerca di cortocircuiti presenti su schede elettroniche, consiste in un milliohmmetro a pi\u00f9 portate, dotato di un piccolo altoparlante, il quale emette un tono con frequenza proporzionale al valore resistivo presente ai capi della coppia di puntali usati per l'individuazione del punto di cortocircuito."}
{"id": "602820", "revid": "122246", "url": "https://it.wikipedia.org/wiki?curid=602820", "title": "Betim", "text": "Betim \u00e8 un comune del Brasile nello Stato del Minas Gerais, parte della mesoregione Metropolitana di Belo Horizonte e della microregione di Belo Horizonte.\nStoria.\nLa storia di Betim inizia nel XVIII secolo, ma divenne una citt\u00e0 autonoma solamente nel 1939. Vi fu un forte sviluppo economico negli anni 1960, quando fu aperta la raffineria Gabriel Passos; l'apertura dello stabilimento Fiat nel 1976 trasform\u00f2 la citt\u00e0 e fu determinante per lo sviluppo del Minas Gerais. Betim \u00e8 oggi la sede di un'intensa attivit\u00e0 economica industriale."}
{"id": "602822", "revid": "125446270", "url": "https://it.wikipedia.org/wiki?curid=602822", "title": "Markus Heitz", "text": "Biografia.\nAll'universit\u00e0 ha studiato letteratura tedesca e storia, e dal 2000 lavora come giornalista freelance.\nGrazie allo straordinario successo ottenuto in patria nel 2003 con \"Le cinque stirpi\" (\"Die Zwerge\"), primo capitolo de \"La Saga della Terra Nascosta\", incentrata sulle vicende dell'omonima terra fantastica e dei suoi abitanti, Heitz oggi \u00e8 l'autore fantasy pi\u00f9 letto in Germania. A \"Le cinque stirpi\" \u00e8 seguito \"La guerra dei nani\" (\"Der Krieg der Zwerge\"), nel 2004, secondo capitolo del ciclo. \nNel 2005 \u00e8 uscita la terza opera sulla Terra Nascosta, \"La vendetta dei nani\" (\"Die Rache der Zwerge\"). Nel 2008 \u00e8 stato pubblicato il quarto seguito della saga, \"Il destino dei nani\" (\"Das Schicksal der Zwerge\").\nNel 2009 invece \u00e8 stato pubblicato \"La leggenda degli albi\" (\"Die Legenden der Albae: Gerechter Zorn\"), il primo capitolo di \"Le Leggende degli Albi\", una nuova saga, attualmente composta da cinque volumi in tutto, riguardante i nemici pi\u00f9 acerrimi della Terra Nascosta, che si incunea con \"La Saga della Terra Nascosta\", facendo da prequel, midquel e sequel alle vicende dei nani e delle altre razze avversarie degli albi.\nNel mese di maggio 2011 \u00e8 stato pubblicato in Italia \"La profezia del re\" (\"Die Dunkle Zeit 1 \u2013 Schatten \u00fcber Ulldart\"), il suo primo lavoro de \"Le Cronache di Ulldart\", la saga, composta da sei romanzi, pubblicata in Germania a partire dal 2002 ed antecedente a \"La Saga della Terra Nascosta\".\nNel 2011 ha incominciato a lavorare con il gruppo power metal Blind Guardian, scrivendo i testi per l'album orchestrale della band.\nNel 2012 viene pubblicato \"Il signore degli incantesimi\" (\"Die Dunkle Zeit 2 \u2013 Der Orden der Schwerter\"), secondo e tuttora ultimo episodio de \"Le Cronache di Ulldart\" finora tradotto in italiano, pubblicato in Germania nel 2002.\nNel 2011, nel 2012, nel 2013 e nel 2014 vengono pubblicati gli altri romanzi della saga \"Le Leggende degli Albi\", ovvero \"La battaglia degli albi\" (\"Die Legenden der Albae: Vernichtender Hass\"), \"Il cammino oscuro - La vendetta degli albi\" (\"Die Legenden der Albae: Dunkle Pfade\"), \"Die Legenden der Albae: Die Vergessenen Schriften\" (antologia di miti albici, attualmente inedita in Italia, che, essendo per l'appunto una raccolta di storie e non un romanzo, non segue la cronologia degli altri quattro volumi; di fatto, esso viene catalogato da Heitz come il quinto ed ultimo libro della serie) e \"L'ira degli albi\".\nNel 2015, dopo sette anni dall'ultimo volume, viene pubblicato \"Il trionfo dei nani\" (\"Der Triumph der Zwerge\"), quinto capitolo de \"La Saga della Terra Nascosta\".\nNel 2019 il gruppo metal tedesco Blind Guardian si ispira dal racconto \"Die Dunklen Lande\", edito nello stesso anno, per la composizione dell'album \"Legacy of the Dark Lands\".\nNel 2021 pubblica, in due volumi, il sesto capitolo de \"La Saga della Terra Nascost\"a: \"Die R\u00fcckkehr der Zwerge Band 1\" e \"Die R\u00fcckkehr der Zwerge Band 2\". Attualmente i volumi sono inediti in Italia.\nOpere.\nLe Cronache di Ulldart.\nPrima serie\nSeconda serie"}
{"id": "602823", "revid": "94647", "url": "https://it.wikipedia.org/wiki?curid=602823", "title": "Mina N\u00ba 7", "text": "Mina N\u00ba 7 \u00e8 una raccolta della cantante italiana Mina, pubblicata su LP dall'etichetta Italdisc nell'ottobre del 1964.\nStoria.\nMina \u00e8 gi\u00e0 passata alla Ri-Fi, che pubblica a maggio del 1964 il suo settimo album: l'eponimo \"Mina\", quando l'Italdisc a ottobre dello stesso anno esce con questa seconda raccolta (la prima \u00e8 \"20 successi di Mina\") e la intitola Mina N\u00ba 7, contando progressivamente in ordine cronologico le pubblicazioni sul supporto LP dall'inizio carriera dell'artista, di fatto come si trattasse di un vero album studio e ignorando quello edito dalla Ri-Fi. Tra l'altro, le raccolte fino al 1967 (e in particolare le edizioni di Italdisc), cos\u00ec come tutti gli Extended Play (pubblicati nei primi anni sessanta), sono state inserite ufficialmente nell'elenco degli album.\nDescrizione.\nAl di l\u00e0 del sottotitolo \"16 Successi\", contiene due brani mai editi su album; entrambi pubblicati solo quattro mesi prima sul singolo \"Rapsodie (Rhapsodie)/Amore di tabacco\".\nIl maestro Tony De Vita e la sua orchestra accompagnano Mina in tutte le canzoni.\nLa fotografia in copertina \u00e8 la stessa gi\u00e0 utilizzata per l'album \"Moliendo caf\u00e9\" (1962).\nL'ordine 'fisico' di brani sui due lati del disco \u00e8:\nlato A: \"Rapsodie, Si lo so, Mi guardano, Vola vola da me, Sciummo, Just Let Me Cry, Ollalla Gigi, Stranger Boy\"\nlato B: \"Piano, Il palloncino, Dindi, Renato, 'Na sera 'e maggio, Amore di tabacco, Que no que no, Chihuahua\".\nNella sezione \"Tracce\" \u00e8 stata seguita la sequenza riportata sulla copertina del disco e sul sito ufficiale, che poco differisce dalla precedente.\nCon il titolo \"Mina\" e una copertina a sfondo nero, la raccolta \u00e8 stata pubblicata in Brasile nel 1964 (Mocambo LP 40281) seguendo l'ordine 'fisico' delle tracce, ma omettendo le due canzoni napoletane (\"Sciummo\", \"'Na sera 'e maggio\") e i brani \"Stranger Boy\" e \"Renato\".\nTutte le canzoni sono eseguite in italiano, eccetto Qu\u00e9 no, qu\u00e9 no!, il cui testo esiste solo in spagnolo.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link).\nEdizioni musicali Ducale."}
{"id": "602825", "revid": "1543377", "url": "https://it.wikipedia.org/wiki?curid=602825", "title": "Evje og Hornnes", "text": "Evje og Hornnes \u00e8 un comune norvegese della contea di Agder. Si trova nel distretto tradizionale di Setesdal. Il centro amministrativo del comune \u00e8 il villaggio di Evje. Altri villaggi nel comune includono \u00c5neland, D\u00e5snesmoen, Flatebygd, Gautestad, Hornnes, Kjets\u00e5 e \u00d8vre D\u00e5svatn. Evje og Hornnes divenne un comune il 1\u00ba gennaio 1960, con la fusione dei vecchi comuni di Evje e Hornnes. La Strada Nazionale 9 attraversa in direzione nord-sud il comune, lungo il fiume Otra.\nIl comune si estende su 550 chilometri quadrati.\nNome.\nI comuni di Evje e Hornnes vennero uniti nel 1960 con il nome composto Evje og Hornnes, letteralmente \"Evje e Hornnes\".\nEvje prende il nome da una vecchia fattoria di Evje (antico norvegese: \"Efja\"), poich\u00e9 vi fu costruita la prima chiesa di Evje. Il nome \u00e8 identico alla parola \"efja\", che significa \"vortice\", forse in riferimento al vicino fiume Otra.\nHornnes \u00e8 traducibile letteralmente come \"il promontorio a forma di corno\". Ci\u00f2 si riferisce probabilmente alle due penisole a forma di corno che si protendono nel fiume Otra all'ingresso nel lago Breidfl\u00e5.\nStemma.\nLo stemma \u00e8 di epoca moderna, venne concesso il 24 aprile 1992. Lo stemma \u00e8 d'oro con due carri minerari neri al centro, uno sopra l'altro. Questo stemma venne scelto perch\u00e9 l'attivit\u00e0 mineraria \u00e8 stata di grande importanza per l'area gi\u00e0 da molti secoli. Una delle pi\u00f9 grandi miniere di nichel d'Europa si trova nel comune.\nGeografia.\nEvje og Hornnes confina con i comuni di Bygland e Froland a nord-est e con Birkenes e Iveland a sud-est (tutti nell'ex-contea di Aust-Agder). A ovest \u00e8 delimitata da \u00c5seral e Audnedal e a sud dai comuni di Marnardal e Vennesla (tutti nell'ex contea di Vest-Agder).\nIl fiume Otra che scorre attraverso Evje og Hornnes \u00e8 il fiume pi\u00f9 grande del distretto di S\u00f8rlandet. Scorre dai monti Setesdalsheiene a nord nel comune di Bykle fino al comune di Kristiansand a sud. Il lago Kilefjorden fa parte del fiume Otra, lungo la parte meridionale del comune.\nIl lago Gyvatn si trova lungo il confine con Bygland e \u00c5seral. Il lago H\u00f8vringsvatnet si trova a circa 10 chilometri a nord-est del centro municipale di Evje. Il lago Byglandsfjorden ha il suo punto pi\u00f9 meridionale nella parte settentrionale del comune.\nStoria.\nLa miniera di Fl\u00e5t nel comune di Evje og Hornnes \u00e8 stata per un periodo la pi\u00f9 grande miniera di nichel d'Europa. La miniera di Fl\u00e5t entr\u00f2 in funzione nel 1844 come miniera di rame. Dal 1872 al 1946 fu estratto per il nichel. Nel punto in cui le operazioni furono terminate, era a 422 metri di profondit\u00e0. Oltre 3 milioni di tonnellate di minerale sono state rimosse e raffinate in 14.500 tonnellate di rame e 20.000 tonnellate di nichel. La tecnologia mineraria locale e la storia mineraria possono essere osservate al museo di Fennefoss, appena fuori dal villaggio di Evje.\n\"Evjemoen\" \u00e8 stato un campo militare norvegese, usato dal 1912 al 2002. Il campo si trova a sud di Evje, sulla sponda orientale del fiume Otra, ed era connesso alla ferrovia della Setesdal. Dal 1953 al 1995, Evjemoen \u00e8 stato utilizzato come area di addestramento per l'unit\u00e0 \"Infanteriets \u00f8vingsavdeling II\" (I\u00d82). Il futuro primo ministro norvegese e segretario generale della NATO Jens Stoltenberg serv\u00ec qui il suo periodo di coscrizione militare. Il campo \u00e8 stato abbandonato nel dicembre 2002.\nEconomia.\nSono stati sfruttati depositi di nichel, quarzo, feldspato, mica, berillo, minerali REE, scandio e uranio. Al giorno d'oggi viene estratto solo il feldspato ultra-raffinato per le applicazioni dentali. Il turismo \u00e8 importante per la zona. Il centro commerciale di Evje \u00e8 di importanza regionale. Inoltre, vi sono alcune industrie ad Evje, come Skibsplast, produttore di barche in vetroresina."}
{"id": "602828", "revid": "123495674", "url": "https://it.wikipedia.org/wiki?curid=602828", "title": "Studio Uno (album)", "text": "Studio Uno \u00e8 l'ottavo album della cantante italiana Mina, pubblicato su LP dall'etichetta Ri-Fi nel marzo del 1965.\nDescrizione.\nL'album, la cui grafica ricalca quella del singolo \"Se piangi, se ridi/Pi\u00f9 di te\" che lo ha anticipato di un mese, contiene in gran parte materiale gi\u00e0 pubblicato su 45 giri, tra questo \"Io sono quel che sono\" e \"Tu farai\" sono lati dello stesso disco.\n\u00c8 stato ristampato su CD nel 1997 a cura della RCA Italiana (catalogo 74321482612) e rimasterizzato dalla Halidon nel 2009 su CD (SRCD 6294), LP in vinile da 180 grammi (SRLP 07) e Picture disc (SRLPD 07), questi ultimi a tiratura limitata. Nel 2011 \u00e8 stato rimasterizzato ancora dalla Halidon su CD mantenendo lo stesso numero di catalogo.\nArrangiamenti, orchestra e direzione orchestrale di Augusto Martelli; per \"Citt\u00e0 vuota\" sono di Piero Gosio.\nSuccesso e classifica.\nGrazie a brani best seller come \"Citt\u00e0 vuota\", \"\u00c8 l'uomo per me\", \"Un anno d'amore\", \"Un buco nella sabbia\", \"Io sono quel che sono\" e \"L'ultima occasione\", che primeggiano nelle classifiche settimanali tra il 1964 e il 1965, l'album \u00e8 in assoluto il disco pi\u00f9 venduto del 1965.\nI brani.\nNonostante l'album richiami nel titolo l'omonimo variet\u00e0 televisivo della Rai e sia stato pubblicato durante la trasmissione della terza edizione dello spettacolo nella primavera del 1965, Mina, nel corso delle 12 puntate previste, presenter\u00e0 pochi brani del disco.\nLe canzoni sono cantate tutte in italiano, tuttavia molte di esse saranno interpretate e incise da Mina anche in pi\u00f9 lingue, per i dettagli si rimanda alla pagina del singolo in cui il brano \u00e8 contenuto.\nInediti.\n\"So che mi vuoi\", \"Era vivere\" e le due canzoni \"L'ultima occasione\" e \"E... (E adesso sono tua)\" di un singolo pubblicato a luglio, che pu\u00f2 ritenersi l'unico estratto dell'album.\nTracce.\nL'anno indicato \u00e8 quello di pubblicazione del singolo, se omesso si intende 1965."}
{"id": "602829", "revid": "4747720", "url": "https://it.wikipedia.org/wiki?curid=602829", "title": "Jadwiga Angevin", "text": ""}
{"id": "602832", "revid": "2519", "url": "https://it.wikipedia.org/wiki?curid=602832", "title": "Simboli della Contea di Galway", "text": "Lo stemma della Contea di Galway, pur variando nei colori, si ispira fortemente a quello della citt\u00e0 di Galway, che gi\u00e0 \u00e8 stato, pi\u00f9 o meno modificato, simbolo della contea.\nL'attuale composizione, adottata ufficialmente dal \"County Council\", presenta un \"Galway Hooker\" (piccola imbarcazione a vela diffusissima soprattutto nella baia di Galway, elemento simbolo della citt\u00e0 di Galway e dell'intera contea) che naviga sul mare e con una vela rosso scuro su uno scudo blu, sul quale sono situate quattro stelle.\nSimboli e stemmi alternativi sono rari e comunque molto simili a quello ufficiale.\nAbbastanza diverso, invece, \u00e8 quello della Galway GAA, con ben evidenti simboli sportivi come il pallone del calcio gaelico, uno scudo completamente differente e un paesaggio costiero piuttosto articolato, con un \"Galway hooker\" molto meno evidente sul lato destro.\nI colori sportivi e tradizionali della contea sono il color prugna ed il bianco: sebbene non siano colori molto semplici, anche il Westmeath ha la stessa medesima bandiera."}
{"id": "602837", "revid": "123813587", "url": "https://it.wikipedia.org/wiki?curid=602837", "title": "Personaggi minori di Tex", "text": "Questa voce comprende l'elenco dei personaggi minori di Tex, il celebre fumetto creato da Giovanni Luigi Bonelli e pubblicato dalla Sergio Bonelli Editore, e comprensivo, per i personaggi privi di una voce distinta, di una breve presentazione degli stessi.\nAlleati.\nDinamite.\n\u00c8, per molti albi, il cavallo di Tex, dotato di gran velocit\u00e0 e intelligenza. Tex lo incontra, ancora selvaggio, una volta entrato nel Rodeo di Corlis a San Antonio; dopo averlo domato, lo tiene come suo cavallo. Nonostante sia, nei primi tempi, una presenza fissa nel fumetto, ad un certo punto Dinamite viene messo da parte ed Aquila della Notte smette cos\u00ec di chiamare la sua cavalcatura per nome. Il suo destino sar\u00e0 raccontato solo nel 2018, in occasione del settantennale di Tex. Minor fortuna ha avuto un altro compagno a quattro zampe, un cane di nome \"Satan\", che fa una breve apparizione nei primissimi numeri.\nFreccia Rossa.\nFreccia Rossa \u00e8 il padre di Lilyth e suocero di Tex nonch\u00e9 suo predecessore alla guida delle trib\u00f9 Navajo. Fa conoscenza del futuro genero in una circostanza tutt'altro che piacevole: i suoi pellerossa per poco non lo giustiziano al palo della tortura. Tuttavia acconsente senza esitazioni al matrimonio indiano tra questo sconosciuto viso pallido e l'amata figlia, e lo accoglie nel suo villaggio. Il legame tra i due \u00e8 improntato al massimo rispetto e in assenza di Aquila della Notte, il buon Freccia Rossa si occupa del nipote Kit. Scompare ben presto dalla saga: della sua morte si viene a conoscenza nell'albo n. 16 (\"Il fuoco\"). Torna soltanto in rari flashback: in particolare, val la pena ricordare quello presente ne \"Il giuramento\".\nEusebio.\nEusebio \u00e8 il messicano di origine azteca, cupo assistente di El Morisco. Fa la sua prima apparizione nello stesso albo in cui compare anche il suo padrone (n. 77, \"Il tesoro del tempio\"). Rischia in pi\u00f9 di un'occasione la vita per lo studioso di Pilares, a cui \u00e8 molto devoto, trasgredendone gli ordini una sola volta, bruciando una lettera affidatagli da Tex e cos\u00ec rischiando di mettere in seri guai il ranger. Eusebio coadiuva El Morisco nei suoi esperimenti scientifici e lo segue nei suoi viaggi di studio. All'occorrenza \u00e8 in grado di usare armi da fuoco, al contrario del suo padrone. Non sempre accetta di buon grado che El Morisco si accompagni ai quattro pards, in quanto consapevole che la loro vicinanza pu\u00f2 mettere in serio pericolo la vita del suo padrone.\nLena Parker.\nEra la cantante e ballerina del saloon di Bannock, Montana, circa venticinque anni prima dello svolgersi della saga di Tex. Era anche proprietaria di una concessione mineraria assieme all'allora sceriffo di Bannock, Ray Clemmons (nn. 406-408). Quando Kit Carson distrugge la \"Banda degli Innocenti\" (vd. sotto), Lena fugge da Bannock e fa perdere le sue tracce, per poi tornare alla miniera e vivere l\u00ec per i successivi due decenni e mezzo. In seguito aprir\u00e0 una locanda a Heaven, in Nevada (nn. 463-465)\nDonna Parker.\nFiglia di Lena e, probabilmente, di Kit Carson. Sembra intrattenere una relazione con il figlio di Tex.\nFiore di Luna.\nFiglia del capo Ute Naso Piatto. Luna salva Kit Willer raccogliendolo dal Little Colorado, dove era precipitato a seguito di uno scontro con dei banditi, perdendo la memoria. L'amore che nasce tra i due giovani ha vita breve: Luna sacrifica la sua vita per salvare quella del suo Kit.\nManuela Montoya.\nNella storia in cui compare, si innamora di Kit Willer che l'ha salvata dalla carica di una mandria. I due giovani desiderebbero sposarsi, ma la ragazza, la figlia del ricco allevatore \"Carlos\", \u00e8 promessa a un tal Pedro Cortez, pari classe sociale, fisico atletico e baffetto da \"hidalgo\". Per impedirlo quest'ultimo la fa rapire e alla liberazione contribuiranno naturalmente i pards. Nonostante il \"lieto fine\" della vicenda, le strade dei due giovani si separano inesorabilmente.\nPhil Davis.\nPhil Davis \u00e8 un generale dell'esercito statunitense, uno dei pochi ufficiali di alto grado stimati dal ranger. Compare solitamente in situazioni delicate tra Indiani ed esercito, come nella questione delle terre dei Sioux; Tex infatti gli chiede aiuto per evitare conflitti armati e per rimettere a posto ufficiali \"teste calde\".\nMac Parland.\nMac Parland \u00e8 un alto funzionario dell'agenzia investigativa Pinkerton.\nEly Parker.\nEly Parker, commissario agli affari indiani presso il governo di Washington, \u00e8 ispirato all'omonimo personaggio storico.\nManuel Doberado.\nManuel Doberado \u00e8 uno scienziato amico di El Morisco. Si mostra in due diversi episodi della serie: nel primo \u00e8 vittima dei loschi piani del collega Juan Velarde, in seguito aiuta i pards presso un'isola sperduta del Golfo del Messico.\nMike Tracy.\nMike Tracy \u00e8 un ex-poliziotto, padrone dell'hotel \"Alameda\", un locale di San Francisco.\nBingo.\nBingo \u00e8 uno degli aitanti \"habitu\u00e9\" della palestra di Lefty Potrero. \u00c8 sposato con una gentile donzella, non meno forzuta e manesca del marito.\nGentry.\n\u00c8 un anziano trapper con la fobia dell'acqua che affianca Tex nella lotta contro Mefisto e gli Hualpai ne \"Il ponte tragico\". Muore nella stessa storia, colpito dalla lancia del capo Thopai.\nLe Dame della Santa Lega.\nLe Dame della Santa Lega sono donne robuste, muscolose e manesche, che, capitanate dalla moglie di Bingo, riducono a pezzi un saloon ritrovo di una banda di delinquenti, i suoi proprietari e gli avventori.\nIl \"Sasquatch\".\nIl \"Sasquatch\" \u00e8 un misterioso uomo selvaggio dei boschi dai poteri taumaturgici, che nella storia omonima salva Tex, Tiger e un loro amico archeologo dalla furia dello stregone dei Klamath, Kaasda, lasciandogli per\u00f2 fare vendetta dei veri colpevoli, due studenti dello stesso archeologo.\nJuan Raza.\nJuan Raza \u00e8 un ex comanchero, poi passato fra le fila dei rangers, di padre messicano e madre comanche. \u00c8 una delle poche figure, nella pur lunga saga di Tex, rivelatesi di una certa complessit\u00e0 psicologica. Tex e Kit Carson ne fanno la conoscenza quando, insieme all'amico ranger Jesse Hawks, al Morisco e al suo fedele servitore Eusebio, si mettono sulle tracce di Miguel e Juanita De La Serna, due ragazzi messicani rapiti da Raza per conto di una setta di fanatici egiziani, i \"Figli di Horus\", che intendono sacrificarli per risvegliare la mummia del sacerdote Akhran, di cui i due sventurati sono discendenti da parte di madre. Nel momento cruciale, in prossimit\u00e0 del macabro rituale, il comanchero rivela un'inaspettata onest\u00e0 di fondo, alleandosi con Tex e compagni per salvare la vita dei ragazzi, ed a vicenda conclusa si lascia convincere da Jesse Hawks ad entrare nel corpo dei Rangers. Qualche anno dopo il suo ingresso nei Rangers, Juan Raza viene accusato, con prove apparentemente inconfutabili, dell'omicidio di un collega e della rapina di un carico d'oro. La sua successiva scomparsa sembra un'ammissione di colpa, e gli unici a credere nella sua innocenza sono Tex e Carson, i quali, indagando a fondo, scoprono che Raza \u00e8 stato semplicemente incastrato da un ranger traditore, Vance Daniels, che riesce a farlo finire con l'inganno nelle mani di una banda di desperados. Tex, Carson e Jesse Hawks, tuttavia, insieme ad alcuni altri ranger, riescono a penetrare nel rifugio della banda in tempo per evitare la morte di Raza, ma a caro prezzo: per evitare che Daniels possa uccidere Juan, l'anziano Jesse si mette fra i due, beccandosi la pallottola destinata all'amico e morendo al suo posto. Dopo essersi vendicato, profondamente scosso per la perdita di Jesse, Raza esprime la volont\u00e0 di abbandonare il corpo dei Rangers e starsene solo per qualche tempo, n\u00e9 con la legge n\u00e9 contro di essa.\nGeorge Morrow.\nGeorge Morrow \u00e8 un ufficiale dell'esercito, che compare per la prima volta in \"La pattuglia sperduta\" (\"Bandoleros, Il disertore\", \"Alleati pericolosi\", nn. 271-273), allora con il grado di tenente. Tex e i pards, in mezzo a una tormenta di neve, incontrano prima suo fratello, il sergente Clark Morrow. La pattuglia di Morrow viene sterminata da alcuni sicari e si salva solo il sergente, che confessa ai pards che suo fratello \u00e8 un esperto di armi e ideatore di un rivoluzionario fucile a ripetizione, che, per la delusione di essersi visto rifiutare il progetto dal Ministero della Guerra su pressione degli industriali, decide di disertare e di vendere l'arma ai messicani, motivo dell'attentato sulle montagne. Tex e Tiger rintracciano George a Peque\u00f1o Paraiso, un villaggio di fuorilegge appena oltre il confine, e lo convincono a tornare sui propri passi. I messicani, arrabbiati per la decisione di Morrow, assediano la baracca dove il tenente si trova con Tex e Tiger Jack a fucilate e cannonate. I tre uomini verranno salvati dalla banda del bandito Manuel Pedroza, capo del villaggio.\nIl tenente Morrow ottiene in seguito una promozione a capitano e viene trasferito in Arizona, da dove (\"Desperados!\", in \"La notte degli agguati\", \"La leggenda della vecchia missione\", \"La maledizione di Escondida\", nn. 333-334-335) contatta Tex per segnalargli che Manuel Pedroza (che dopo aver salvato Tex, Morrow e Tiger si \u00e8 dato alla fuga con i ventimila dollari che Morrow aveva ottenuto vendendo il fucile) ha ripreso a razziare i villaggi minerari della zona per poi riparare oltre confine.\nLa terza apparizione di Morrow, ora come maggiore, avviene nella storia \"Giovani assassini\" (nn. 640-642), nella quale segnala a Tex l'evasione di Kid Rodelo dal carcere di Yuma.\nRamon.\nRamon (nn. 333-335) \u00e8 un eremita, un anziano novizio francescano, unico sopravvissuto della razzia Apache che stermin\u00f2 la comunit\u00e0 della missione di Sancta Maria la Escondida. Vissuto nascosto dal mondo per cinque decadi, Ramon ha protetto il favoloso tesoro della missione, dando origine alla leggenda della maledizione lanciata dai frati. Verr\u00e0 ucciso nel tentativo di aiutare Tex contro gli uomini di Manuel Pedroza.\nKurt Weiser e Jacob Stoltz.\nKurt Weiser e Jacob Stoltz (\"La miniera del fantasma\" e \"Montagne maledette\", nn. 478-479) sono due dei personaggi principali di un'avventura tratta, come indicato in un cartiglio nella prima tavola, \"da un'autentica leggenda del West\". Sono due immigrati tedeschi (di Amburgo) emigrati in America per cercare fortuna, ma con poco successo. La loro vita cambia quando salvano da un'aggressione il giovane messicano Rafael Peralta, che \u00e8 diretto sui Monti Superstizione per cercare la miniera nascosta da suo padre e suo zio, Pedro e Miguel, ai tempi della guerra di secessione del Texas. I Peralta persero il possesso della miniera quando il Messico accett\u00f2 di vendere quelle terre agli Stati Uniti d'America, perci\u00f2 organizzarono una spedizione per sigillarla, nascondendola alla vista di tutti, e recuperare tanto oro da caricare duecento muli; ma sulla via del ritorno il convoglio venne attaccato dagli Apaches, che consideravano quei monti sacri ai dio del tuono, e che sterminarono i messicani fino all'ultimo uomo.\nI due tedeschi, vent'anni dopo, trovano la miniera, ma in seguito Stoltz scompare e Weiser diventa un burbero misantropo che vive in un ranch ai piedi dei Superstizione, con la sola compagnia di sua moglie indiana, del suo figlioccio e dei suoi vaqueros Apache.\nJacob Stoltz \u00e8 il protagonista della leggenda della \"Miniera perduta dell'olandese\", secondo la quale esisterebbe una miniera d'oro favolosamente ricca tra le Montagne della Superstizione in Arizona, scoperta in un momento imprecisato del XIX secolo da Stoltz che non ne rivel\u00f2 mai la locazione. Stoltz non era olandese, ma un errore comune nella parlata americana dell'epoca unificava gli olandesi (ingl. \"dutchmen\") coi tedeschi (ted. \"Deutsch\"), perci\u00f2 rimane nella memoria collettiva come \"l'olandese\".\nNemici.\nIl Grande Re.\nLouis Laplace (il vero nome del personaggio antagonista degli albi 53-55) \u00e8 raffigurato come un uomo di colore di mezza et\u00e0, molto ricco, ma affetto da manie di grandezza che lo portano a tentare la realizzazione di uno Stato pellerossa indipendente, in terra canadese. Per fare ci\u00f2, edifica un enorme castello e, affiancato dal lugubre complice Pierre Gaul, inizia ad irretire le trib\u00f9 indiane, per farle passare sotto il vessillo del Leopardo Nero, il simbolo che Laplace ha scelto per il suo Stato indipendente. Tex tenta di ostacolarlo, e lui fa gettare in un lago l\"'Occhio di Manito\", un totem che i Mohicani avevano ricavato da un misterioso meteorite. La scomparsa del totem sta per spingere gli indiani alla rivolta, ma Tex recupera l'oggetto e sferra l'attacco al castello del Grande Re, che nel frattempo aveva sequestrato Kit Willer. Vistosi sconfitto e tradito da Pierre, Laplace condanna quest'ultimo ad una morte spaventosa (lo annega nelle segrete) e successivamente, pur di non consegnarsi alle Giubbe Rosse e a Tex, si fa esplodere insieme al suo castello azionando delle potenti cariche poste sotto i pavimenti.\nIl Principe Tulac.\nIl Principe Tulac compare nel n. 101 di Tex, \"El Morisco\". Di origini azteche, nutre il sogno di ripristinare le antiche civilt\u00e0 precolombiane e cacciare i bianchi dall'America. Il suo alleato, il Signore dell'abisso, gli procura delle pietre misteriose di origine vulcanica che hanno il potere di pietrificare chiunque entri a contatto con loro. Sconfitto da Tex e dai suoi pard, decide di darsi la morte piuttosto che cadere vivo nelle loro mani. Dall'episodio \u00e8 stato tratto l'unico film creato finora su Tex: \"Tex e il signore degli abissi\".\nIl Signore dell'abisso.\nIl Signore dell'abisso \u00e8 un orrido personaggio di origine azteca, che vive nei sotterranei vulcanici della Sierra Encantada, in Messico, dove quotidianamente preleva delle pietre verdi, residui vulcanici innocui solo in apparenza: in realt\u00e0 sono in grado di trasformare in pietra chiunque venga a contatto con loro. \u00c8 presente nella medesima storia che vede protagonista il principe Tulac, episodio nel quale, oltre ai pards, un ruolo di primo piano viene svolto da El Morisco. \u00c8 lo studioso egiziano a comprendere il segreto di queste diaboliche pietruzze, che gli adepti di Tulac conservano in uno scomparto segreto dentro un amuleto di ossidiana raffigurante il dio azteco Xiuhtecuhtli. Essi le usano per provocare la morte delle proprie vittime, colpendole con una cerbottana e talvolta per suicidarsi, ingerendole. Il Signore dell'abisso si mostra solo per poche vignette come una specie di mummia vivente, intento nella tetra caverna vulcanica a rimestare nella lava le letali pietre verdi. L\u00e0 perde la vita eliminato con colpi di pistola da Kit Willer e Tiger Jack: il suo corpo precipita nella lava incandescente. Nel film Tex e il signore degli abissi il personaggio \u00e8 interpretato da Riccardo Petrazzi.\nSatania.\nSatania (vero nome Cora Gray) \u00e8 la prima antagonista femminile di Tex; \u00e8 una cruenta donna mascherata vestita di nero, a capo di una banda di fuorilegge che semina terrore insieme al servo indonesiano Dakyar ed il gorilla Gombo.\nAppare nell'albo n. 5, intitolato appunto \"Satania!\", dove la donna e la sua banda, sono reduci di un assalto ad una diligenza alla periferia del villaggio di Yuma. Nessuna delle vittime sopravvive, ma nella zona si diffonde il nome del capobanda. Giunti nella zona, Tex Willer e Kit Carson cominciano ad indagare sui pochi indizi fornitigli, che li porta nel locale del \"Corno d'Oro\", luogo probabilmente molto frequentato da alcuni membri della banda criminale; non per altro, il proprietario del locale \u00e8 il corrotto Jim Cameron e la cantante \u00e8 proprio Cora Gray, di cui nessuno sa che \u00e8 proprio lei lo spietato capobanda.\nSuccessivamente, presso White Rock Pass, la cricca di Satania mette le mani sul minerale proveniente dalle miniere di propriet\u00e0 di un certo Benson. Il nervosismo porta all'eliminazione fisica dei componenti della banda e sar\u00e0 proprio questo il momento in cui Satania utilizzer\u00e0 il suo asso nella manica per eliminare i ranger: scender\u00e0 in campo il gorilla Gombo ed il suo domatore Dakyar. Cora Gray riprender\u00e0 contatto con Tex, dove gli sveler\u00e0 il covo della banda, in cambio del fazzoletto nero che il ranger porta al collo. La notte successiva, Tex e Cora s'incontrano; Gombo, annusando il fazzoletto di Tex, entra nella stanza dove il ranger dorme, ma nel tentativo di ucciderlo scorge la sua stessa immagine riflessa in una catinella d'acqua ed emette un suono che sveglia Tex e gli permette di reagire all'istante.\nGombo viene ucciso a suon di colpi di pistola; Tex ritrova il suo fazzoletto ed intuisce chi possa essere stato il mandante della feroce bestia. Quindi, si precipita al Corno d'Oro, sperando di trovare Cora, ma la stanza della ragazza \u00e8 vuota e presenta dei segni di lotta. Anche Jim Cameron \u00e8 scomparso e per Tex e Carson non resta che giungere al rifugio della banda, in una grotta sui monti che circondano Yuma, proprio in base alle indicazioni ricevute direttamente da Cora. Gli ultimi superstiti della banda, tra cui Cameron, vengono sedati e Satania tenta di fuggire, mentre Dakyar \u00e8 intento a far saltare la galleria lungo cui lui e la donna stanno scappando; disgraziatamente rimane vittima dell'esplosione e Satania viene presto acciuffata dai due rangers, dove si strapper\u00e0 la maschera e confermer\u00e0 ai due il suo volto. Subito dopo, Cora decider\u00e0 di sfuggire alla giustizia lanciandosi in un burrone dinanzi a lei.\nNegli albi 705-706-707 Tex e soci scopriranno che in passato ha avuto una figlia che dar\u00e0 loro filo da torcere in questo episodio.\nMitla.\nLa bellissima Mitla \u00e8 presente in un celebre episodio della saga intitolato \"Diablero\" (albi n. 135 e seguenti). Vive assieme al fratello Guaimas sulle Sierras messicane, teatro di misteriosi massacri di Apaches Broncos abitanti di queste regioni. Lo stregone di una loro trib\u00f9 sospetta che dietro queste uccisioni si celi una sorta di lupo mannaro - chiamato dalla genti del posto Diablero - e chiede l'aiuto di uno studioso di scienze occulte, ovvero El Morisco, che ritiene il solo in grado di fermare la maledizione. Anche Tex ed i suoi pards, amici del \"brujo\" di Pilares, si trovano coinvolti nella vicenda. Nel suo prosieguo si scopre che Mitla \u00e8 una pericolosa \"diablera\" di discendenze azteche, capace di parlare con gli animali (in particolare coi lupi): \u00e8 lei, insieme al fratello, la responsabile delle aggressioni ai pellerossa. Infatti Guaimas, grazie ad uno strano intruglio preparato dalla sorella, si trasforma in un essere dall'aspetto e dalla forza ferini. Tex ed amici eliminano un branco di spietati lupi \"comandati mentalmente\" da Mitla, poi lo stesso Diablero. Tentano di catturare Mitla, ma la strega muore, morsa da un serpente velenoso, sul fondo delle tenebrose ed umide caverne dove raccoglieva e depositava i malefici fiori che usava per prepara la pozione per Guaimas.\nBaron Samedi.\nBaron Samedi, alias il barone Jean de Lafayette, \u00e8 protagonista del racconto \"Terrore sulla savana\" (albi n. 93 e seguenti). \u00c8 un ricco proprietario terriero di Haiti, di origini francesi, che evade da un manicomio criminale assieme all'acerrimo nemico di Tex, il diabolico Mefisto. De Lafayette \u00e8 un maniaco religioso che impersonifica la figura di Baron Samedi, il signore dei cimiteri. Al comando di una potente setta vud\u00f9, scaccia i militari ed i Seminoles dalle paludi della Florida e, insieme al suo alleato Mefisto, vi costruisce un piccolo impero personale, il Regno del Grande Serpente. Nelle paludi edifica un castello medievale, protetto da guerrieri seguaci del culto caraibico, dal quale giungono musiche tenebrose e risate maniacali. Aquila della Notte e compagni giungono in Florida per fermare i due pazzoidi, che intanto hanno incaricato il possente Dambo, prima persona fidata di Baron Samedi ed amante della sacerdotessa Loa, di incendiare il campo Seminole per rappresaglia contro i nativi che si erano opposti all'alleanza con il ricco barone. Tex ed i suoi raggiungono nel frattempo Fort Myers, base militare sita nelle paludi, e con l'aiuto dei pellerossa e dei soldati del forte abbattono il possente castello a cannonate. De Lafayette e Mefisto spariscono sotto le macerie, mentre gli uomini dei due manigoldi vengono tutti eliminati, trafitti dalle frecce dei Seminoles e dilaniati dagli alligatori. Baron Samedi muore schiacciato dalle rovine del castello, mentre la nemesi di Tex sopravvive quel tanto che basta a passare i suoi poteri al figlio Yama. Loa, unica sopravvissuta, per vendetta indiana \u00e8 destinata a lavorare come schiava del \"sakem\" pellerossa Yampas.\nBig Cisco.\nBig Cisco si presenta come un mercante senza scrupoli, disposto a tutto pur di far soldi, soprattutto a spese dei pellerossa. Gestisce il \"Trading post\" di Oraibi, nella riserva Navajo, insieme al meticcio Sahua. Compare una prima volta nell'albo n. 201 (\"L'oro del Colorado\"). Gli avventurieri Eddy Rever e Gilas arrivano al \"trading post\" durante uno dei tanti scambi commerciali tra Big Cisco e il navajo Moqui. A differenza di altre volte per\u00f2, Moqui \u00e8 in procinto di vendere al mercante alcune pepite d'oro, che attirano l'attenzione dei due avventurieri. Partito il navajo, Gilas ed Eddy si informano da Big Cisco sulla provenienza di Moqui e, con l'aiuto di alcuni amici, lo rapiscono insieme alla sua \"squaw\" Nikla, distruggendone il villaggio e massacrando tutti gli abitanti. Saputo della strage, Tex inizia le sue indagini proprio dal \"trading post\". Durante la conversazione, Cisco commette il grosso errore di offrire al \"ranger\" una bottiglia di whisky, merce notoriamente proibita nella riserva. Tex e i suoi pards perquisiscono immediatamente il \"trading post\" e portano alla luce una grande quantit\u00e0 di whisky, destinato, nelle intenzioni di Cisco, ai Navajos. L'apparizione di Cisco in questa vicenda si conclude con la distruzione del whisky e con la minaccia, da parte di Tex, di una lezione ancora pi\u00f9 severa nel caso Cisco avesse riavviato i suoi loschi traffici.\nIl personaggio si presenta nuovamente nell'albo n. 233 (\"Scacco Matto\"), nel racconto che ha come protagonista Cane Giallo. Big Cisco si associa ai trafficanti Jim Donner e Bill Grant, allo scopo di fornire armi e whisky agli Ute di Cane Giallo e agli Hualpai, nemici giurati dei Navajos. Big Cisco riesce a convincere il giovane capo indiano ad attaccare la trib\u00f9 guidata da Aquila della Notte; nello stesso tempo avvia i suoi scambi con lo stesso Cane Giallo, promettendo molti pi\u00f9 fucili e molto pi\u00f9 whisky in cambio dello scalpo di Tex. Gli Ute e i loro alleati invadono la riserva Navajo, distruggendo alcuni villaggi. I Navajos guidati da Kit Willer e Tiger Jack, al \"Devil Pass\", riescono a fermare l'invasione, causando notevoli perdite ai nemici nello scontro per conquista del passo.\nIntanto Tex e Kit Carson iniziano le indagini per scoprire chi abbia armato i pellerossa e, per raccogliere informazioni, decidono di partire proprio dal \"trading post\" di Big Cisco, senza lontanamente immaginare di essere gi\u00e0 sulla pista giusta. Infatti, proprio mentre giungono sul posto, il losco mercante sta trattando la vendita di armi e bevande alcoliche con alcuni indiani sbandati. La presenza dei due \"ranger\" getta nel panico il criminale ed i suoi clienti: vedendoli arrivare da lontano, Big Cisco e Sahua decidono di servirsi dei loro clienti per eliminare Tex e Carson. I due \"ranger\", pur colti di sorpresa, hanno la meglio nel breve scontro a fuoco e, cacciati via gli indiani, riescono a far confessare Big Cisco e il suo assistente, scoprendo cos\u00ec il traffico di armi ed i nomi dei complici. Una rapida perquisizione nella cantina del locale porta alla scoperta della mercanzia vietata. Tex e Carson non perdono tempo: dopo aver cacciato via Big Cisco e Sahua, danno fuoco alla merce in cantina, distruggendo il \"trading post\".\nCane Giallo.\nCane Giallo acerrimo nemico di Tex fa la sua prima apparizione nell'albo \"Scacco matto\" (n. 233 e seguenti). In questa storia, due contrabbandieri d'armi e di whisky, in combutta con il bieco Big Cisco del \"trading post\" di Oraibi, spacciano le loro merci agli indiani ute di Cane Giallo. Quest'ultimo, insieme allo stesso Big Cisco, cova un odio profondo per i navajos di Aquila della Notte e decide di attaccarli. I guerrieri di Cane Giallo, assisti nell'occasione dai temibili \"hualpai\", compiono dei veri massacri: per la trib\u00f9 Navajo comincia un breve e temporaneo esodo dalla loro terra. Mentre Tex ed il pard Carson sono alle prese con Big Cisco, Kit e Tiger, assieme ad un manipolo di uomini, resistono sul \"Devil Pass\" ai costanti attacchi dei nemici, fino a costringerli alla ritirata. Nel frattempo, Tex e il vecchio pard interrompono i rifornimenti per Cane Giallo ed i suoi, ormai rimasti anche senza cavalli. Gli ute e gli hualpai si ritrovano con le spalle al muro di fronte all'avanzata dei Navajos. Cane Giallo \u00e8 sconfitto in duello, rasato completamente ed esiliato a girovagare disonorato nel deserto.\nLa seconda ed ultima apparizione del personaggio viene raccontata nell'episodio narrato nei nn. 596 e 597 (\"Oltre il fiume\"). Convinto dallo stregone Ukasi a riprendere il comando della sua trib\u00f9, decide di attaccare nuovamente Aquila della Notte e la sua gente, anche per potersi impadronire dei loro giacimenti auriferi. Per costringere il ranger ad intervenire, fa anche rapire delle squaw. Dopo aver sventato l'attacco all'avamposto di \"Blufold\", Tex e pards affrontano gli ute presso le rocce del \"Falcon Bridge\". Pur assetato di vendetta, Cane Giallo non pu\u00f2 che andare incontro alla morte al termine di un altro duello con il capo dei Navajos.\nAh-Toy.\n\"Ah-Toy\" (ispirata a un omonimo personaggio realmente esistito), anche chiamata \"La Figlia del Drago\", \u00e8 a capo di una pericolosa setta criminale cinese di San Francisco, che Tex affronta nella vicenda intitolata \"Il laccio nero\" (albi n. 172 e successivi). L'indagine sulla pericolosa setta scaturisce dalla scoperta di una tratta di giovani donne cinesi, prelevate dai loro villaggi natii e \"rivendute\" all'asta nella citt\u00e0 californiana. I pochi che hanno osato far luce su questo sporco traffico non sono sopravvissuti al temibile laccio di seta nero, col quale la cricca criminale giustizia le sue vittime. La maliarda \"Ah-Toy\" ha due biechi complici: il diffidente consigliere \"Lao Tan\" (detto l'Artiglio Nero) ed il biscazziere \"Wong Ha Gum\". Il ranger assieme ai pards giunge in citt\u00e0, chiamato dall'amico e capo della polizia locale, \"Tom Devlin\": dopo aver subito un agguato, contribuiscono a far chiudere la sala da gioco d'azzardo di \"Wong\". La banda \u00e8 spietata verso gli adepti che sbagliano, come dimostra la terribile punizione inflitta a \"Wong\" ed ai suoi seguaci: per aver fallito l'attentato vengono strangolati e fatti dilaniare vivi dai topi. I pericoli per la bella Ah-Toy per\u00f2 non sono finiti: Tex e compagni decidono di far entrare in azione anche il loro amico \"Lefty Potrero\" e i suoi culturisti palestrati. All'Hotel Alameda di Mike Tracy, grazie anche alle preziose informazioni di \"Lim You\", il figlio del defunto Wong infuriato per l'assassinio del padre, vengono discusse le mosse per attaccare la pericolosa setta. Mascherati da vigilantes, i quattro ranger, assieme a \"Lefty\" e i suoi, distruggono le fumerie d'oppio dell'organizzazione, prima fra tutte quella di \"Yreka\", gestita da \"Yat Sing\". I pards fanno letteralmente saltare in aria anche il locale del Pellicano Azzurro, altro locale sulla Costa dei Barbari in mano alla setta. \"Ah-Toy\" e sodali per\u00f2 passano al contrattacco: assaltano l'Hotel Alameda, luogo di ritrovo dei rangers, e riescono a catturare Kit Carson. Il ranger \u00e8 legato ad un pannello chiodato in attesa di essere offerto in pasto ai topi, ma \u00e8 presto liberato dai pards, penetrati dalle fogne di San Francisco nel luogo dove \u00e8 tenuto prigioniero. A morire divorato dai roditori \u00e8 invece il suo carnefice, l'Artiglio Nero. \"Ah-Toy\" \u00e8 catturata e consegnata agli agenti di polizia, mentre i ranger liberano le restanti schiavi cinesi.\nLa Maschera di Ferro.\nIl personaggio \u00e8 presente nella storia \"Il Clan dei Cubani\", \"L'isola dei morti\" e \"La Maschera di Ferro\" (albi n. 230, 231 e 232). Tex ed i suoi amici sono informati da Nat Mac Kennet, sceriffo di New Orleans, dei disordini avvenuti lungo il fiume Mississippi, che attraversa la citt\u00e0. Giunti a New Orleans, rintracciano subito uno dei loschi uomini della gang criminale che infesta la citt\u00e0. Ottenuta la sua confessione, i quattro pards scoprono che il racket criminale del \"Clan dei Cubani\" \u00e8 guidato dall'astuta e fantomatica \"Maschera di Ferro\", affiancata dal servo sudanese Hanubi. Il pericoloso Clan, che al minimo errore non esista a sopprimere i suoi stessi membri con serpenti o dardi velenosi, \u00e8 legato ad una setta vud\u00f9 e si sostiene con rapine e rapimenti ai danni della gente pi\u00f9 ricca e benestante della citt\u00e0. Sentendosi minacciata, \"La Maschera di Ferro\" promette cinquemila dollari in cambio della testa di Tex e compagni. I quattro ranger nel frattempo mettono il bastone fra le ruote ai suoi uomini, che gestiscono alcuni locali dedicati al gioco d'azzardo e ricattano i proprietari perch\u00e9 vendano i loro negozi. Il Clan dei Cubani ed il suo complice, il losco avvocato Conway, hanno la peggio nello scontro con i ranger. L'avvocato, legato ed imbavagliato, \u00e8 lasciato su un'imbarcazione improvvisata alla deriva lungo il Mississippi. I pards poi assaltano Villa Drake e la bisca Lafayette, covo dei malavitosi. Nel tentativo di fuggire attraverso un passaggio segreto, l'impavida \"Maschera di Ferro\" cade nella sua stessa trappola: una botola si apre sotto i suoi piedi, che nasconde una fossa piena di serpenti velenosi. Fatti fuori i pericolosi rettili, Tex e i suoi pards smascherano il loro avversario: appare loro lo splendido viso di una donna, la famosa giocatrice Lola Fuente, ormai in punto di morte.\nMah-Shai.\nMah-Shai \u00e8 una strega dotata di terribili poteri, che tiene sotto controllo un buon numero di stregoni indiani di varie trib\u00f9. Costringe giovani pellerossa a lasciare i loro villaggi andando a raccogliere per lei una particolare variet\u00e0 di fiori che crescono in una terra misteriosa racchiusa in un abisso. Tutti i giovani vengono poi regolarmente abbandonati nel mondo sotterraneo e destinati a morte certa per mano degli animali antidiluviani che lo abitano. Tex risale sulle sue tracce proprio dopo avere incontrato il padre di uno dei ragazzi scomparsi. Dopo avere ridicolizzato lo stregone Shivatuan -arrivando a spezzargli il bastone della magia e a prenderlo a pugni- e quindi avere estorto informazioni all'uomo della magia Walapai Scethapi, Tex, Kit Willer e Tiger Jack assaltano la fortezza della strega, la cui bellezza viene prima celata con vari trucchi grafici da Galleppini e mostrata in pieno solo nelle tavole dello scontro che la oppone ai tre pards. Perso l'arco, Mah-Shai tenta di uccidere i suoi avversari colpendoli alle spalle con una pietra, ma viene morsa da un serpente. Prima di morire tenta di maledire i tre pards rifiutando ogni soccorso, poi cessa di vivere e nello spazio di pochi secondi la bellissima strega assume le fattezze di una orribile vecchia. Pi\u00f9 tardi, mentre bivaccano, i pards ipotizzano che i misteriosi fiori dell'abisso dovevano contenere sostanze tali da preservare la bellezza della strega.\nIl \"Figlio di Manito\".\nIl figlio di Manito compare nella collana in una breve storia denominata \"La Valle della Luna\" (albi nn. 55 e 56). Il racconto \u00e8 ambientato nel Sud-Ovest degli Stati Uniti, in un'area mineraria chiamata appunto Valle della Luna, dove alcuni minatori, tra cui Ben Rufus, vecchio amico di Tex, scoprono una strana creatura dalle sembianze umane. Il misterioso personaggio ipnotizza una trib\u00f9 Apache e li obbliga a lavorare nel sottosuolo per estrarre delle particolari rocce verdi, mortali perch\u00e9 radioattive. Li spinge a scavare sotto terra, incutendo loro terrore e propinando loro una sostanza alcolica liofilizzata. Gli apaches sono convinti che la creatura sia niente meno che il figlio di Manito, la loro divinit\u00e0: in realt\u00e0 \u00e8 un alieno, dotato di una pistola a raggi e di un radar, arrivato sulla Terra su un'astronave a forma di una \"piccola luna\". Tex e Carson, assieme ad altri abitanti della zona, si pongono alla caccia dello strano individuo, inseguendolo fin nelle miniere di \"Last Hope\": ma l'alieno sparisce in un lampo accecante, presumibilmente decollando col mezzo spaziale, lasciando molte domande agli increduli cowboy. \u00c8 interessante notare che il disegnatore (Galep) fa solo intuire l'essenza extraterrestre, evidenziando alcuni particolari, quali le presumibili squame e uno sguardo malvagio, ma non mostrandone mai chiaramente il viso.\nLucero.\nLucero \u00e8 un sanguinario capo indiano, che si cela sotto l'identit\u00e0 del facoltoso ranchero don Fabio Esqueda. Per vendicare i soprusi commessi dai bianchi sugli indiani Apache, compie omicidi efferati anche di persone inermi, come Padre Michele, un suo ex professore. Alla fine, ferito gravemente, ottiene il perdono dei frati e muore sulla tomba di Padre Michele.\nMingo.\nMingo \u00e8 un indiano navajo delle terre alte, capo di un piccolo gruppo di guerrieri. \u00c8 protagonista di uno dei rari episodi di ribellione di un appartenente alla trib\u00f9 guidata da Aquila della Notte.\nManuel Pedroza.\nManuel Pedroza compare per la prima volta in \"La pattuglia sperduta\" (nn. 271-273) come capo di un villaggio di fuorilegge, Peque\u00f1o Paraiso. In questa occasione si rivela un alleato inaspettato, e Tex deve concedere a lui e ai suoi compari (anche se di malavoglia) di andarsene.\nLa seconda ed ultima comparsa di Manuel Pedroza si ha in \"Desperados!\" (nn. 333-335), dove si scopre che ha ripreso la sua attivit\u00e0 di razziatore (stavolta ai danni delle miniere dell'Arizona) e che ha stabilito nuovamente la propria base in un villaggio di fuorilegge, stavolta la \"ghost town\" Charango, nei pressi dell'antica missione francescana di Sancta Maria la Escondida, a proposito della quale si favoleggia di un tesoro consistente in una tonnellata di lingotti d'argento gi\u00e0 fusi, ma maledetti dai frati che furono spazzati via da un'incursione di una feroce banda di Apaches.\nMickey Finn.\nMickey Finn compare nella storia \"Cercatori di piste\" (\"Tulac!\", in \"Delitto nel porto\"; \"Cercatori di piste\"; \"Morte sul fiume\"; nn. 416-418). Cacciatore di scalpi di padre comanche e madre irlandese, fu salvato da Tex quando era ancora un ragazzino durante la fuga dal villaggio in cui aveva vissuto fino alla morte della madre. A causa della durezza con cui era stato educato dal padre Ashatai e dagli altri guerrieri della trib\u00f9, fin da giovanissimo ha sviluppato un odio viscerale per i pellerossa, fino a divenire da adulto, come detto, un famigerato cacciatore di scalpi, noto per l'inaudita brutalit\u00e0. Diversi anni dopo il primo incontro, Tex si imbatte casualmente in Finn mentre questi, con un compare, uccide a sangue freddo due soldati disertori. Prima che Tex possa reagire, Mickey Finn gli spiega di essere stato ufficialmente incaricato dal maggiore David Craig dell'esercito di dar la caccia alla compagnia del sergente Torrence (di cui i disertori uccisi facevano parte), rea di aver disertato, ed alla trib\u00f9 yavapai che \u00e8 insieme a loro. Conoscendo la nomea di Finn e della sua banda di assassini, Tex e Tiger Jack decidono di aiutare il sergente Torrence ed i suoi uomini a rifugiarsi in Messico. Purtroppo, i cacciatori di scalpi, pressati dal maggiore Craig (che da sempre odia Torrence, al punto da volerlo morto), non esitano a seguire i fuggitivi fin oltre il confine, per ucciderli senza piet\u00e0. Dopo un duro scontro, Mickey Finn tenta disperatamente la fuga, ma Tex lo riagguanta e, per legittima difesa, si vede costretto ad ucciderlo.\nNarvaez.\nAmbizioso e sanguinario condottiero Yaqui, noto anche come \"El Diablo Rojo\" (\"Il Diavolo Rosso\") per la sua crudelt\u00e0. La sua base \u00e8 la Sierra Negra, nel nord del Messico, ed \u00e8 al comando di un buon numero di guerrieri, che si contraddistinguono per l'inaudita ferocia e l'incredibile timore e soggezione nei confronti del proprio capo. Di ritorno da una battuta di caccia Kit Willer lo incontra con alcuni dei suoi uomini nei pressi del piccolo villaggio di yavapai ed ex militari guidati dal sergente Torrence che Tex ha accolto nella propria riserva e, pur diffidando della banda di Yaqui, li invita a fermarsi al villaggio. Al villaggio sono presenti anche Tex e Tiger Jack (che conoscono la sinistra fama dell'ospite e non fanno nulla per nascondere la propria diffidenza), oltre a Pat Mac Ryan. Narvaez sostiene di essersi recato fino in Arizona per ottenere l'amicizia di Aquila della Notte e fare commercio con i navajo. Tex decide cos\u00ec di accoglierlo nel villaggio yavapai per alcuni giorni, durante i quali tutto fila liscio, fino a quando gli Yaqui decidono di intraprendere il viaggio di ritorno. Ma dopo qualche altro giorno Narvaez paleser\u00e0 il suo reale obiettivo: dopo aver tratto in inganno Tex e i suoi pards (che, sospettosi, lo avevano seguito con discrezione per un po' dopo la partenza), ripiomba sul villaggio ormai indifeso e lo depreda senza piet\u00e0, rubando molti cavalli e rapendo alcune donne per venderle come schiave, anche per lanciare una sfida ad Aquila della Notte. Tex, dal canto suo, non esita a raccogliere la sfida e, insieme a Pat Mac Ryan e Novak, uno degli uomini del villaggio, insegue il crudele Narvaez fin dentro al suo territorio per liberare le donne rapite. Una volta nella Sierra Negra, Tex e i compagni vengono messi in seria difficolt\u00e0 dai predoni Yaqui, ed il capo bianco dei navajo viene addirittura fatto prigioniero e destinato alla tortura. Il ranger riesce per\u00f2 a liberarsi e, con l'aiuto di Pat e Novak, ribalta le sorti della sfida. Ormai abbandonato dai suoi seguaci, Narvaez tenta l'ultima carta sfidando Tex in duello, venendo per\u00f2 ucciso dopo una breve lotta.\nJack Thunder.\nJack Thunder debutta nella storia in tre albi \"I sette assassini\" (\"I sette assassini\", \"Helltown\", \"Jack Thunder l'implacabile\": albi 463-465) e compare in seguito nella storia, sempre in tre albi, (\"Winnipeg\", \"La chiesa sulla collina\" e \"Intrighi e veleni\": albi 658-660). Si tratta di un pistolero psicopatico, con manie assassine e di grandezza, rimasto irrimediabilmente cieco a causa di un incidente occorsogli durante la guerra civile (alla quale partecip\u00f2 tra le file confederate come membro dei famigerati guerriglieri di Quantrill). Per ovviare al suo handicap, ha affinato a dismisura l'olfatto e soprattutto l'udito, al punto che \u00e8 in grado di identificare perfettamente la posizione dei suoi avversari localizzandone la voce. A causa dei suoi vestiti sporchi e logori e del bastone che ha sempre con s\u00e9, viene a volte scambiato per un mendicante; inoltre ha ammaestrato una femmina di gufo di nome Freyr. \u00c8 a capo di una banda di assassini che lui chiama \"Famiglia\".\nLa banda di Jack Thunder viene quasi interamente distrutta da Tex e i suoi pards a Heaven, e apparentemente l'unico sopravvissuto \u00e8 Kid Rodelo, spedito ai lavori forzati. Jack Thunder invece riesce a sopravvivere e compare in seguito in Canada, questa volta come un subdolo cospiratore al soldo di una cricca politica che vuole rendere Winnipeg capitale della provincia. In questa seconda storia viene rivelato che \u00e8 un uomo molto pi\u00f9 colto di quanto non sembri, dato che sa suonare l'organo e conosce Bach.\nAssociazioni criminali.\n\"La Mano Rossa\".\n\u00c8 il primo sodalizio criminale affrontato da Tex e ha l'onore di dare il titolo al primo albo. La banda de \"La Mano Rossa\" era formata da cinque elementi: Stone, Burke, Welles, Topler e Randall. Si avvaleva, per effettuare delle rapine, della complicit\u00e0 di un bancario, chiamato Bannion. Pur essendo un gruppo di banditi comuni, \u00e8 rimasto impresso nella memoria dei lettori. Diversi anni dopo la prima apparizione, \"La Mano Rossa\" torna con nuovi membri, uno dei quali si scoprir\u00e0 alla fine essere il figlio di Welles, a misurarsi con il ranger.\nEsiste anche un'altra associazione con questo nome e non legata alle precedenti, con cui il ranger avr\u00e0 a che fare in Canada, dove si recher\u00e0 per arrestare i colpevoli dell'omicidio di Arkansas Joe, che si erano appunto uniti ai rivoltosi che intendevano liberare quella nazione dalla soggezione alla corona inglese. In questa occasione Tex conoscer\u00e0 Gros-Jean.\nSette Voodoo.\nIn pi\u00f9 di un'occasione Tex e i suoi pards si trovano ad affrontare nelle foreste della Florida i seguaci dei riti vud\u00f9, alleati di Mefisto e di Yama e capitanati da \"Baron Samedi\" e da \"mambo\" \"Loa\". Pur di eliminare Tex, ricorrono alla magia nera e danno \"vita\" anche a degli zombie.\nI \"Figli della Notte\".\nI \"Figli della Notte\" sono i protagonisti di un celebre, ormai storico, episodio. Si tratta di 13 defunti sacerdoti aztechi, ridotti allo stato di mummie, che una spedizione scientifica riporta involontariamente in vita. Sono guidati da Amaxos (alias Colui-che-non-pu\u00f2-morire) e vogliono restaurare gli antichi fasti della civilt\u00e0 precolombiana, con l'aiuto degli Yaqui e di cittadini messicani. Hanno la capacit\u00e0 di materializzarsi a distanza e notevoli poteri ipnotici. Sono ridotti in polvere quando Tex getta l'amuleto che Amaxos porta al collo in un pozzo che emana strane radiazioni. A parte Amaxos, solo di altri cinque sacerdoti \u00e8 noto il nome, ovvero: Pagos, Rama, Karas, Axtor e Xamo.\nFred Brennan e Jim Teller.\nErano una coppia di trafficanti di armi dell'Arizona. Sono gli unici \"cattivi\" di tutta la saga a provocare un grave dolore a Tex: per colpire il ranger che aveva intralciato i loro piani, organizzano una spedizione di coperte infette dal virus del vaiolo alla riserva dei Navajo. Pur non riuscendo ad ucciderlo, causano la morte della moglie Lilyth. L'ira di Tex si scatena in un'implacabile vendetta, dove entrambi verranno uccisi, assieme a tutti i loro killers, e per la prima volta, si vede un Tex senza piet\u00e0.\nGli indiani Hualpai.\nLa prima volta che compaiono sono preziosi alleati di Mefisto e sono raffigurati come nativi allo stato primordiale. Successivamente ritornano in pi\u00f9 di un episodio (\"L'idolo di smeraldo\", \"L'idolo di cristallo\" e \"Gli eroi di Devil Pass\"). Nell'albo \"L'idolo di smeraldo\" una trib\u00f9 Hualpai viene presentata con classici costumi pellerossa. C'\u00e8 anche una menzione nel numero 47 della serie gigante (\"Le Terre dell'Abisso\"), di una trib\u00f9 chiamata Walapai (il nome Hualpai pronunciato alla maniera dei nativi) che \u00e8 per\u00f2 in rapporti amichevoli con Tex.\nGli \"Innocenti\".\nSono antagonisti della storia \"Il passato di Carson\" (\"Il passato di Carson\", \"I fuorilegge del Montana\" ed \"Ultimo scontro a Bannock:\" albi 407-409). Erano una banda di criminali molto numerosa, al punto che i membri non si conoscevano tutti di persona e dovevano ricorrere a frasi convenute e veri e propri messaggi in codice inseriti nei giornali per contattarsi a distanza. Devono il loro nome al fatto che i membri della banda erano tutti o quasi al di sopra di ogni sospetto (appunto \"innocenti\"), poich\u00e9 conducevano una vita apparentemente di specchiata onest\u00e0 ed agivano alla luce del sole. Hanno messo a ferro e fuoco il Montana durante la corsa all'oro, derubando ed uccidendo i minatori; dopo essere stati inizialmente debellati da un giovane Kit Carson (molti anni prima che quest'ultimo conoscesse Tex), alcuni membri della banda si riuniscono dopo venticinque anni per vendicarsi del loro ex capo, Raymond Clemmons.\nL'organizzatore della riunione degli \"Innocenti\" \u00e8 Boone detto \"il Cannibale\", che anche viene eletto nuovo capo della banda; uomo crudele e senza scrupoli, celebre svaligiatore di diligenze, \u00e8 animato da un bruciante desiderio di vendetta nei confronti di Clemmons, che uccider\u00e0 nel finale. Porta questo soprannome perch\u00e9, durante un gelido inverno, rimase bloccato sulle Montagne Rocciose con una carovana e sopravvisse cibandosi degli altri viaggiatori. Gli altri membri della banda che vengono nominati o che tornano a Bannock sono:\nGli \"Innocenti\" vengono in seguito citati nella storia \"I sette assassini\". Una banda di assassini psicopatici, guidata dal folle pistolero cieco Jack Thunder, si dirige a Heaven in Nevada, per impossessarsi del favoloso bottino degli \"Innocenti\" su indicazione dell'unico superstite conosciuto della banda, Rafe. Nell'albo \"Helltown\" Kit Carson afferma che il secondo in comando della banda di Jack Thunder, Jeremy Monk, non faceva parte degli \"Innocenti\", \"ma li bazzicava\".\nLa \"Famiglia\" di Jack Thunder.\nEra la banda di Jack Thunder, che per\u00f2 si riferiva a se stessa come \"Famiglia\". Tutti i suoi sette membri avevano una propria specialit\u00e0 per uccidere, erano tutti killer sociopatici e pur essendo stati in attivit\u00e0 per pochissimo tempo (Tex stima che una banda con un simile campionario di \"freaks\" non potrebbe mai passare inosservata) sono riusciti a radere al suolo il trading post di Golgotah nello Utah, un'intera citt\u00e0 di fuorilegge nel Nevada, Dogtown, una ex citt\u00e0 mineraria ormai quasi disabitata, Salmon Falls, una foresta (a cui hanno dato fuoco) e a prendere in ostaggio l'intera cittadina di Heaven, sempre in Nevada. I suoi membri erano:\nKid Rodelo comparir\u00e0 assieme al fratello maggiore William (alias Durango, gi\u00e0 apparso in \"Terre maledette\": \"Terre maledette\" e \"Tornado!\", nn. 573-574) e alla gemella Molly (alias Dallas) in una storia a lui dedicata (\"Il prigioniero di Yuma\", in \"L'isola della nebbia\", \"Giovani assassini\", \"Appuntamento con la vendetta\", nn. 640-642) in cui si approfondiscono la sua vita e la sua famiglia; e infine, assieme a Jack Thunder, in \"Winnipeg\" (\"Winnipeg\", \"La chiesa sulla collina\", \"Intrighi e veleni\", nn. 658-660)."}
{"id": "602839", "revid": "298055", "url": "https://it.wikipedia.org/wiki?curid=602839", "title": "Roran Garrowsson", "text": ""}
{"id": "602844", "revid": "400694", "url": "https://it.wikipedia.org/wiki?curid=602844", "title": "Mina interpretata da Mina", "text": "Mina interpretata da Mina \u00e8 una raccolta della cantante italiana Mina, pubblicata dall'etichetta discografica Italdisc su LP (catalogo AS 36) nel 1965.\nDescrizione.\nAltra raccolta di Italdisc con brani gi\u00e0 pubblicati, questa volta senza inediti. Ricalca quasi totalmente la sequenza di canzoni proposte nella precedente \"Mina N\u00ba 7\", ma presenta un numero maggiore di tracce. Anch'essa \u00e8 catalogata tra gli album nella discografia sul sito ufficiale.\nDisco N\u00b036 della serie \"Niagara\", al cui N\u00b011 la raccolta \"20 successi di Mina\".\nLa foto in copertina pubblicato a febbraio del 1962.\nL'ordine dei titoli sulla copertina e sul sito ufficiale non riportano la sequenza fisica dei brani presenti sui due lati del supporto (che \u00e8 invece quella seguita nella sezione \"Tracce\").\nPoich\u00e9 le durate dei brani non sono riportate sui supporti, sono state indicativamente sostituite con quelle dei singoli. Inoltre raramente si incontrano LP a 33 giri di oltre 23/24 minuti per lato, \u00e8 quindi probabile che alcune canzoni siano pi\u00f9 brevi, soprattutto sul lato A.\nTutte le canzoni sono eseguite in italiano, eccetto \"Qu\u00e9 no, qu\u00e9 no!\", il cui testo esiste solo in spagnolo.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link)."}
{"id": "602845", "revid": "1318658", "url": "https://it.wikipedia.org/wiki?curid=602845", "title": "Arrondissement di L'Ha\u00ff-les-Roses", "text": "L\"arrondissement\" di L'Ha\u00ff-les-Roses \u00e8 una suddivisione amministrativa francese, situata nel dipartimento della Valle della Marna e nella regione della \u00cele-de-France.\nComposizione.\nL\"arrondissement\" di L'Ha\u00ff-les-Roses raggruppa 10 comuni in 9 cantoni:"}
{"id": "602847", "revid": "1543377", "url": "https://it.wikipedia.org/wiki?curid=602847", "title": "Surat Shabd Yoga", "text": "Surat Shabd Yoga (letteralmente \"Surat\" significa \u201cattenzione\u201d, \"Shabd\" \u201cil Suono\u201d, \u201cla Parola\u201d, \"Yoga\" \u201cunione\u201d) \u00e8 un termine che indica \"lo yoga della Luce e del Suono\". Si tratta di una via spirituale che viene impartita da un Maestro spirituale (\u201cSatguru\u201d) tramite l'iniziazione. La meditazione, che \u00e8 la pratica pi\u00f9 importante, viene effettuata sui due principi di Luce e di Suono.\nAi praticanti \u00e8 altres\u00ec richiesta una dieta strettamente vegetariana.\nUna delle figure pi\u00f9 note e conosciute nell'era moderna \u00e8 stata quella di Kirpal Singh, che l'ha introdotto e diffuso in Occidente sin dal 1955.\nSecondo quest'ultimo, questo tipo di yoga costituirebbe l'essenza esoterica delle religioni e delle tradizioni mistiche di tutti i paesi da secoli e secoli. Se ne rintraccerebbero i segni negli insegnamenti di tutti i grandi Maestri apparsi nel passato: le sue tecniche sarebbero state, e in alcuni casi sarebbero tuttora, comuni agli gnostici, ai buddhisti, ai monaci del Monte Athos, ai sufi, agli yogi ind\u00f9. Il capostipite di questo yoga, nella forma e nel rigore scientifico attuali, \u00e8 stato Kabir, il grande santo-poeta del 1400, e poi via via Guru Nanak, gli altri Guru sikh, con varie diramazioni fino al giorno d'oggi tramite una linea di Maestri spirituali.\nQuesto yoga viene altres\u00ec denominato \"Sant Mat\", o la Via dei Maestri e ha come noto esponente Sant Baljit Singh."}
{"id": "602849", "revid": "110157", "url": "https://it.wikipedia.org/wiki?curid=602849", "title": "Froland", "text": "Froland \u00e8 un comune norvegese della contea di Agder."}
{"id": "602851", "revid": "203463", "url": "https://it.wikipedia.org/wiki?curid=602851", "title": "Stanislaw Ulam", "text": "Partecip\u00f2 al progetto Manhattan e propose il progetto Teller\u2013Ulam per le armi nucleari.\nInvent\u00f2 la propulsione nucleare ad impulso e svilupp\u00f2 nuovi strumenti matematici per la teoria dei numeri, la teoria degli insiemi, la teoria ergodica e la topologia algebrica.\nBiografia.\nUlam nacque a Leopoli (in tedesco \"Lemberg\"), in Galizia, appartenente allora all'Impero austro-ungarico, adesso territorio ucraino, e visse nella parte della citt\u00e0 con popolazione a maggioranza polacca. Studi\u00f2 matematica al Politecnico di Leopoli, dove ebbe tra i suoi maestri Stefan Banach, un grande matematico polacco e uno degli spiriti pi\u00f9 attivi della scuola matematica di Leopoli, tra le pi\u00f9 famose d'Europa. Tra il 1931 ed il 1935 viaggi\u00f2 e studi\u00f2 presso altre Universit\u00e0 europee (Vilnius, Vienna, Zurigo, Parigi, Cambridge).\nNel 1935 John von Neumann lo invit\u00f2 per un breve periodo di studi all'Institute for Advanced Study di Princeton. Nel 1939, pochi giorni prima dello scoppio della Seconda guerra mondiale, Ulam rientr\u00f2 definitivamente negli Stati Uniti d'America come \"Harvard Junior Fellow\", e - quando la sua borsa termin\u00f2 - si trasfer\u00ec nella facolt\u00e0 dell'Universit\u00e0 del Wisconsin-Madison, da dove aiut\u00f2 nel sostentamento suo fratello, Adam, giunto con lui dalla Polonia. Nel 1941 divenne cittadino statunitense, e si spos\u00f2 con Fran\u00e7oise Aron.\nNel 1943 chiese a John von Neumann di trovargli un ruolo nella ricerca bellica; su indicazione di quest'ultimo, Hans Bethe lo invit\u00f2 a partecipare a un progetto segreto nel Nuovo Messico; Ulam accett\u00f2 l'incarico, ed entr\u00f2 cos\u00ec a far parte del Progetto Manhattan. A Los Alamos sugger\u00ec il metodo Monte Carlo per la soluzione di complicati integrali presenti nella teoria delle reazioni nucleari (non sapendo che Enrico Fermi e altri avevano gi\u00e0 fatto uso di metodi simili in precedenza); questo suggerimento ne favor\u00ec lo sviluppo da parte di Von Neumann e Nicholas Constantine Metropolis.\nUlam, in collaborazione con C.J. Everett, che si adoper\u00f2 per la parte dei calcoli, mostr\u00f2 che il modello della bomba ad idrogeno proposto da Edward Teller era inadeguato e propose un metodo migliore. Fu il primo a capire che si potevano posizionare tutti i componenti in un unico contenitore nella bomba H, mettere la bomba a fissione da una parte e il materiale termonucleare dall'altra, ed usare lo \"shock meccanico\" provocato dalla bomba a fissione per comprimere e poi detonare il materiale da fusione.\nTeller rigett\u00f2 inizialmente tale idea, ma comprese poi i suoi benefici e sugger\u00ec di usare il plutonio come \"spark plug\", localizzandolo al centro del materiale di fusione per iniziare a scatenare la reazione di fusione. Teller modific\u00f2 l'idea di Ulam sulla compressione, capendo che le radiazioni della fissione nucleare sarebbero state pi\u00f9 efficaci dello \"shock meccanico\". Questo metodo divenne uno standard per la creazione di bombe H; questo traguardo fu raggiunto, contemporaneamente, anche dal fisico sovietico Andrei Sakharov.\nUlam invent\u00f2 anche la propulsione nucleare ad impulso, di cui fu pi\u00f9 fiero. Fu tra i primi a proporre l'uso di computer per le attivit\u00e0 relative ad \"esperimenti matematici\"; questo approccio fu usato nel \"problema di Fermi-Pasta-Ulam-Tsingou\", un primo studio sulla dinamica di un sistema. Lavor\u00f2 alla teoria degli insiemi (inclusa la misurabilit\u00e0 dei cardinali e sulle misure astratte), topologia, teoria ergodica, e si occup\u00f2 di applicazioni della matematica alla fisica e alla biologia. Ulam ebbe la cattedra presso l'Universit\u00e0 del Colorado nel 1965, e rimase consulente presso Los Alamos; pass\u00f2 la sua vita tra Boulder e Santa Fe Successivamente si trasfer\u00ec a Gainesville in Florida dove lavor\u00f2 per l'Universit\u00e0 della Florida. Mor\u00ec a Santa Fe il 13 maggio 1984."}
{"id": "602852", "revid": "125339931", "url": "https://it.wikipedia.org/wiki?curid=602852", "title": "Sieropositivit\u00e0", "text": "Il termine sieropositivit\u00e0, in termini strettamente medici, indica il risultato \"positivo\" in un test di ricerca anticorpale sul sangue, e mostra una avvenuta sieroconversione (cio\u00e8 \u00e8 stato trovato un anticorpo specifico contro un determinato antigene).\nSieropositivit\u00e0 al test HIV.\nNel linguaggio corrente, tuttavia, \u00e8 invalsa l'abitudine di indicare per antonomasia un caso particolare di sieroconversione, cio\u00e8 specificamente quella ai test per la rilevazione dell'HIV, l'agente eziologico dell'AIDS.\nQuesto uso \u00e8 nato in un'epoca in cui l'Aids era ancora una malattia per la quale non esistevano terapie, e fortemente stigmatizzata dalla societ\u00e0, ragione per cui il risultato positivo al test costituiva da un lato la dimostrazione della presenza di un'infezione dagli esiti quasi sempre fatali, e dall'altro l'appartenenza ad un vero e proprio gruppo stigmatizzato, di cui la popolazione aveva paura e verso cui avevano luogo continui atti di discriminazione.\nMentre non esiste la figura sociale del \"sieropositivo\" all'epatite virale o ad altre infezioni, la figura sociale del sieropositivo all'HIV, a partire dal \"caso Rock Hudson\" nel 1985, divenne rapidamente una sorta di figura minacciosa percepita con paura, e respinta in qualche caso con atteggiamenti addirittura violenti.\nIl significato clinico della sieroconversione HIV.\nUn ulteriore motivo per cui la parola \"sieropositivit\u00e0\" ha iniziato ad essere usata per indicare la condizione di infezione al virus HIV \u00e8 che, mentre in diverse malattie la sieropositivit\u00e0 coincide con la malattia stessa, o addirittura con il suo superamento, nel caso dell'AIDS esiste una particolare fase in cui la persona \u00e8 infettata, ma \u00e8 peraltro sana, o non manifesta sintomi tali da permettere una diagnosi di AIDS.\nQuesta \"fase grigia\" pu\u00f2 durare anche per tutta la vita ed anzi, con l'arrivo delle terapie antiretrovirali che riescono ad evitare il manifestarsi dell'AIDS conclamato, la condizione di persona sieropositiva, ma senza sintomi da AIDS, \u00e8 diventata nei Paesi sviluppati pi\u00f9 la norma che l'eccezione.\nLe associazioni.\n, con il compito di sensibilizzare e informare meglio la popolazione, chiedere l'approvazione di leggi antidiscriminazione, e offrire sostegno alle persone sieropositive stesse. In Italia associazioni di questo tipo sono l'Associazione Solidariet\u00e0 AIDS di Milano, la Lega italiana lotta contro l'Aids (presente a livello nazionale) ed altre ancora.\nInizialmente legate al movimento di liberazione omosessuale (i primi militanti e fondatori ne facevano tutti parte), hanno con gli anni cambiato caratteristiche, in risposta all'evoluzione dell'epidemia di Aids in Italia, che colpisce in prevalenza persone eterosessuali.\nAll'estero, la pi\u00f9 nota ed agguerrita associazione di questo tipo \u00e8 stata per molti anni ACT UP, ma organizzazioni politiche e di auto-aiuto di e per persone sieropositive esistono in tutti i paesi occidentali.\nNelle arti.\nLa condizione umana e sociale della persona sieropositiva ha dato luogo a numerose riflessioni politiche, ma anche culturali, come per esempio nel campo della letteratura, del cinema o del teatro."}
{"id": "602859", "revid": "484362", "url": "https://it.wikipedia.org/wiki?curid=602859", "title": "Prosaurolophus", "text": "Il prosaurolofo (gen. Prosaurolophus) \u00e8 un dinosauro erbivoro vissuto nel Cretaceo superiore (Campaniano, circa 78 milioni di anni fa) in Nordamerica.\nUna cresta piramidale.\nDescritto per la prima volta da Barnum Brown nel 1916, questo grande dinosauro a becco d'anatra era un animale piuttosto comune nelle pianure del Nordamerica occidentale. La caratteristica principale, che lo distingueva dalle altre forme del gruppo, era una sorta di piccola piramide ossea posta proprio tra gli occhi. Tale struttura serviva forse da segnale di riconoscimento intraspecifico. Come tutti gli adrosauridi, anche il prosaurolofo era un erbivoro abituato a spostarsi sulle quattro zampe, ma che in caso di necessit\u00e0 poteva compiere veloci corse sulle zampe posteriori. La specie tipo, \"P. maximus\", \u00e8 conosciuta attraverso i resti pi\u00f9 o meno completi di oltre trenta individui di varie et\u00e0, compresi i giovani. Probabilmente questa specie si spostava in branchi per le pianure, emettendo forti richiami per mantenere il contatto fra i vari individui. Una specie molto simile, \"P. blackfeetensis\", \u00e8 stata descritta nel 1992.\nParentele.\nIl prosaurolofo \u00e8 stato spesso considerato il diretto antenato di \"Saurolophus\"; la somiglianza tra i crani dei due animali, in effetti, \u00e8 notevole; la cresta piramidale \u00e8 stata considerata una sorta di \"abbozzo\" della successiva cresta allungata ll'indietro presente in \"Saurolophus\". Recentemente, per\u00f2, si ritiene che \"Prosaurolophus\" possa essere pi\u00f9 strettamente imparentato con \"Gryposaurus\", dotato di un \"arco\" nasale."}
{"id": "602862", "revid": "23390", "url": "https://it.wikipedia.org/wiki?curid=602862", "title": "Sieropositivo", "text": ""}
{"id": "602863", "revid": "125157624", "url": "https://it.wikipedia.org/wiki?curid=602863", "title": "La lunga vita di Marianna Ucr\u00eca", "text": "La lunga vita di Marianna Ucr\u00eca \u00e8 un romanzo storico di Dacia Maraini pubblicato nel 1990; nello stesso anno, l'opera vinse il Premio Campiello.\nLa storia \u00e8 ispirata alla vita dell'antenata (per parte della madre) dell'autrice, la principessa \"Marianna Alliata Valguarnera d'Ucr\u00eca\" (1730-1794), andata sposa - per volere paterno - allo zio \"Pietro Valguarnera\", fratello minore della madre, al fine di non disperdere il patrimonio familiare in assenza di eredi maschi diretti. \nIl libro ha avuto traduzioni in molte lingue europee ed asiatiche.\nTrama.\nProtagonista \u00e8 Marianna, la figlia sordomuta di una grande famiglia palermitana della prima met\u00e0 del Settecento. Marianna comunica per mezzo di bigliettini con il mondo ed in parte \u00e8 guidata dagli altri sensi, che ha sviluppato notevolmente; fra lei e il padre, il duca Signoretto Ucr\u00eca di Fontanasalsa, sembra esserci una tenera complicit\u00e0, mentre con la madre il rapporto \u00e8 improntato a una reciproca diffidenza.\nAll'et\u00e0 di sette anni, la bambina \u00e8 portata dal padre ad assistere all'esecuzione di un condannato a morte, nella speranza che una forte emozione possa guarirla dalla menomazione che sarebbe stata causata da un forte spavento (altrove la madre aveva scritto a Marianna che la figlia era nata sordomuta), il che non d\u00e0 alcun risultato. I cinque fratelli le vivono accanto senza troppa confidenza: Signoretto, il pi\u00f9 grande, freddo e formale, vuole somigliare al padre, di cui imita i modi e dal quale dovr\u00e0 ereditare tutte le propriet\u00e0; dell'atteggiamento di Agata che \u00e8 gi\u00e0 promessa sposa, e della meno bella Fiammetta che \u00e8 destinata al convento, nulla si dice; Carlo e Geraldo, tanto simili da sembrare gemelli, entreranno uno in convento, l'altro nell'esercito e il primo \u00e8 il pi\u00f9 garbato dei fratelli verso Marianna.\nA tredici anni Marianna, che tenta invano di opporsi, viene sposata allo zio, Pietro Ucr\u00eca di Campo Spagnolo, fratello della madre. Dopo quattro anni di matrimonio, ha gi\u00e0 tre figlie (Felice, Giuseppa e Manina), ma il marito aspetta con trepidazione quel figlio maschio che, quando finalmente arriver\u00e0, ai diciannove anni della sposa, sar\u00e0 chiamato Mariano. Marianna si ritira per sua volont\u00e0 nella villa di Bagheria, da cui non esce quasi mai, passando giornate intere a leggere e a scrivere, nonostante il marito, che preferisce Palermo e che non ama i segni di desiderio di libert\u00e0 che la moglie-nipote fa emergere; in particolare egli guarda male la passione di lei per la lettura, considerato che i libri diffondono le nuove correnti filosofiche fra cui l'Illuminismo e le teorie di David Hume che intaccano la concezione della superiorit\u00e0 dei nobili e della ragione che deve dominare ad ogni costo le passioni ed i desideri. Muore la madre e, poco dopo, anche il padre, le cui disposizioni testamentarie suscitano un forte sdegno nei figli maschi perch\u00e9 la maggior parte dei beni viene destinata alle figlie. I fratelli nel frattempo hanno seguito le volont\u00e0 dei genitori e pure non mostrano molta confidenza: Agata sposata e madre di numerosi figli fino allo sfinimento, indifferente ai tradimenti del marito Diego, Fiammetta monaca ma forse con una dedizione inaspettata, Signoretto aspirante alla carica di senatore, Carlo che in convento si dedica alla traduzione della letteratura, Geraldo che, ora ufficiale, muore in un alterco per strada.\nMarianna trascorre le sue giornate in compagnia dei libri, ma non \u00e8 felice essendo comunque moglie di un uomo che non ama davvero. Dopo aver sorpreso la serva Fila in intimit\u00e0 con il giovane Saro, che si rivela il fratellino di lei, nuove inquietudini turbano la sua apparente tranquillit\u00e0: lo stesso ragazzo inizia con lei un gioco di seduzione cui si sente attratta, divertita e impaurita. Intanto Giuseppa ottiene di sposare un ragazzo che ama, ma dal quale \u00e8 delusa perch\u00e9 ella ama leggere e il marito odia le nuove idee filosofiche quanto il duca Pietro; Felice \u00e8 mandata dal padre in convento in cui fa la suora con un comportamento non irreprensibile, amando lussi e pettegolezzi; Manina \u00e8 data in moglie a 12 anni e come la zia Agata trascorre la vita in casa sottomessa al marito. Muore anche il marito Pietro e la donna, durante una passeggiata per la campagna, soccorre Saro che finge una caduta da cavallo per poter ricevere un suo bacio. Successivamente, Marianna si ammala di pleurite e, durante la convalescenza, comincia a interrogarsi sull'inerzia della propria vita che l'ha portata a negarsi a un vero amore. Decide di ammogliare Saro per sentirlo distante, e durante un colloquio con il fratello Carlo, cui chiede di trovare una moglie da dare a Saro, lo interroga sull'origine del proprio mutismo. La reticenza di Carlo le fa affiorare il ricordo di quando, a sei anni, lo zio Pietro l'aveva violentata, e dallo shock era derivata la perdita di udito e parola: per mettere a tacere la cosa (che certamente il padre sapeva, per le donne della famiglia non \u00e8 chiaro quanto sapessero del fattaccio) la famiglia aveva aspettato il momento buono di combinare un matrimonio riparatore proprio fra la bambina e lo zio orco, che avrebbe anche portato una ricca contraddote ai genitori di Marianna.\nDal matrimonio di Saro con la moglie Peppinedda nasce un figlio, ma Fila, in un impeto di gelosia, cerca di uccidere Peppinedda mentre dorme con Saro e il bambino. Durante l'aggressione Saro viene gravemente ferito e il bambino muore schiacciato dai genitori che cercavano di reagire. Peppinedda lascia la casa e Fila \u00e8 portata in Vicaria, a Palermo, per essere giustiziata, ma Marianna intercede per lei presso il pretore della citt\u00e0, Don Giacomo Camal\u00e8o, per cui la cameriera verr\u00e0 rinchiusa in manicomio per un certo tempo. Assistendo Saro, che sta lentamente guarendo dalle ferite, fa l'amore con lui e, per la prima volta, si abbandona a un rapporto dolce e coinvolgente. Tuttavia, al ritorno della moglie di Saro, ormai anche lei guarita, Marianna decide di troncare la relazione. Parte per Napoli, recando con s\u00e9 Fila che \u00e8 riuscita a fare uscire dal manicomio.\nI familiari cominciano a rimproverarle i presunti \"scandali\" che la vedono coinvolta: per esempio, quello di vedersi spesso con Camal\u00e8o, uomo ricco e influente ma, per loro, di dubbia reputazione in quanto un tempo in relazioni con i francesi (la famiglia di Marianna invece \u00e8 filo-spagnola), che peraltro le fa la corte anche se Marianna lo considera solo un amico. Le rimproverano inoltre di avere smesso il lutto soltanto un anno dopo la morte del marito e, soprattutto, di circondarsi di persone non del suo ceto, Fila e Saro. Frattanto il rapporto di Giuseppa con il marito peggiora e la ragazza lo tradisce con Olivo il figlio di Signoretto, Saro e Mariano fanno una vita da signori, Felice si atteggia a monaca pi\u00f9 devota interessandosi alla medicina e riscuotendo successo, Manina continua a fare la moglie. Nel viaggio verso Napoli, il brigantino su cui le due donne sono imbarcate fa naufragio. Da Napoli esse si dirigeranno a Roma. Fila, infine, grazie anche alla dote procuratale da Marianna, sposa il padrone di una locanda e insieme alla duchessa rimane ancora a Roma.\nCinema e teatro.\nPer il teatro, Dacia Maraini ha redatto una versione (dal titolo \"La lunga vita di Marianna Ucria\"), presentata, con la regia di Lamberto Puggelli, al Teatro Stabile di Catania, al Politeama Rossetti di Trieste e in altre citt\u00e0.\nNel 1997, dal romanzo \u00e8 stato tratto il film \"Marianna Ucr\u00eca\", regia di Roberto Faenza, con Emmanuelle Laborit, Bernard Giraudeau, Laura Morante, Philippe Noiret; musiche di Ennio Morricone e Franco Piersanti.\nEdizioni.\nIn lingua italiana\nIn altre lingue"}
{"id": "602864", "revid": "125643129", "url": "https://it.wikipedia.org/wiki?curid=602864", "title": "Zelig (film)", "text": "Zelig \u00e8 un film del 1983 scritto, diretto e interpretato da Woody Allen.\nConsiderata uno dei maggiori esempi di trasformismo nell'ambito dello spettacolo, la pellicola \u00e8 una parodia idiosincratica di un documentario su un personaggio degli anni venti-trenta. Sebbene il documentario dia tutta l'aria di essere ispirato a fatti realmente accaduti, in realt\u00e0 la storia \u00e8 inventata e i personaggi fittizi.\nTrama.\nSiamo nel 1928. L'uomo del momento \u00e8 Leonard Zelig, vittima di un'ignota malattia che si manifesta nella trasformazione psicosomatica dei tratti in conseguenza del contesto in cui l'individuo si trova. Ricoverato in ospedale, Zelig, che in lingua yiddish significa \"benedetto\", viene seguito da Eudora Fletcher, una psichiatra che cerca di scoprire le radici dello strano fenomeno nell'inconscio del paziente. Il \"camaleontismo\" di Zelig si trasforma in una moda.\nLeonard viene affidato alla sorellastra, che cerca di trasformarlo in un fenomeno da baraccone. La dottoressa Fletcher tenta di proteggere Leonard e se ne innamora. I due decidono di sposarsi, ma Zelig, turbato dagli scandali montati dalla stampa, fugge in Europa. Eudora lo ritrova a Monaco di Baviera: Leonard \u00e8 alle spalle di Hitler durante un'adunata nazista. Fuggiti dalla Germania, Leonard ed Eudora vengono accolti trionfalmente in patria.\nTematica.\nIl Leonard Zelig di Allen \u00e8 \u00abun uomo che non ha un s\u00e9 n\u00e9 una personalit\u00e0. Egli \u00e8 letteralmente l'immagine proiettata degli altri, uno specchio che restituisce alle persone la propria immagine. [...] Bruno Bettelheim (presente nel film nel ruolo di se stesso) fornisce il seguente commento: \"Se Zelig fosse psicotico o solo estremamente nevrotico, era un problema che noi medici discutevamo in continuazione. Personalmente mi sembrava che i suoi stati d'animo non fossero poi cos\u00ec diversi dalla norma, forse quelli di una persona normale, ben equilibrata e inserita, solo portata all'eccesso estremo. Mi pareva che in fondo si potesse considerare il conformista per antonomasia\"\u00bb.\n\u00c8 in questa accezione di personalit\u00e0 adattivamente camaleontica, di trasformismo identitario dipendente dal contesto ambientale, che \u00e8 stata coniata in psichiatria la sindrome di Zelig (\"Zelig Syndrome\" o \"Zelig-like Syndrome\").\nCitazioni di altre opere.\nIl camaleontico Zelig \u00e8 in grado di trasformarsi in qualsiasi cosa; in una scena del film, essendo nelle vicinanze di un rabbino, immediatamente si trasforma in esso. Woody Allen aveva gi\u00e0 sub\u00ecto la stessa trasformazione nel suo film \"Prendi i soldi e scappa\" del 1969. In quest'ultimo film Woody Allen, in seguito all'iniezione di un farmaco, come effetto collaterale subisce questa inverosimile trasformazione. Inoltre sia al protagonista di \"Prendi i soldi e scappa\" sia a Zelig, nei rispettivi film, viene donata una chiave.\nAltra opera rappresentativa del \"camaleontismo\" \u00e8 sicuramente \"Il camaleonte\" di Anton \u010cechov, pubblicata nel 1958, nella quale un commissario di polizia impegnato a calmare un orefice morso da un cane cambier\u00e0 idea molte volte a causa delle informazioni spesso divergenti dategli dagli altri personaggi.\nProduzione.\n\"Zelig\" e \"Una commedia sexy in una notte di mezza estate\" vennero girati contemporaneamente. Per rendere il film pi\u00f9 autentico venne usato un equipaggiamento degli anni venti.\nInfluenza.\nIl titolo del film ha dato il nome a un famoso locale di cabaret milanese."}
{"id": "602866", "revid": "125874742", "url": "https://it.wikipedia.org/wiki?curid=602866", "title": "Non aprite quella porta (film 2003)", "text": "Non aprite quella porta (\"The Texas Chainsaw Massacre\") \u00e8 un film horror del 2003 diretto da Marcus Nispel. \u00c8 il primo remake dell'omonimo film del 1974.\nQuesto film \u00e8 ispirato alle atrocit\u00e0 compiute dall'assassino del Wisconsin, Ed Gein, e ha guadagnato 107.071.655 dollari dai botteghini con un budget di 9.500.000 dollari.\nTrama.\nContea di Travis, Texas, agosto 1973. Quattro ragazzi: Erin, Kemper, Andy e Morgan di ritorno da un viaggio, danno un passaggio a una ragazza di nome Pepper. Il giorno dopo trovano un'altra ragazza sulla strada, quest'ultima ha bisogno d'aiuto e i ragazzi la soccorrono, ma una volta salita sul veicolo con i cinque giovani, sconvolta e insanguinata, estrae da sotto il vestito una pistola e si spara, suicidandosi. I ragazzi decidono di denunciare il suicidio, perci\u00f2 si fermano ad una stazione di servizio per cercare lo sceriffo. Appena entrati, Morgan e Kemper, due dei ragazzi, parlano con una donna, la quale dice loro che lo sceriffo non si trova l\u00ec al momento. Per cui Erin e Kemper decidono di andare a cercarlo di persona. Dopo aver fatto non troppa strada, i ragazzi trovano una vecchia casa. Erin bussa, e ad aprirgli \u00e8 un uomo su una sedia a rotelle senza gambe. La ragazza chiede se pu\u00f2 telefonare allo sceriffo, e lui accetta a patto che Kemper rimanga fuori.\nDopo la telefonata Erin soccorre il vecchio, che era caduto dalla sedia a rotelle, ma si attarda, e mentre Kemper entra a cercarla, viene aggredito e ucciso da un misterioso uomo dalla maschera di pelle umana. Poco dopo Erin torna al furgone dai suoi amici, e scopre che Kemper non \u00e8 con loro. Quindi, insieme a Andy, inizia a cercare Kemper, mentre Pepper e Morgan rimangono ad aspettare nel furgone. Dopo essere ritornati nella casa del vecchio disabile, i due vengono aggrediti dal feroce assassino Thomas Hewitt, un uomo con una faccia di pelle umana, che dopo aver tagliato una gamba a Andy, lo porta nella cantina, e lo appende ad un gancio.\nErin scappa e torna al furgone, sconvolta, cerca disperatamente di fuggire, ma il mezzo non si mette in moto; nel frattempo arriva lo sceriffo. La ragazza \u00e8 troppo spaventata per parlare, lo sceriffo ordina ai ragazzi di scendere e li getta violentemente a terra, ignorando le loro richieste di aiuto. Morgan tenta di uccidere lo sceriffo con un revolver, che purtroppo \u00e8 scarico. Lo sceriffo porta via Morgan e ordina alle ragazze di rimanere l\u00ec. Ma si scoprir\u00e0 che lo sceriffo \u00e8 un membro della famiglia Hewitt e durante il tragitto chiama Tommy, dicendogli di andare ad uccidere Erin e Pepper, ormai rimaste sole; poi colpisce e picchia violentemente Morgan, lo porta in casa e lo getta in una vasca.\nNel frattempo Erin e Pepper tentano invano di scappare e vengono aggredite da Tommy che uccide Pepper, Erin per\u00f2 riesce a fuggire; trova una roulotte e viene soccorsa dalle due donne che ci abitano. Una di queste la costringe a bere un t\u00e8 con dentro un potente sonnifero, rivelando cos\u00ec che anch'esse sono complici dei massacri compiuti da Tommy e tutta la sua famiglia. Inoltre hanno rapito un neonato, per crescerlo in modo disumano fino a farlo diventare una bestia. Erin cerca di reagire, ma cade stordita e si risveglia a casa della bizzarra famiglia di assassini. Poco dopo arriva Tommy che la butta in cantina, qui la ragazza trova Andy, che soffre terribilmente, e le chiede di ucciderlo per non farlo soffrire. Erin poi trova e libera Morgan e grazie all'aiuto di Jedidiah Hewitt, figlio di Hoyt, che odia la sua attuale \"famiglia\", riesce a fuggire, ma Tommy li rincorre.\nDurante l'inseguimento, Tommy uccide Morgan. Erin riesce a scappare dalla cantina, entra nel mattatoio abbandonato, ed armata di una grossa accetta, taglia il braccio destro a Tommy, che per il dolore sviene. Erin scappa di nuovo e viene soccorsa dall'autista di un camion, il quale per\u00f2, spaventato dalla ragazza che dava segni di isterismo, si ferma alla stazione di servizio e scende per chiedere aiuto. Qui si trovano una delle due donne e il finto sceriffo che la stanno aspettando. C'\u00e8 anche il neonato ed Erin capisce che l'unico modo per salvarsi e porre fine a questo incubo una volta per tutte, \u00e8 di usare l'astuzia. Cos\u00ec, non vista, scende dal camion e prende il neonato, mettendosi in fuga con la macchina dello sceriffo. Quest'ultimo avvertito dalla madre, li cerca, ma Erin senza ripensamenti lo uccide investendolo pi\u00f9 e pi\u00f9 volte. Sulla strada incontra ancora Tommy che cerca di ucciderla, ma lei lo evita ed esce vittoriosa dalla battaglia avendo salva la vita e portando in salvo anche il neonato.\nProduzione.\nTobe Hooper ha partecipato alla realizzazione del film. Tra gli addetti, sono stati riconfermati rispetto all'edizione del 1974 il direttore della fotografia Daniel Pearl e la voce narrante John Larroquette. Marilyn Manson doveva curare le musiche del film ma dovette rinunciare a causa di altri impegni. La colonna sonora del film \u00e8 stata registrata dalla band hardcore Remembering Never ed \u00e8 intitolata \"Incisions\".\nAccoglienza.\nIncassi.\nCostato circa 9.500.000, il film ha incassato negli USA 80.571.655 dollari e 26.500.000 dollari all'estero, per un totale di 107.071.655 di dollari.\nIl film ha avuto un prequel: \"Non aprite quella porta - L'inizio\".\nPrequel.\nNel 2006 \u00e8 stato realizzato un prequel del film intitolato \"Non aprite quella porta - L'inizio\". Ambientato nel 1969, cinque anni prima degli avvenimenti del primo film, il prequel narra delle origini di Thomas \"Tommy\" Hewitt (poi diventato Faccia di Cuio) e del primo gruppo di vittime caduto nelle sue grinfie. Oltre a Faccia di Cuoio, nel prequel ritornano diversi personaggi gi\u00e0 presenti nel primo film, tra cui Hoyt, Luda May e Monty."}
{"id": "602869", "revid": "886680", "url": "https://it.wikipedia.org/wiki?curid=602869", "title": "Generalissimo (grado)", "text": "Generalissimo (o anche \"generale dei generali\") \u00e8 un antico termine con il quale si indica un grado militare di comando supremo, cio\u00e8 superiore a tutti gli altri comandanti, nell'ambito di uno stato o di una gran parte di esso. Era un grado dell'esercito bizantino che, nel X secolo, fu chiamato \"domestikos t\u014dn schol\u014dn\" (domestikos delle schola). Comune nell'impero bizantino, dove era il terzo uomo pi\u00f9 importante dell'impero e comandava tutto l'esercito, il grado venne anche attribuito nel Sacro Romano Impero, nell'impero svedese, in quello russo ed in altri stati europei ed extraeuropei.\nImpero bizantino.\nInizialmente unica, in seguito la carica di generalissimo venne attribuita a due soggetti, ossia il Generalissimo d'Occidente, che comandava tutte le forze armate da Costantinopoli fino all'estremo ovest dell'Impero bizantino, ed il generalissimo d'Oriente, che comandava dalla capitale fino all'estremo est dell'impero.\nImperi europei ed extraeuropei.\nUn caso classico \u00e8 quello del Wallenstein, che nelle istruzioni imperiali del 27 giugno 1625 veniva cos\u00ec definito: \u00abGenerale su tutti i generali del Sacro Romano Impero\u00bb ricevendo l'unico grado e titolo militare di questo livello dell'Impero asburgico come titolare di un comando superiore ed assoluto dell'esercito imperiale, nella comune parlata cio\u00e8, un generalissimo. Nella monarchia asburgica il generalissimo aveva il potere di comando di un tenente generale (che nel XVIII secolo era il grado pi\u00f9 alto per un generale) e quando veniva nominato un generalissimo il titolo di tenente generale rimaneva non attribuito, ma in altre realt\u00e0, a differenza dal Consiglio di guerra di Corte di Vienna, il titolo venne diversamente interpretato.\nNei tempi moderni il concetto di generalissimo, oltre ad un titolo e grado militare, viene riferito a diversi dittatori, spesso associato al concetto di culto della personalit\u00e0."}
{"id": "602873", "revid": "6923", "url": "https://it.wikipedia.org/wiki?curid=602873", "title": "SEAT Ibiza", "text": "La SEAT Ibiza \u00e8 un'autovettura prodotta dalla casa automobilistica spagnola SEAT dal 1984 in sostituzione della Ronda e della Fura.\nPrima serie (1984-1993).\nIl programma di industrializzazione della Ibiza venne approntato nel 1982 e fu sospeso dopo la coeva rottura delle trattative, tra la FIAT e lo Stato Spagnolo, per la proroga della partecipazione al controllo della SEAT da parte della casa torinese.\nLa vettura era stata realizzata sul pianale della SEAT Ronda, versione iberica della Fiat Ritmo, allo scopo di ospitare varie motorizzazioni. Il disegno, opera di Giorgetto Giugiaro, riprendeva le linee della Uno, all'epoca pronta per la catena di montaggio.\nDopo un breve periodo di incertezza, nel 1983 il controllo della SEAT venne assunto dalla Volkswagen che, visto l'avanzato stadio di realizzazione del modello Ibiza, decise di metterla in produzione senza apportare variazioni sostanziali al corpo vettura, per\u00f2 dotandolo di propulsori denominati \"System Porsche\", allo scopo di sottolineare il distacco della casa spagnola dall'orbita della FIAT. Le dimensioni dell'auto si collocavano tra quelle delle auto del segmento B, come Ford Fiesta e Fiat Uno, e quelle del segmento C, come Volkswagen Golf e Ford Escort; grazie anche a ci\u00f2, si ebbe un buon rapporto tra l'abitabilit\u00e0 e le dimensioni esterne. Le vendite del modello furono moderate ma comunque soddisfacenti, e dovette far fronte a sospetti di scarsa affidabilit\u00e0, dovuti al fatto di essere il primo modello di una casa da sempre sottoposta ad una maggiore che ne controllava l'operato, ai quali per\u00f2 rispose proponendo numerosi optional esclusivi per l'epoca in quella fascia medio/bassa di mercato automobilistico, come chiusure centralizzate o cerchi in lega per la versione sportiva SXi (che sfoggiava anche una riga rossa tutt'attorno alla carrozzeria).\nDalla prima serie della Ibiza fu derivata anche una versione berlina a tre volumi, la SEAT M\u00e1laga, che sostitu\u00ec la versione iberica della Fiat 131, la SEAT 131 nel 1985.\nNel gennaio 1989 fu presentata una versione leggermente ristilizzata, che benefici\u00f2 di leggeri interventi estetici (limitati alla calandra, ora a quattro barre orizzontali nello stesso colore della carrozzeria) e soprattutto ebbe una plancia totalmente ridisegnata, con un'ampia \"palpebra\" sopra al cruscotto che comprendeva la strumentazione, la climatizzazione ed alcuni comandi secondari. Lo stesso restyling caratterizz\u00f2 anche la Malaga.\nFacelift 1991.\nNel 1991 il modello sub\u00ec un restyling che riguard\u00f2 prevalentemente i gruppi ottici, posteriori, ora di colore rosso e nero, ed anteriori, pi\u00f9 grandi e rettangolari, oltre a piccole modifiche interne e ai paraurti, che servirono a ingentilire il frontale dell'auto.\nNel giugno 1992 venne presentata la \"Sport line\", con motore 1.7 a benzina da 105 cavalli, che rimarr\u00e0 in produzione fino all'uscita di scena della prima serie dell'Ibiza, avvenuta nel 1993, anno nel quale fu presentata la seconda serie.\nDati di produzione.\nDal debutto del modello fino al 21 dicembre 1992, pochi mesi prima dell'uscita di scena della prima serie, sono state prodotte circa 1 milione e 261\u00a0000 unit\u00e0, di cui 264.396 vendute in Italia.\nAll'inizio del 1993, cio\u00e8 quando la prima serie dell'Ibiza \u00e8 uscita di produzione, erano state contate 1.290.845 unit\u00e0.\nSeconda serie (1993-2002).\nLa seconda serie della Ibiza, disegnata nuovamente da Giorgetto Giugiaro, si \u00e8 presentata al pubblico nel maggio del 1993 con un aspetto molto pi\u00f9 addolcito e arrotondato della precedente e con motori di ultima generazione derivati dalla Volkswagen Golf con potenze fino a 150cv. Anche le dimensioni sono sensibilmente aumentate rispetto alla precedente, a parte il passo che rimane immutato.\nIl pianale di sviluppo della nuova serie era basato sulla piattaforma A03 della Volkswagen, sulla quale furono sviluppati vari modelli quali, oltre la seconda serie della Ibiza, anche la terza serie della Volkswagen Polo, con cui condivide il pianale e la relativa versione della Volkswagen Polo \"playa\" commercializzata in Sud America (una Polo \"gemella\" dell'Ibiza) e i furgoncini SEAT Inca (con lo stesso frontale della contemporanea Ibiza) e Volkswagen Caddy.\nAnche da questa serie della Ibiza fu derivata la versione a 3 volumi, la SEAT C\u00f3rdoba, diretta erede della Malaga, e la versione station wagon, denominata Cordoba Vario e strettamente imparentata con la Polo Variant.\nIl primo facelift del 1996 (fase 2, 96-99).\nUn leggero facelift \u00e8 stato effettuato nel 1996; adesso l'autovettura dispone di nuovi paraurti pi\u00f9 tondeggianti e di fanali posteriori bruniti. Fu in quest'occasione tolto di produzione il motore 1.8 16 valvole in favore del pi\u00f9 potente 2.0 16 valvole, che equipaggiava gi\u00e0 la \"cugina maggiore\" Volkswagen Golf e la SEAT Toledo.\nIl restyling del 1999 (fase 3, 1999-2002).\nNel 1999 ha subito un pesante restyling che ha interessato quasi tutta la parte estetica della vettura, con un frontale pi\u00f9 aggressivo, dotato di sottili fanali e griglia, che introduce il nuovo family feeling della Seat e fanali posteriori pi\u00f9 grandi. Il tergilunotto \u00e8 ora incernierato al portellone e l'auto appare pi\u00f9 massiccia. Della vecchia serie rimane solo il pianale e l'impostazione estetica generale. Queste modifiche sono state introdotte anche sulla variante tre volumi Cordoba. Questa versione \u00e8 stata anche la prima a sottoporsi ai test per la sicurezza europei dell'ente Euro NCAP, ottenendo tre stelle.\nIn quel periodo il modello soffriva la crisi di identit\u00e0 della casa, e la Ibiza veniva vista come una versione pi\u00f9 economica della cugina Polo, con la quale condivideva i motori (1.0 1.4 1.6 1.8 a benzina e 1.9 a gasolio), fin quando non si distinse nelle gare di corsa con la versione Cupra R equipaggiata dal 1.8 da 156 CV.\nLa seconda serie usc\u00ec di produzione nel 2002, sostituita dalla terza serie del modello. Nei primi otto mesi del 2000, furono immatricolate circa 112\u00a0000 Ibiza in Italia, mentre dal debutto della prima serie (1984) al modello al 2001 ne sono stati venduti 2 milioni e 700\u00a0000 esemplari.\nIn tutto, sono state prodotte 1.515.946 Seat Ibiza di seconda generazione.\nAttivit\u00e0 sportiva.\nDella Ibiza GTi 16v di seconda generazione \u00e8 stata creata una versione Kit car adatta a competere nelle competizioni rallistiche riservate a vetture del tipo F2 e A7. Era equipaggiata con un propulsore Volkswagen EA827/EA113 R4 2.0 16V che erogava 270\u00a0CV di potenza. La carrozzeria era monoscocca in acciaio e presentava nuove appendici aerodinamiche per migliorare la stabilit\u00e0 della vettura.\nNel 1996, nel 1997 e nel 1998 la vettura si aggiudic\u00f2 la Coppa del mondo 2 litri costruttori nella categoria a 2 ruote motrici ed ottenne diverse vittorie e singoli piazzamenti con Harri Rovanper\u00e4, Oriol G\u00f3mez ed Erwin Weber.\nCorse anche tra il 1999 e il 2000, ma con scarsi risultati.\nTerza serie (2002-2009).\nNel 2002 \u00e8 stata introdotta la terza serie della Ibiza, sempre creata sul pianale della Volkswagen Polo sua contemporanea (giunta alla quarta serie), caratterizzata da un aspetto molto sportivo dovuto al disegno di Walter de Silva (ex designer Alfa Romeo), basato su linee arrotondate, particolari nei fanali e sul cofano, che ha caratterizzato il family feeling delle Seat anni 2000 e che fu introdotto solo l'anno prima in scala leggermente minore sulla pi\u00f9 piccola Arosa.\nL'auto \u00e8 lunga 395\u00a0cm sia nella versione a tre che a cinque porte ed \u00e8 stata presentata al Motor Show di Bologna nel dicembre 2001.\nGli allestimenti sono stati pi\u00f9 volte modificati nel tempo, con diverse dotazioni di serie e motorizzazioni, cambiando anche nome: \"Stella\", \"Signo\" e \"Sport\" sono stati sostituiti da nuove versioni \"Reference\", \"Stylance\", \"FR\" (Formula Racing) e \"Cupra\" (Cup Racing), per arrivare alla fine del ciclo vitale dell'auto con gli allestimenti \"Free\", \"Ecomotive\" e \"Special Edition\".\nLe varie motorizzazioni, sia a benzina che diesel TDI (iniettore-pompa), arrivano a potenze superiori a quelle montate sulla Polo: rispettivamente fino a 180 e 160 cavalli nelle versioni \"Cupra\".\nRispetto alla seconda serie, anche sotto il punto di vista della sicurezza automobilistica sono stati fatti dei passi avanti e la Ibiza venne riprovata nel 2002 con la nuova serie dall'Euro NCAP, venendo promossa alle quattro stelle.\nAlla fine del 2004, dato che la Seat Arosa \u00e8 uscita di produzione, la Ibiza, pur non essendo una Segmento A, ma una Segmento B, diventa e rimane fino alla fine della produzione, nel 2009, il modello base della gamma Seat.\nNel 2006 ha ricevuto un restyling agli interni ed i paraurti, che appaiono pi\u00f9 sportivi grazie a una grande presa d'aria nella parte inferiore. Con il restyling la lunghezza dell'auto \u00e8 passata a 398\u00a0cm.\nNelle vetture prodotte prima del restyling, la scritta \"SEAT\" si trova vicino al bordo inferiore sinistro del portellone posteriore, mentre la scritta \"IBIZA\" vicino a quello inferiore destro; sotto quest'ultima, in caso di motore diesel, \u00e8 presente la dicitura \"TDI\", che permette anche di identificare la motorizzazione: tutte le lettere argentate indicano il motore da 75 cavalli; se invece l'ultima lettera \u00e8 rossa, si tratta del motore da 101 cavalli; con le ultime due lettere rosse, del motore da 130 cavalli e con tutte le lettere rosse, di quello da 160 cavalli. Dopo il restyling, la scritta \"Ibiza\" \u00e8 stata spostata al centro del portellone, sotto alla sua serratura di chiusura (rimasta sempre \"nascosta\" sotto il simbolo di SEAT, che si ribalta verso l'esterno diventandone la maniglia), senza pi\u00f9 l'eventuale etichetta \"TDI\" e senza la scritta \"SEAT\". La serratura del portellone permette di chiuderlo escludendolo dalla chiusura centralizzata delle portiere, con cui \u00e8 normalmente associato.\nNel 2007 inoltre l'auto \u00e8 stata sponsorizzata dalla cantante Shakira mediante spot pubblicitari di gran seguito in Spagna e la casa \u00e8 stata sponsor ufficiale del tour mondiale della cantante.\nNonostante l'avvento nel 2008 della quarta serie, questa serie \u00e8 rimasta in produzione seppur con una gamma molto limitata fino al settembre 2009, quando viene definitivamente tolta dal listino. La terza serie \u00e8 stata prodotta a Martorell.\nQuarta serie (2008-2017).\nNel giugno 2008 ha debuttato la quarta serie della Ibiza, basata su un pianale che verr\u00e0 in seguito sfruttato per la quinta serie della Volkswagen Polo, presentata nel 2009, con un design simile alla Leon seconda serie. \nLe linee arrotondate della serie precedente lasciano spazio a tagli netti e forme spigolose, mentre sulle fiancate \u00e8 presente una linea trasversale che sale verso l'anteriore dell'auto, per poi ridiscendere, passando sopra i fanali. L'auto \u00e8 stata disegnata da Luc Donckerwolke, che in passato aveva lavorato per la Lamborghini, ed era basata sulla concept car \"Bocanegra\". \u00c8 stata presentata al Salone di Madrid. La nuova Ibiza \u00e8 stata allungata di 7\u00a0cm rispetto ai 398 modello precedente, salendo cos\u00ec a 405 e superando la soglia dei 4 metri, e il pianale \u00e8 stato alleggerito. In pi\u00f9 il punteggio nei crash test \u00e8 aumentato, fino a raggiungere il massimo, le 5 stelle.\nDal debutto fino all'agosto 2009, anno in cui fu pensionata la Ibiza Mk3, era il modello medio-basso della gamma, dall'uscita di produzione di quest'ultima fino al 2011 era il modello base e dal 2011 ritorna il modello medio-basso, data l'entrata di produzione della pi\u00f9 piccola SEAT Mii.\nInoltre \u00e8 prevista l'introduzione di motori di nuova generazione \"TSI\" con cambio \"DSG\" a secco a 7 marce. Sono disponibili diverse versioni a seconda delle motorizzazioni e degli allestimenti: Reference, Stylance, Sport, Cupra e FR.\nLa Seat Ibiza SC.\nIn autunno 2008 \u00e8 stata presentata la versione a 3 porte, per la prima volta separata dalla versione a 5 porte e denominata in listino \"Sport Coup\u00e9\".\n\u00c8 lunga 403\u00a0cm, larga 169 e alta 143. Il bagagliaio \u00e8 leggermente diminuito, precisamente di 8 litri rispetto alla berlina, scendendo da 292 litri a 284 litri.\nSi affiancher\u00e0 alla versione 5 porte e alla terza serie della Ibiza, rimasta in produzione con una gamma ridotta e a prezzi ribassati fino all'agosto 2009.\nLa Seat Ibiza SC Cupra.\nLa Seat Ibiza Cupra \u00e8 la variante di punta della Ibiza. \u00c8 stata introdotta nel 2009. \u00c8 dotata del motore 1.4 TSI, turbo e volumetrico, per una potenza di 178 CV.\nRispetto alla SC originale sono stati cambiati i paraurti, i sedili interni e i loro rivestimenti, i cerchi in lega, le pinze freno, naturalmente il motore e anche il logo posteriore, che presenta il solo logo \"CUPRA\" al centro del portellone invece del logo \"IBIZA\".\nLa Seat Ibiza ST.\nNel settembre del 2009 viene presentato il prototipo della SEAT Ibz, versione station wagon della Ibiza quarta serie, al salone dell'automobile di Francoforte. La commercializzazione del modello, che si \u00e8 insediata nella fascia di vendite lasciata scoperta dall'uscita di produzione della Cordoba Vario nel 2002, \u00e8 iniziata nell'estate 2010 con il nome commerciale \"Ibiza ST\".\nRestyling del 2012.\nNel marzo del 2012 al di Salone di Ginevra \u00e8 stata presentata la nuova Ibiza. Il modello viene interessato da lieve un aggiornamento che si fa notare soprattutto nel frontale modificato con una calandra pi\u00f9 piccola (pi\u00f9 simile a quello della pi\u00f9 grande SEAT Exeo aggiornato anch'essa alla fine del 2011) e con l'introduzione dei fari di nuovo disegno, disponibili a LED sulla versione FR. Sono stati inoltre aggiornati anche alcuni dettagli all'interno dell'abitacolo: nuovi materiali, un cruscotto aggiornato, un vano portaoggetti allargato e anche un nuovo sistema multimediale chiamato Seat Portable System.\nSottoposta nuovamente nel 2011 ai crash test dell'Euro NCAP, conferma il risultato di 5 stelle.\nRestyling del 2015.\nLa Ibiza ha ricevuto un secondo restyling pi\u00f9 approfondito nel 2015. L'interno, cos\u00ec come l'esterno sono stati modificati. I materiali utilizzati per gli interni sono pi\u00f9 elevati in termini di qualit\u00e0 e il design complessivo \u00e8 pi\u00f9 focalizzato sull'ergonomia. La consolle centrale \u00e8 pi\u00f9 accessibile e ci sono diverse nuove aggiunte tecnologiche. Essa ora \u00e8 dotata di un volante multifunzione, illuminazione ambiente e un sistema di navigazione integrato con tecnologia Full Link. La tecnologia Full Link consente la connettivit\u00e0 con il telefono del conducente, attraverso il sistema di infotainment MIB di seconda generazione, replicando anche lo schermo dello smartphone quando esso \u00e8 collegato.\nDi serie ora la Ibiza offre le luci a LED diurne, assistenza al parcheggio con avvisi audio e una telecamera posteriore che fornisce il video della parte posteriore della macchina per favorire il conducente nelle manovre di retromarcia.\nEsternamente, la differenza pi\u00f9 grande sono le nuove luci a LED. Sul lato motori vengono introdotti una serie di nuovi propulsori da 1,0 litro tre cilindri del Gruppo Volkswagen chiamati MPI. Il pi\u00f9 piccolo motore a benzina a disposizione \u00e8 il 1,0 litro tre cilindri con 55\u00a0kW (75 CV), il 1.0 TSI turbo sempre tre cilindri sostituisce il precedente 1.2 TSI con potenze che ora vanno da 66\u00a0kW (90 CV) o 81\u00a0kW (110 CV) ed \u00e8 disponibile anche con il cambio 7 marce DSG.\nLa Ibiza \u00e8 disponibile nelle versioni di allestimento Reference, Style e FR. Nel settembre 2015 \u00e8 stata presentata al Salone di Francoforte una nuova versione Cupra; sar\u00e0 ora venduta con un nuovo motore 1.8 TSI da 141\u00a0kW (192 CV), che sostituisce il precedente 1,4 TSI.\nAttivit\u00e0 sportiva.\nLa SEAT Ibiza \u00e8 utilizzata dal team tedesco M\u00fcnnich Motorsport nel campionato del mondo rallycross. Ha debuttato nel 2016 nella tappa del Portogallo e ha avuto come risultato migliore il quinto posto, ottenuto nella tappa francese.\nQuinta serie (2017-).\nLa quinta generazione della Seat Ibiza a 5 porte (nome in codice \"6F0\") \u00e8 stata introdotta il 31 gennaio 2017 con un evento a Barcellona, per poi essere presentata al pubblico al Salone di Ginevra 2017. Non verranno realizzate n\u00e9 una versione 3 porte n\u00e9 una station wagon, come invece fatto nella precedente generazione; quest'ultima \u00e8 stata sostituita da una versione SUV chiamata SEAT Arona.\n\u00c8 la prima vettura sviluppata sulla inedita piattaforma \"MQB A0\", su cui saranno realizzate le nuove generazioni della Volkswagen Polo e Audi A1. La carrozzeria \u00e8 due millimetri pi\u00f9 corta della precedente generazione, la larghezza \u00e8 stata incrementata di 87 millimetri e l'interasse \u00e8 stato allungato di 9,5 cm per offrire pi\u00f9 spazio nell'abitacolo rispetto alla sua antenata. Gli allestimenti disponibili al lancio sono Reference, Style, FR e Xcellence.\nIl design riprende quello delle altre vetture in gamma principalmente rifacendosi alla Leon, ma presenta alcune differenze specialmente nei fari anteriori e da quelli posteriori dalle forme pi\u00f9 triangolari; tutta la vettura globalmente ha uno stile che \u00e8 caratterizzata da spigoli e linee geometriche pi\u00f9 marcate rispetto alla vecchia serie.\nI motori al debutto sono i benzina 1.0 TSI da 95 e 115 CV, il 1.5 TSI da 150 CV, i diesel 1.6 TDI con 80, 95 e 115 CV e il 1.0 TGI 90 CV alimentato a gas naturale compresso (CNG) metano. Nella met\u00e0 del 2017 \u00e8 stata affiancata da una variante crossover SUV costruita sempre sul pianale MQB A0, con cui condivide gran parte della componentistica meccanica e motoristica, la SEAT Arona.\nA luglio 2017 la vettura \u00e8 stata sottoposta alle prove d'impatto dell'Euro NCAP, ottenendo 5 stelle.\nIl restyling della quinta generazione di Ibiza viene presentata nell'aprile 2021, caratterizzato da aggiornamenti di dettaglio ai fanali anteriori e posteriori e agli interni con una nuova strumentazione.\nMotorizzazioni.\nNota: alcune motorizzazioni con cambio manuale possono avere in dotazione il cambio DSG.\nNota: alcune motorizzazioni con cambio manuale possono avere in dotazione il cambio DSG."}
{"id": "602874", "revid": "767487", "url": "https://it.wikipedia.org/wiki?curid=602874", "title": "Radio Days", "text": "Radio Days \u00e8 un film del 1987 scritto e diretto da Woody Allen. Il film ritrae affettuosamente la vita delle famiglie statunitensi durante gli anni d'oro della radio.\nVoce narrante del film, Allen racconta le storie della sua giovent\u00f9, sebbene non compaia personalmente nella pellicola, ma sia impersonato dal giovane Seth Green. \u00c8 l'unico film che vede insieme le due compagne storiche di Allen: Mia Farrow e Diane Keaton.\n\u00c8 stato presentato fuori concorso al 40\u00ba Festival di Cannes.\nTrama.\nDue ladri saccheggiano una casa mentre i proprietari sono al cinema. Squilla il telefono, uno dei due non resiste alla tentazione e risponde: si trova in diretta a un \"quiz\" radiofonico, il presentatore gli fa ascoltare tre motivi suonati dall'orchestra, il ladro li indovina tutti. I proprietari tornano a casa e la trovano svuotata, ma il mattino dopo arriva un camion pieno di elettrodomestici vinti al \"quiz\".\nLa famiglia di Joe vive nella zona residenziale del distretto Queens, a Rockaway Beach; ogni membro trova negli \"shows\" radiofonici una fuga dalla realt\u00e0 ascoltando \"gossip\" su celebrit\u00e0, leggende dello sport, letture di romanzi celebri, e soprattutto canzoni. Lo zio Abe si reca infuriato dai vicini di casa comunisti per chiedergli di spegnere la radio e rispettare la festivit\u00e0 ebraica e torna dopo ore indottrinato sulla lotta di classe e dichiarando la religione \u201coppio dei popoli\u201d. La zia Bea, perennemente in cerca di marito, si ritrova in un'auto in panne insieme a uno spasimante proprio durante la famosa trasmissione radiofonica di Orson Welles che simula un'invasione di marziani negli U.S.A., trasposizione di un romanzo di H.G. Wells. Il giovane Joe sogna a occhi aperti, biasimato non solo dai genitori ma anche dal rabbino per avere utilizzato a fini personali i fondi raccolti a favore degli ebrei tedeschi durante il nazismo. Sally, aspirante stellina, assiste a un omicidio mafioso e viene rapita dal sicario, che si rivela un ex vicino di casa.\nRecensione.\nQuesto film, come il precedente \"Manhattan\", \u00e8 un altro omaggio di Woody Allen alla sua amata New York. Secondo alcuni critici, tra cui Tullio Kezich, ha delle somiglianze con \"Amarcord\" di Federico Fellini.\nColonna sonora.\nLa colonna sonora del film rende omaggio ai classici degli anni 30 e 40, e svolge un ruolo molto importante nella trama. Perfino l'adattamento radiofonico di Orson Welles su \"La guerra dei mondi\", che fece il suo successo, svolge una parte nella vita di Bea."}
{"id": "602883", "revid": "183694", "url": "https://it.wikipedia.org/wiki?curid=602883", "title": "Francesca Marinaro", "text": "Biografia.\n\u00c8 stata eletta alle elezioni europee del 1984 per le liste del PCI. \u00c8 stata membro della Commissione per l'agricoltura, la pesca e l'alimentazione, della Commissione giuridica e dei diritti dei cittadini, della Delegazione per le relazioni con la Svizzera, della Commissione giuridica e per i diritti dei cittadini, della Commissione per le petizioni, della Delegazione per le relazioni con i paesi membri dell'ASEAN, l'Organizzazione interparlamentare dell'ASEAN (AIPO) e la Repubblica di Corea.\nNel 2008 \u00e8 eletta senatrice, come rappresentante del Partito Democratico, eletta nella circoscrizione Lazio."}
{"id": "602886", "revid": "767487", "url": "https://it.wikipedia.org/wiki?curid=602886", "title": "Stardust Memories", "text": "Stardust Memories \u00e8 un film del 1980 scritto, diretto e interpretato da Woody Allen.\nPellicola dalla forte componente autobiografica, il film trae ispirazione dal cinema europeo, in particolare da Federico Fellini e da Ingmar Bergman, due dei punti di riferimento di Allen.\nTrama.\nUn regista comico di successo, Sandy Bates, \u00e8 in crisi esistenziale: non riesce a mediare la transitoriet\u00e0 del mondo e cerca di esprimere questo in un film ermetico che i suoi produttori cercano in tutti i modi di rendere pi\u00f9 commerciale. Costretto a partecipare per un week-end a una rassegna di tutti i suoi film, incontra un gran numero di persone, compreso un gruppo di alieni. Nella stessa occasione Bates incontra Isobel, ex amante che ha appena lasciato il marito, e Daisy, intellettuale e problematica. Ancora scottato dalla focosa relazione con l'instabile Dorrie, si trova di fronte ad un'altra difficile scelta.\nCritica e accoglienza.\nAllen neg\u00f2 che il film fosse autobiografico ed espresse rammarico circa il fatto che la maggior parte del pubblico lo avesse interpretato in questo modo. Il film divise ampiamente i fan di Allen e la critica, taluni lo definirono il suo capolavoro, altri il suo peggior film.\n\"Stardust Memories\" debutt\u00f2 negli Stati Uniti il 26 settembre 1980 circondato da una moltitudine di recensioni negative. Proiettato in 29 cinema, incass\u00f2 dollari ( per sala) nella prima settimana di programmazione. Il film fall\u00ec al botteghino, attraendo a lungo andare solo i fan pi\u00f9 incalliti di Allen, e totalizz\u00f2 solo di dollari prima di essere ritirato definitivamente dalle sale. Gli incassi totali bastarono appena a compensare le spese sostenute per le riprese, ammontate a circa 10 milioni di dollari.\nPrincipalmente la critica rimprover\u00f2 ad Allen di aver ritratto i propri fan e la stampa specializzata in maniera ridicola e grottesca, stigmatizzando inoltre il troppo calligrafico rimando del film al capolavoro di Federico Fellini \"8\u00bd\"."}
{"id": "602887", "revid": "72396", "url": "https://it.wikipedia.org/wiki?curid=602887", "title": "Leucocybe connata", "text": "Leucocybe connata \u00e8 un fungo dell'ordine Agaricales.\nEtimologia.\nDal latino \"connatus-a-um\" = nato con gli altri, per la crescita cespitosa.\nDescrizione della specie.\nCappello.\n3\u20137\u00a0cm di diametro, prima convesso, poi espanso depresso o leggermente umbonato, liscio, di forma irregolare, a volte saldato con un altro cappello \nLamelle.\nBianche, fitte, adnate o leggermente decorrenti al gambo.\nGambo.\n3\u20138\u00a0cm, di colore bianco, lungo ed esile, cilindrico oppure schiacciato perch\u00e9 pressato da altri gambi appaiati, a volte subclavato o attenuato alla base, elastico, cavo, fibrilloso, leggermente pruinoso all'apice.\nCarne.\nBianca immutabile, compatta.\nHabitat.\nGregario o cespitoso, in luoghi umidi, tra l'erba, nei boschi di latifoglie e di conifere oppure al limite degli stessi; dall'estate all'autunno, molto abbondante nei luoghi di crescita.\nPresso legno marcescente, anche su segatura.\nCommestibilit\u00e0.\nCommestibile, con riserva.\n\"L. connata\" era considerato fino a poco tempo fa un ottimo fungo commestibile finch\u00e9 in Austria, a seguito di ricerche di laboratorio, fu scoperto che esso contiene una tossina, denominata successivamente \"Connatina\" (\"N-idrossi-N',N'-dimetil-citrullina\"), che sembra possedere propriet\u00e0 mutagene, ossia generare mutazioni nel DNA.\nA seguito di questa notizia, la vendita di questa specie venne immediatamente interdetta a scopo cautelativo."}
{"id": "602891", "revid": "117256995", "url": "https://it.wikipedia.org/wiki?curid=602891", "title": "Mina canta Napoli", "text": "Mina canta Napoli \u00e8 una \"raccolta\" di 20 brani di artisti vari intitolata Canta Napoli - 20 successi, pubblicata dall'etichetta discografica Italdisc su LP (catalogo Z 30-6) nel gennaio del 1966.\nIl disco.\nContiene 8 canzoni dal repertorio napoletano inciso da Mina per la Italdisc, oltre a 12 brani, sempre in napoletano, di altri artisti.\nNella discografia sul sito ufficiale \u00e8 considerato a tutti gli effetti un album e intitolato Mina canta Napoli. Sono inoltre omessi tutti i dati delle tracce che NON riguardano la cantante.\nSi tratta dell'ultimo disco prodotto da Italdisc per Mina.\nTutti i brani di Mina presenti erano gi\u00e0 stati pubblicati su 45 giri o su Extended play. Poich\u00e9 gli EP non sono considerati album, eccetto \"Na sera 'e maggio\" e \"Sciummo\", le altre canzoni sono inedite su album.\nLassame / Let Me Go, ha doppio titolo perch\u00e9 prevede una prima parte del testo in napoletano e una seconda in inglese; inoltre esiste soltanto in questa versione."}
{"id": "602892", "revid": "1005847", "url": "https://it.wikipedia.org/wiki?curid=602892", "title": "Andrea Raggio", "text": "Biografia.\nGi\u00e0 Presidente del Consiglio della Regione Sardegna tra il 1977 e il 1979, \u00e8 stato eletto alle elezioni europee del 1984, e poi riconfermato nel 1989, per le liste del PCI. \u00c8 stato membro della Commissione per gli affari sociali e l'occupazione, della Delegazione per le relazioni con il Comitato dei parlamentari dell'EFTA, della Commissione per gli affari sociali e l'occupazione, della Delegazione per le relazioni con gli Stati del Golfo, della Commissione per la politica regionale e l'assetto territoriale, della Delegazione per le relazioni con i paesi del Mashrek, della Delegazione per le relazioni con il Canada.\nNel novembre 2006 \u00e8 uscito il volume \"L'impegno per una buona politica. Andrea Raggio racconta sessant'anni dell'Autonomia\", curato da Gianluca Scroccu e Pasquale Alfano ed edito da Aipsa. Il libro \u00e8 una lunga conversazione con Andrea Raggio sulla sua vita politica, dagli impegni di partito all'interno del PCI e poi del PDS e dei DS, sino al suo ruolo nelle Istituzioni regionali e nel Parlamento Europeo. Un lungo viaggio che parte dagli anni Quaranta e arriva sino al 2006, ripercorrendo gli snodi principali della storia dell'Autonomia."}
{"id": "602896", "revid": "729019", "url": "https://it.wikipedia.org/wiki?curid=602896", "title": "Tommaso Rossi", "text": "\u00c8 subentrato al Parlamento europeo il 28 gennaio 1985 in sostituzione di Alfredo Reichlin, dopo essere stato candidato alle elezioni europee del 1984 per le liste del PCI. \u00c8 stato membro della Commissione per l'agricoltura, la pesca e l'alimentazione e della Delegazione per le relazioni con Malta. Ha aderito al gruppo parlamentare \"comunista e apparentati\". \u00c8 stato anche consigliere comunale e regionale in Calabria.\nDurante la Seconda guerra mondiale ader\u00ec al Corpo Italiano di Liberazione, combattendo a fianco degli Alleati nella guerra di liberazione italiana. Nel 2011 \u00e8 stato nominato nel Comitato d'Onore dell'ANPI di Reggio Calabria."}
{"id": "602897", "revid": "290351", "url": "https://it.wikipedia.org/wiki?curid=602897", "title": "Giorgio Gobbi", "text": "Biografia.\nNato e cresciuto a Roma, citt\u00e0 della quale non dissimula le origini col suo accento, diplomato all'Accademia di recitazione di Alessandro Fersen nel 1981, nello stesso anno ha interpretato il ruolo di \"Ricciotto\" ne \"Il marchese del Grillo\", diretto da Mario Monicelli e interpretato da Alberto Sordi: nel film egli interpreta il fedele servitore del Marchese del Grillo, con cui condivide le avventure e partecipa alle grandi e storiche burle. Nel 1983 lavora ancora con Alberto Sordi ne \"Il tassinaro\", nel quale l'attore romano racconta a bordo del suo taxi la sua schietta filosofia di vita. Gobbi interpreta suo figlio Luca, laureando in ingegneria.\nDa allora, la sua carriera si \u00e8 snodata tra varie fiction per la televisione e numerosi spot pubblicitari, in particolare quelli per la Vodafone accanto a Bruce Willis. Ha lavorato sul canale televisivo HSE24 come presentatore ed esperto di televendite. Nel dicembre del 2015 di nuovo veste i panni di \"Ricciotto\" nell'adattamento teatrale de \"Il marchese del Grillo\", interpretato da Enrico Montesano."}
{"id": "602899", "revid": "729019", "url": "https://it.wikipedia.org/wiki?curid=602899", "title": "Giorgio Rossetti", "text": "Biografia.\n\u00c8 stato eletto alle elezioni europee del 1984, poi riconfermato nel 1989, per le liste del PCI. \u00c8 stato vicepresidente della Delegazione per le relazioni con la Jugoslavia, membro della Commissione per i trasporti, della Commissione per le relazioni economiche esterne, della Delegazione per le relazioni con i paesi dell'America centrale e con il Messico, della Sottocommissione per i diritti dell'uomo, della Delegazione alla Commissione parlamentare mista CE-Spazio economico europeo, della Delegazione alla Commissione parlamentare mista CE-Finlandia."}
{"id": "602900", "revid": "307923", "url": "https://it.wikipedia.org/wiki?curid=602900", "title": "Unione Monetaria Europea", "text": ""}
{"id": "602903", "revid": "767487", "url": "https://it.wikipedia.org/wiki?curid=602903", "title": "New York Stories", "text": "New York Stories \u00e8 un film collettivo del 1989 costituito da tre episodi diretti dai registi statunitensi Martin Scorsese (\"Lezioni dal vero\"), Francis Ford Coppola (\"La vita senza Zoe\") e Woody Allen (\"Edipo relitto\"), dedicati alla citt\u00e0 di New York.\n\u00c8 stato presentato fuori concorso al 42\u00ba Festival di Cannes.\nTrama.\nTre episodi con tre sguardi diversi sulla citt\u00e0 di New York.\n\"Lezioni dal vero\".\nIl famoso pittore newyorkese Lionel Dobie non riesce a trovare l'ispirazione se non accanto alla sua ex-amante e apprendista Paulette che, bench\u00e9 insicura e affascinata dal carisma del pittore, ormai lo respinge. Lui si reca all'aeroporto per accoglierla, di sorpresa, al suo ritorno nella metropoli, e le assicura che se torner\u00e0 a abitare a casa sua vivranno come datore di lavoro e dipendente, non pi\u00f9 come una coppia.\nPaulette gli crede, e torna a stabilirsi in una stanza del suo loft, ma \u00e8 evidente che lui \u00e8 ancora molto attratto da lei. La ragazza vorrebbe un giudizio spassionato perch\u00e9 anche lei dipinge, ma teme che l'opinione di Lionel possa essere viziata dai sentimenti. Vorrebbe tornare a casa dai genitori per qualche tempo, rimane affascinata dal lavoro di Lionel su una tela di grandi dimensioni e decide di restare.\nLionel si mostra sempre pi\u00f9 possessivo e geloso. Durante una festa dopo uno dei propri vernissage la vede fare amicizia con un giovane, Reuben Toro. Cerca di metterla in guardia dalle sue intenzioni, ma Paulette \u00e8 fortemente attratta, forse anche per marcare la propria indipendenza da Lionel.\nIl pittore arriva a rendersi ridicolo azzuffandosi con un ex di Paulette, il comico Gregory Stark. Paulette si porta in casa Reuben e si chiudono insieme nella camera da letto, Lionel lavora furiosamente alla sua tela. Impossibile conciliare il suo modo di vedere le cose con quello di Paulette. Lei si fa venire a prendere dal fratello per tornare a casa, lui pensa che non riuscir\u00e0 a vivere senza di lei. Eppure, durante un altro vernissage, Lionel conosce una giovanissima aspirante pittrice e le offre incantato di assumerla come datore di lavoro e di insegnarle la propria arte. Paulette \u00e8 gi\u00e0 sostituita.\n\"La vita senza Zoe\".\nZoe \u00e8 la figlia dodicenne di un celebre flautista italiano, Claudio, e di una fotografa statunitense, Charlotte. I suoi genitori vivono separati e lontani da New York per impegni di lavoro, lei vive in un grand hotel accudita da un maggiordomo. Un giorno nella sua scuola arriva un nuovo alunno, il ricco figlio di un magnate arabo, che attira l'interesse e la simpatia di tutte le compagne di classe.\nRientrata in hotel la sera tardi, Zoe viene coinvolta in una rapina a mano armata; i banditi scassinano le cassette di sicurezza dell'albergo, ma la ragazzina torna fortunosamente in possesso di una busta contenuta nella cassetta del padre. All'interno c'\u00e8 uno straordinario gioiello, un orecchino che una principessa araba ha donato al celebre flautista italiano per ringraziarlo della sua musica.\nLa proprietaria dovr\u00e0 senz'altro esibire il prezioso oggetto durante una festa gi\u00e0 programmata e il geloso marito scoprir\u00e0 che l'ha donato a un altro uomo; Zoe si incarica allora di restituirlo prima che scoppi uno scandalo, anche perch\u00e9 sua madre vuole riconciliarsi con suo padre e questo sarebbe un serio impedimento.\nFortuna vuole che il marito geloso sia lo zio del suo nuovo compagno di scuola, quindi l'invito per la fatidica festa \u00e8 assicurato. Tutto finisce bene perch\u00e9, malgrado i sospetti e la sorveglianza stretta, Zoe riesce a restituire l'orecchino. Ricever\u00e0 in compenso un prezioso anello.\nPap\u00e0 Claudio parte per una tourn\u00e9e europea, ma Zoe acquista due biglietti aerei e convince la madre a seguirlo ad Atene, dove entrambe assisteranno al suo concerto davanti al Partenone.\n\"Edipo relitto\".\nSheldon, un avvocato di uno studio legale di New York, soffre per il difficile rapporto con la madre, una tipica mamma ebrea, quanto di pi\u00f9 simile si possa immaginare a un'apprensiva e invadente mamma italiana). Con una certa inquietudine porta Lisa, la donna con cui ha una relazione, a conoscere la madre, che si dimostra naturalmente critica oltre ogni dire, soprattutto sul fatto che Lisa ha gi\u00e0 figli nati dal precedente matrimonio e non \u00e8 ebrea.\nCome confida al proprio analista, Sheldon \u00e8 convinto che i suoi problemi psicologici verrebbero meno con la scomparsa della madre. Su insistenza di Lisa, organizza una serata con lei, i figli e la madre; escono a cena (a un tavolo all'aperto perch\u00e9 secondo Sheldon la madre parla a voce troppo alta) e poi a uno spettacolo di prestidigitazione del mago Shandu.\nPer un suo esperimento Shandu chiama proprio la madre di Sheldon e la fa entrare in una cassa chiusa che trapassa con spade affilate, per\u00f2 quando riapre i lucchetti la signora \u00e8 sparita nel nulla, e non si tratta di un trucco. La direzione del teatro nega qualsiasi responsabilit\u00e0. Per qualche giorno l'anziana donna \u00e8 assolutamente irreperibile. Dopo un primo momento di sconcerto Sheldon si sente libero e sollevato anche nel rapporto con Lisa, e la loro vita sessuale ne risente favorevolmente.\nMa il suo incubo edipico si ripresenta ancora peggio: all'improvviso il volto della madre si materializza nel cielo della citt\u00e0, immenso e visibile da tutti, e da lass\u00f9 comincia a discorrere con i passanti divulgando particolari privati della vita del figlio.\nI media si interessano al caso, tutti riconoscono Sheldon per strada. Il suo analista gli consiglia di rivolgersi a un'operatrice dell'occulto, Treva Marx, cos\u00ec si trova coinvolto in una serie di tentativi successivi di esorcismo, provando riti appartenenti a diverse religioni e culti esoterici al limite del ridicolo. Alla fine la stessa Treva si dichiara sconfitta, getta la spugna e confessa di essersi dedicata all'occulto per ragioni di business, ma nega che qualcuno dei riti imparati abbia mai funzionato davvero. I due si consolano con una cena, Treva \u00e8 molto meglio come cuoca che come esorcista. Sembra che tra i due possa esserci della tenerezza.\nTornato a casa, Sheldon trova una lettera d'addio di Lisa; la donna non tollera il fatto di essere sulla bocca di tutti a causa della suocera che ancora imperversa in cielo: ha preso i bambini e lasciato New York. A questo punto scocca la scintilla tra Sheldon e Treva, dopo aver passato la notte insieme l'uomo esce sul terrazzo e mostra alla madre la sua nuova fiamma. Al contrario di Lisa, Treva piace molto all'anziana donna (forse perch\u00e9 \u00e8 ebrea anche lei), al punto che improvvisamente scompare dal cielo, si materializza nel salotto e comincia subito a mostrare le foto di Sheldon da bambino.\nProduzione.\nQuesto film dall'aspetto di una favola \u00e8 quasi un \"affare di famiglia\" per i Coppola. Carmine Coppola, il padre del regista, oltre a essere autore della colonna sonora, interpreta anche il vecchio flautista che compare per un attimo in una scena. Sofia Coppola, figlia ultimogenita di Francis Ford e futura famosa regista, nonostante avesse solo 16 anni al tempo delle riprese, funge da costumista e scrive la sceneggiatura insieme al padre, compresi i dialoghi in cui \u00e8 coinvolta Zoe, inoltre Talia Shire, sorella del regista, interpreta la madre di Zoe.\nIl titolo originale inglese \u00e8 un gioco di parole tra il latino \"Oedipus Rex\", Edipo re, e \"wrecks\", che significa \"fa naufragio\" oppure \"va in pezzi\". Il sostantivo \"wreck\" pu\u00f2 giustamente essere tradotto con \"relitto\", conservando cos\u00ec anche in italiano il richiamo a \"re\". In questo episodio del film si ha il debutto di Kirsten Dunst, non accreditata, nel ruolo della figlia del personaggio di Mia Farrow."}
{"id": "602907", "revid": "119623028", "url": "https://it.wikipedia.org/wiki?curid=602907", "title": "Cane da pastore di Beauce", "text": "Il cane da pastore di Beauce (anche chiamato Beauceron o Berger de Beauce) \u00e8 una razza canina di origine francese riconosciuta dalla FCI (Standard N. 44, Gruppo 1, Sezione 1).\nStoria.\nCome altri cani da pastore di taglia grande discenderebbe dal \"Canis Familiaris Palustris\" o \"Cane del Torbiere\", i cui resti sono stati rinvenuti nelle zone lacustri del Giura francese.\nProviene dall'antica provincia della Beauce, che comprendeva la vasta pianura di Chartres, delimitata dalla Senna e dalla Loira a sud di Parigi. Nel 1863 il cinologo Pierre Megnin oper\u00f2 una distinzione tra i soggetti a pelo lungo e quelli a pelo corto. Si definirono cos\u00ec le due razze da pastore oggi ben distinte: il Pastore della Brie a pelo lungo; il pastore della Beauce a pelo corto. Nel 1867 si inizi\u00f2 a selezionare la variet\u00e0 a pelo corto che, dagli inizi del secolo, con la definizione dello standard, acquista l'attuale aspetto fisico pi\u00f9 ingentilito. Con il mutamento delle condizioni ambientali, il Beauceron passa il ruolo di difensore e conduttore del bestiame. Oggi questo cane viene molto apprezzato per la difesa del padrone e come guardiano della propriet\u00e0.E un cane molto grande e vivace ma affettuoso con i bambini.\nDescrizione.\nLa coda \u00e8 intera, portata bassa, arriva alla punta del garretto senza deviazione, formando una leggera curva a uncino. I colori accettati sono due: il nero con focature, con il nero molto nitido e il color fuoco rosso-scoiattolo. Sono presenti macchie (a pastigli) sopra gli occhi ai lati bassi del muso, sul petto, alla gola e sotto la coda. L'altro colore \u00e8 l'arlecchino: grigio, nero e focato, con focature disposte come sopra. Il pelo \u00e8 raso sulla testa, corto, grosso, aderente e disteso sul corpo, con natiche e il sotto obbligatoriamente frangiate. Sottopelo molto fine, denso e ovattato color grigio-topo. Le orecchie sono inserite alte. Se tagliate, sono portate dritte, con le punte leggermente in avanti. Se integre, sono piatte e piuttosto corte. La testa \u00e8 lunga ma comunque proporzionata al corpo. Cranio piatto o leggermente tondeggiante, con solco mediano poco accentuato. Stop poco rilevato. Muso non arcuato.\nCarattere.\nLa severa selezione avvenuta nel corso degli anni ha eliminato i soggetti malati, timorosi, deboli o aggressivi ed ha stabilizzato i caratteri che danno soggetti robusti, equilibrati e intelligenti. Oggi \u00e8 un cane coraggioso ed equilibrato, dotato di un grande spirito di iniziativa e di responsabilit\u00e0, che abbaia poco e solo in caso di necessit\u00e0. Ha comunque un temperamento molto forte che richiede una persona di carattere come guida: per la sua educazione \u00e8 necessario polso fermo e coerenza nell'inquadramento dei ruoli gerarchici. Una volta instaurata una buona intesa con il leader umano, segue il proprietario ovunque senza alcun timore ed obbedisce sempre e senza riserve. Per via dell'innato istinto di sorveglianza, viene molto apprezzato come difensore della casa, delle persone e delle cose. Si tratta infatti di un cane vigile e sicuro, che non eccede mai nelle reazioni agli stimoli di allarme.\nCure.\n\u00c8 un cane molto rustico il cui mantello richiede solo qualche spazzolata nel corso di tutto il periodo di muta.\nConsigli.\nIl forte istinto territoriale del Pastore della Beauce fa s\u00ec che eccella soprattutto come cane da guardia. Tuttavia le sue attitudini, unite ad un addestramento specifico, permettono di utilizzarlo efficacemente anche come difensore. Dato il suo impiego tradizionale come conduttore di greggi, \u00e8 anche molto apprezzato nelle prove di lavoro con le pecore e come atleta nelle gare di Agility Dog. Poich\u00e9 si tratta di un cane piuttosto impegnativo, ai meno esperti viene generalmente consigliata la femmina che risulta decisamente pi\u00f9 docile e sottomessa del maschio. I soggetti maschi sono infatti molto energici e dominanti. Ma proprio per queste caratteristiche si dimostrano i pi\u00f9 adatti a svolgere il compito di guardiani con effetto deterrente. \nDiffusione.\nNel 2012 sono stati iscritti 127 cuccioli ai libri genealogici ENCI e la diffusione \u00e8 piuttosto in crescita."}
{"id": "602908", "revid": "767487", "url": "https://it.wikipedia.org/wiki?curid=602908", "title": "Carlo Alberto Graziani", "text": "Biografia.\n\u00c8 stato eletto alle elezioni europee del 1984 per le liste del PCI. \u00c8 stato membro della Commissione per la protezione dell'ambiente, la sanit\u00e0 pubblica e la tutela dei consumatori, della Commissione per le petizioni, della Delegazione per le relazioni con Svezia, Finlandia, Islanda e il Consiglio nordico, della Delegazione per le relazioni con i paesi dell'Asia del Sud.\nCivilista, allievo di Michele Giorgianni, \u00e8 stato ordinario di Istituzioni di Diritto Privato presso la facolt\u00e0 di Giurisprudenza dell'Universit\u00e0 di Siena fino al 2013."}
{"id": "602917", "revid": "729019", "url": "https://it.wikipedia.org/wiki?curid=602917", "title": "Renzo Trivelli", "text": "Nel 1956 succede a Enrico Berlinguer alla guida della Federazione Giovanile Comunista Italiana, carica che manterr\u00e0 fino al 1960.\n\u00c8 stato eletto alle elezioni europee del 1984, e poi riconfermato nel 1989, per le liste del PCI. \u00c8 stato vicepresidente della Delegazione per le relazioni con l'Ungheria, membro della Commissione per lo sviluppo e la cooperazione, della Delegazione per le relazioni con i paesi membri dell'ASEAN e dell'Organizzazione interparlamentare dell'ASEAN (AIPO), della Commissione per gli affari esteri e la sicurezza, della Delegazione alla Commissione parlamentare mista UE-Turchia."}
{"id": "602918", "revid": "765341", "url": "https://it.wikipedia.org/wiki?curid=602918", "title": "TV di Fastweb", "text": "TV di Fastweb \u00e8 stata una piattaforma televisiva commerciale italiana per la iptv. La piattaforma era a pagamento e fornita agli utenti da Fastweb esclusivamente in Italia su fibra ottica o doppino telefonico (in tecnologia ADSL), della sua rete di telecomunicazione.\nCommercialmente TV di Fastweb era inserita in un'offerta che prevedeva obbligatoriamente anche la sottoscrizione di un servizio di telefonia fissa e di un servizio di accesso a Internet, entrambi forniti in abbonamento da Fastweb S.p.A.; inoltre l'abbonamento a tali servizi includeva obbligatoriamente tutte le chiamate alla rete telefonica fissa nazionale italiana oppure tutto il traffico Internet.\nIl servizio \u00e8 terminato il 5 novembre 2012 perch\u00e9, secondo l'azienda, il servizio, che durante il suo massimo splendore aveva abbonati, non \u00e8 mai decollato in circa un decennio di esistenza.\nPrimati.\nTV di Fastweb \u00e8 stata la prima piattaforma televisiva commerciale in tecnologia IPTV disponibile in Italia.\nOfferta commerciale.\nCommercialmente TV di Fastweb era articolata nelle seguenti quattro offerte:\nLe offerte commerciali Decoder Unico Base e FastwebTV erano sottoscrivibili con Fastweb. Sky \u00e8 una piattaforma televisiva commerciale del gruppo News Corporation ed era sottoscrivibile con la controllata Sky Italia. Mediaset Premium \u00e8 una piattaforma televisiva commerciale del gruppo Mediaset ed era sottoscrivibile con la controllata RTI.\nLe quattro offerte commerciali erano sottoscrivibili solo in alcune combinazioni. Decoder Unico Base era sottoscrivibili da sola oppure congiuntamente a Mediaset Premium. FastwebTV era sottoscrivibile da sola oppure congiuntamente a Sky e/o Mediaset Premium. Sky era sottoscrivibile da sola oppure congiuntamente a Mediaset Premium e/o FastwebTV. Mediaset Premium era sottoscrivibile solo congiuntamente ad una delle altre tre offerte commerciali oppure congiuntamente a FastwebTV e Sky.\nCommercialmente Sky era a sua volta articolata in varie offerte chiamate \"pacchetti\" (gruppi di servizi televisivi) e \"option\" (singoli servizi televisivi opzionali ai pacchetti), sottoscrivibili solo in alcune combinazioni. I pacchetti Sky erano \"Intrattenimento\", \"News\", \"Documentari\", \"Musica\", \"Bambini\", \"Mondo\" (l'unione dei precedenti cinque pacchetti), \"Cinema\", \"Sport\" e \"Calcio\". Anche Mediaset Premium commercialmente era articolata in due pacchetti che sono \"Premium Bouquet\" e \"Premium Calcio\".\nL'offerta commerciale Decoder Unico Base prevedeva solo un costo di attivazione \"una tantum\". Per le altre tre offerte commerciali invece era previsto un canone d'abbonamento mensile.\nTecnologie.\nLa TV di Fastweb era basata sulla tecnologia IPTV e veniva fornita su linea ADSL, ADSL2+ o fibra ottica di Fastweb.\nVideo on demand.\nLa tecnologia IPTV permette di offrire il servizio video on demand cio\u00e8 la possibilit\u00e0 di fruire di un programma televisivo in qualsiasi momento non appena lo richiede l'utente. Il contenuto \u00e8 gestibile dall'utente con funzioni di pausa, avanti e indietro veloce. Il STB ricorda i contenuti parzialmente usufruiti e propone che la visione riprenda dal punto in cui \u00e8 stata interrotta.\nCopertura territoriale.\nLa piattaforma era disponibile per un vasto numero di localit\u00e0, ovvero quelle servite dalla rete Fastweb. Oltre che con la fibra ottica era possibile fruire di TV di Fastweb anche attraverso una linea ADSL o ADSL2+ se il cavo telefonico permetteva al segnale di arrivare con qualit\u00e0 sufficiente (verifica effettuabile solo in seguito alla sottoscrizione dell'abbonamento ai servizi Fastweb).\nServizi televisivi.\nL'offerta commerciale Decoder Unico Base permetteva la fruizione, attraverso la rete di Fastweb e in tecnologia IPTV, delle televisioni lineari Rai 1, Rai 2, Rai 3, Rete 4, Canale 5, Italia 1, LA7, MTV, Telelombardia, delle televisioni on demand ONtv Film, ONtv Film HD, Area Adulti, dei servizi interattivi FASTGame, FASTKids, Disney's Magic English e dei servizi REPLAYTV (servizio che permette di rivedere tutti i programmi trasmessi negli ultimi tre giorni dalle televisioni lineari dell'offerta commerciale Decoder Unico Base), VIDEOREC (servizio di PVR), HD - Alta Definizione (servizio che permette la fruizione dei servizi televisivi in alta definizione compresi nell'offerta commerciale sottoscritta).\nSolo i contenuti di ONtv Film inseriti in un'offerta commerciale chiamata Cineclub erano per\u00f2 compresi nell'offerta commerciale Decoder Unico Base, i rimanenti erano offerti in pay per view quindi con costi supplementari rispetto a quelli dell'offerta commerciale Decoder Unico Base. Anche i servizi interattivi FASTGame, FASTKids, Disney's Magic English e i servizi VIDEOREC e HD - Alta Definizione avevano costi propri supplementari a quelli dell'offerta commerciale Decoder Unico Base.\nL'offerta commerciale Decoder Unico Base permetteva inoltre la fruizione di molti servizi televisivi della televisione digitale terrestre disponibili nella propria zona di residenza. Questo perch\u00e9, come spiegato nel paragrafo \"Decoder Unico\", il set-top box fornito in comodato d'uso da Fastweb S.p.A. per la ricezione di TV di Fastweb \u00e8 anche un decoder digitale terrestre. In particolare tale set-top box permmetteva di ricevere le televisioni e le radio \"free to air\" (cio\u00e8 gratuiti e non criptati) e la piattaforma televisiva commerciale a pagamento dahlia TV. Restano quindi esclusi i servizi interattivi in standard MHP (lo standard adottato in Italia per i servizi interattivi a contenuto multimediale) e tutte le altre offerte commerciali a pagamento diverse da dahlia TV. Per ricevere dahlia TV era necessario richiedere a Fastweb l'abilitazione alla ricezione, abilitazione per la quale \u00e8 richiesto un importo una tantum, e poi sottoscrivere un abbonamento con il fornitore di Dahlia TV: Dahlia TV S.r.l..\nL'offerta commerciale FastwebTV offriva tutti i servizi dell'offerta commerciale Decoder Unico Base pi\u00f9 un ampio archivio di contenuti video on demand suddivisi in vari servizi televisivi. Parte dei contenuti erano per\u00f2 in pay per view quindi con costi supplementari a quelli dell'offerta commerciale FastwebTV. Inoltre FastwebTV offriva anche varie televisioni lineari non disponibili con l'offerta commerciale Decoder Unico Base.\nCon l'offerta commerciale Sky si avevano tutti i servizi televisivi dell'offerta commerciale Decoder Unico Premium e la maggior parte dei servizi televisivi della piattaforma televisiva commerciale Sky disponibili via satellite.\nCon l'offerta commerciale Mediaset Premium si avevano anche i servizi televisivi dei pacchetti Premium Bouquet e/o Premium Calcio.\nDecoder Unico.\nPer fruire delle offerte della TV di Fastweb era necessario un set-top box fornito da Fastweb in comodato d'uso e chiamato Decoder Unico (o VideoStation).\nIl Decoder Unico Fastweb rappresentava l'unico modo per fruire del servizio: in commercio non esistevano n\u00e9 set-top box, n\u00e9 televisori che permettessero la fruizione della TV di Fastweb.\nCollegamento del Decoder Unico.\nIl Decoder Unico disponeva di un ingresso per il cavo Ethernet che consentiva il collegamento con il CPE (o HAG) Fastweb installato in casa di ogni utente. Perch\u00e9 il Decoder funzionasse era necessario che il collegamento fosse attivo in quanto il segnale video era trasmesso attraverso la rete internet su protocollo IP.\nIl Decoder Unico poteva essere collegato alla TV tramite cavo SCART o HDMI.\nL'installazione del Decoder veniva effettuata direttamente dal tecnico Fastweb che predisponeva il collegamento ed effettua la prima accensione con il cliente.\nDigitale Terrestre.\nIl Decoder Unico oltre a permettere la fruizione dei servizi televisivi della TV di Fastweb consentiva anche l'accesso gratuito ai servizi televisivi del Digitale Terrestre in quanto era anche un decoder DVB-T. I servizi televisivi della televisione digitale terrestre fruibili con il Decoder Unico erano i canali televisivi \"in chiaro\" (cio\u00e8 non criptati), anche in Alta Definizione, e i relativi servizi interattivi in standard MHP. Non erano fruibili le offerte a pagamento via Digitale Terrestre.\nEra possibile abbonarsi all'offerta Mediaset Premium in quanto disponibile via IPTV alla stregua dell'offerta di Sky Italia.\nPer ricevere i canali in chiaro della televisione Digitale Terrestre era necessario inserire il cavo d'antenna TV di casa nell'ingresso antenna posto nel pannello posteriore del Decoder e accertarsi che la propria zona di residenza fosse coperta dal segnale.\nAlta Definizione (HD).\nIl Decoder Unico di Fastweb era dotato di uscita HDMI e di decoder MPEG-4 integrato per i segnali HD ricevuti sia via IPTV sia via digitale terrestre. Prima della chiusura erano disponibili in modalit\u00e0 Video on demand alcuni contenuti HD nei canali ONtv HD, ONtv FILM HD e Sexxxzone HD.\nAccordi commerciali.\nAll'inizio di ottobre 2006 Fastweb annunci\u00f2 un accordo in base al quale l'intero bouquet Sky, con i suoi oltre cento canali, sarebbe diventato disponibile con la TV di Fastweb. L'offerta Sky via Fastweb fu lanciata ufficialmente nel marzo del 2007.\nDal 20 agosto 2009 anche l'offerta Mediaset Premium era disponibile sulla TV di Fastweb in seguito ad un accordo tra Fastweb e Mediaset annunciato pochi mesi prima.\nSky e Mediaset Premium erano disponibili, entrambe via IPTV, sulla TV di Fastweb come offerte a pagamento sottoscrivibili dagli utenti con gli stessi prezzi delle corrispondenti offerte su satellite e digitale terrestre."}
{"id": "602921", "revid": "599013", "url": "https://it.wikipedia.org/wiki?curid=602921", "title": "Grog (disambigua)", "text": ""}
{"id": "602923", "revid": "49980", "url": "https://it.wikipedia.org/wiki?curid=602923", "title": "Fede cristiana", "text": ""}
{"id": "602924", "revid": "1410376", "url": "https://it.wikipedia.org/wiki?curid=602924", "title": "Osvalda Trupia", "text": "Biografia.\nNel 1983 entra in Direzione nazionale del Partito Comunista Italiano.\nViene eletta alle elezioni europee del 1984 nella lista del PCI: al Parlamento europeo \u00e8 membro della Commissione per i problemi economici e monetari e la politica industriale, della Commissione per i diritti della donna, della Commissione politica e della Delegazione per le relazioni con Israele.\nDopo la svolta della Bolognina aderisce al PDS, venendo eletta Deputata alle elezioni politiche del 1992.\nCon i DS viene poi rieletta Deputata nel 2001. Riconferma il seggio alla Camera anche dopo le Elezioni del 2006. Con lo scioglimento dei DS, nel 2007 aderisce a Sinistra Democratica."}
{"id": "602927", "revid": "1869172", "url": "https://it.wikipedia.org/wiki?curid=602927", "title": "Distretto di Pezinok", "text": "Il distretto di Pezinok (in slovacco: \"okres Pezinok\") \u00e8 un distretto della regione di Bratislava, nella Slovacchia occidentale.\nFino al 1918, il distretto faceva parte della contea ungherese di Bratislava.\nSuddivisione amministrativa.\nIl distretto \u00e8 composto da 3 citt\u00e0 e 14 comuni:"}
{"id": "602929", "revid": "49980", "url": "https://it.wikipedia.org/wiki?curid=602929", "title": "Fiume Tronto", "text": ""}
{"id": "602930", "revid": "228587", "url": "https://it.wikipedia.org/wiki?curid=602930", "title": "Studio Uno 66", "text": "Studio Uno 66 \u00e8 il nono album della cantante italiana Mina, pubblicato su LP dall'etichetta Ri-Fi nel luglio del 1966.\nIl disco.\n\u00c8 stato ristampato su CD nel 1997 a cura della RCA Italiana (catalogo 74321482622) e rimasterizzato dalla Halidon nel 2009 su CD (SRCD 6295), LP in vinile da 180 grammi (SRLP 08) e Picture disc (SRLPD 15, 2008), questi ultimi a tiratura limitata. Nel 2011 \u00e8 stato rimasterizzato ancora dalla Halidon su CD mantenendo lo stesso numero di catalogo.\nFu pubblicato in Spagna (Belter 22.057) nel 1967 con titolo \"Mina\" e copertina completamente diversa. Da non confondere con la raccolta di brani gi\u00e0 editi (Belter 22.054) avente identica copertina e intitolata \"Studio Uno 66\", stampata l'anno prima.\nNegli Stati Uniti e in Canada (UNS 15501) fu commercializzato dalla UnitedArtists International, con copertina diversa. In Canada venne immessa sul mercato anche una versione monofonica (UN 14501).\nLa storia.\nCome suggerito dal titolo, l'album raccoglie le canzoni scritte appositamente per Mina in occasione della quarta edizione della trasmissione televisiva \"Studio uno\".\nInizialmente, lo show avrebbe dovuto durare dodici puntate, tutte incentrate su Mina. La cantante per\u00f2 declin\u00f2 un impegno cos\u00ec lungo e la trasmissione venne divisa in quattro cicli da cinque puntate ciascuno; ogni ciclo prevedeva la sostituzione della primadonna dello spettacolo. L'ultimo, che riscosse il maggior successo, fu proprio quello con Mina.\nSuccesso e classifiche.\nNelle cinque puntate dal 28 maggio al 25 giugno 1966 Mina present\u00f2 in anteprima quasi tutte le canzoni dell'album (poi pubblicato a luglio), subito seguite dall'uscita del singolo corrispondente e dall'entrata in classifica dello stesso.\nLa popolarit\u00e0 della trasmissione, unita alla capacit\u00e0 di Mina di interpretare qualsiasi brano facendolo diventare un pezzo mai banale o scontato, sono le principali ragioni per cui tutti i singoli estratti, uno dopo l'altro, scalano la hit parade. Alla fine anche l'album ottiene un buon successo commerciale, sar\u00e0 infatti il quinto 33 giri pi\u00f9 venduto nel 1966.\nI brani.\n\"Se telefonando\" compare nella versione classica con il testo modificato; la prima versione, quella originale, \u00e8 reperibile soltanto nella raccolta \"Mina Gold 2\" del 1999.\nLe canzoni \"Se tu non fossi qui / Una casa in cima al mondo\" e \"Addio\" sono state incise da Mina anche in lingua spagnola e si trovano nell'antologia \"Mina latina\" (1998)."}
{"id": "602933", "revid": "73560", "url": "https://it.wikipedia.org/wiki?curid=602933", "title": "Studio uno 66", "text": ""}
{"id": "602936", "revid": "73560", "url": "https://it.wikipedia.org/wiki?curid=602936", "title": "Studio uno", "text": ""}
{"id": "602937", "revid": "267975", "url": "https://it.wikipedia.org/wiki?curid=602937", "title": "I 10 pontificati pi\u00f9 lunghi", "text": ""}
{"id": "602939", "revid": "287204", "url": "https://it.wikipedia.org/wiki?curid=602939", "title": "I 10 pontificati pi\u00f9 brevi", "text": ""}
{"id": "602941", "revid": "1869172", "url": "https://it.wikipedia.org/wiki?curid=602941", "title": "Distretto di Senec", "text": "Il distretto di Senec (in slovacco: \"okres Senec\") \u00e8 un distretto della regione di Bratislava, nella Slovacchia occidentale.\nFino al 1918, il distretto era parte della contea ungherese di Bratislava.\nSuddivisione amministrativa.\nIl distretto \u00e8 composto da 1 citt\u00e0 e 28 comuni:"}
{"id": "602942", "revid": "228587", "url": "https://it.wikipedia.org/wiki?curid=602942", "title": "SsangYong Rodius", "text": "La SsangYong Rodius \u00e8 una vettura di tipo monovolume stile crossover prodotta dal 2004 al 2019 dalla casa automobilistica sudcoreana SsangYong Motor Company.\nL'auto \u00e8 stata disegnata da Ken Greenley, ex direttore del corso di design automobilistico del Royal College of Art di Londra.\nPrima serie (2004-2013).\nL'auto \u00e8 disponibile da 7 fino a 9 posti e con una motorizzazione (Euro 3), di derivazione Mercedes, 2.7 XDi turbodiesel common rail da 165\u00a0CV e trasmissione TOD (\"Torque on demand\"), un particolare tipo di trazione integrale.\nL'obiettivo della Rodius era di catturare l'essenza degli yacht di lusso ma il risultato \u00e8 stato controverso tanto che, nel 2005, ha vinto un dubbioso premio per \"l'auto pi\u00f9 brutta sulle strade\" (nel Regno Unito) e la rivista Top Gear Magazine l'ha descritta come una macchina che sembra \"presa a bottigliate in una rissa in un pub e cucita insieme da un cieco\". Anche in Italia, tramite un sondaggio de Il Sole 24 ORE, \u00e8 stata inserita nel 2008 tra le auto pi\u00f9 brutte ottenendo il 12% dei voti.\nAnche nella scelta del nome la casa coreana ha voluto differenziarsi, Rodius risulta infatti essere nato dalla contrazione delle parole \"Road\" e \"Zeus\", in una libera interpretazione di \"re delle strade\". Su alcuni mercati \u00e8 conosciuta anche come Stavic.\nGli accessori disponibili sono quasi tutti di serie, in opzione pu\u00f2 essere richiesto il cambio automatico in sostituzione del cambio meccanico a 5 marce di serie.\nNel 2006 la motorizzazione della vettura \u00e8 stata riomologata secondo le normative Euro 4 mentre nel 2007 al Salone Internazionale di Ginevra \u00e8 stata esposta una versione ristilizzata, con un frontale leggermente modificato.\nSeconda serie (2013-2019).\nAl salone dell'automobile di Ginevra 2013 \u00e8 stata presentata la seconda serie, che in realt\u00e0 \u00e8 un profondo restyling della precedente aggiornata nel frontale e nel posteriore. L'interno rimane pressoch\u00e9 invariato con piccole modifiche quali l'aggiunta di due airbag laterali per i posti anteriori, di un trip computer, dell'aggiunta in plancia di un ingresso USB e AUX per l'impianto multimedia. Anche il motore \u00e8 stato sostituito con il quattro cilindri turbodiesel due litri e-XDI erogante 155 CV e 360 Nm di coppia massima gi\u00e0 montato dalla casa sugli altri modelli della casa. L'omologazione ora \u00e8 Euro 5 con prestazioni e consumi invariati rispetto alla precedente versione.\nLa seconda serie viene ribattezzata Korando Turismo in Corea del Sud mentre viene chiamata Stavic in alcuni mercati asiatici e sud americani. Nel 2016 viene presentato un ultimo restyling e debutta il nuovo cambio Mercedes-Benz E-Tronic a 7 marce che sostituisce il vecchio 5 marce mentre viene aggiornato il manuale a 6 marce. Con il restyling il motore 2.0 viene pensionato e sostituito da un nuovo 2.2 diesel quattro cilindri e-XDI common rail omologato Euro 6 erogante 178 cavalli. Viene introdotto anche un nuovo sistema di infotainment con impianto touchscreen e connettivit\u00e0 Apple CarPlay e Android Auto.\nNel luglio 2019 esce di produzione a causa delle basse vendite e dell\u2019entrata in vigore della normativa di omologazione WLTP per le emissioni inquinanti."}
{"id": "602944", "revid": "117847331", "url": "https://it.wikipedia.org/wiki?curid=602944", "title": "Franco Borgo", "text": "\u00c8 stato eletto alle elezioni europee del 1984, e poi riconfermato nel 1989, per le liste della DC. \u00c8 stato vicepresidente e poi presidente della Commissione per l'agricoltura, la pesca e lo sviluppo rurale, membro della Delegazione per le relazioni con i paesi membri dell'ASEAN e dell'Organizzazione interparlamentare dell'ASEAN (AIPO), della Delegazione per le relazioni con i paesi del Magreb."}
{"id": "602946", "revid": "729019", "url": "https://it.wikipedia.org/wiki?curid=602946", "title": "Mauro Chiabrando", "text": "Nel 1947 ha partecipato al Jamboree della Pace di Parigi con un drappello di Scout pinerolesi guidati da Don Giuseppe Guglielmino.\nConsigliere Comunale, Assessore Comunale e Vice Sindaco della citt\u00e0 di Pinerolo.\nAssessore Regionale all'Agricoltura del Piemonte fra il 1970 ed il 1975, Consigliere Regionale fino al 1984.\n\u00c8 stato eletto alle elezioni europee del 1984, e poi riconfermato nel 1989, per le liste della DC. \u00c8 stato vicepresidente della Commissione per la politica regionale e l'assetto territoriale e della Commissione per lo sviluppo e la cooperazione."}
{"id": "602951", "revid": "729019", "url": "https://it.wikipedia.org/wiki?curid=602951", "title": "Vittorino Chiusano", "text": "\u00c8 stato eletto alle elezioni europee del 1984 per le liste della DC. \u00c8 stato membro della Commissione per i bilanci, della Delegazione per le relazioni con gli Stati del Golfo, della Commissione per i problemi economici e monetari e la politica industriale, della Delegazione per le relazioni con l'Unione delle Repubbliche Socialiste Sovietiche, della Delegazione per le relazioni con i paesi dell'Asia del Sud."}
{"id": "602952", "revid": "79547", "url": "https://it.wikipedia.org/wiki?curid=602952", "title": "Bomba ad idrogeno", "text": ""}
{"id": "602953", "revid": "1429175", "url": "https://it.wikipedia.org/wiki?curid=602953", "title": "La Bibbia", "text": ""}
{"id": "602957", "revid": "767487", "url": "https://it.wikipedia.org/wiki?curid=602957", "title": "L'ultima risata", "text": "L'ultima risata (\"Der letzte Mann\") \u00e8 un film del 1924 diretto da Friedrich Wilhelm Murnau.\nTrama.\nDegradato a custode di gabinetti perch\u00e9 troppo anziano, il portiere dell'albergo \"Atlantic\" perde il diritto di indossare la sua preziosa uniforme. Nonostante ci\u00f2, alla sera, quando torna a casa dalla sua famiglia, l'uomo continua a portare la veste di lavoro per non turbare lo stato d'animo dei suoi cari.\nIl genero scopre la messinscena. Per punirlo, lo costringe a trascorrere la notte dentro la toilette dell'hotel.\nCome recita la didascalia:\nGrazie ad una improvvisa eredit\u00e0, l'anziano diventa cliente milionario dello stesso albergo.\nProduzione.\nIl film \u00e8 stato prodotto dall'Universum-Film Aktiengesellschaft (UFA) di Erich Pommer. Venne girato negli studi dell'UFA di Berlino e a Freigel\u00e4nde Neubabelsberg di Potsdam. Le riprese durarono circa 180 giorni.\nIl finale venne imposto dal produttore. Ci\u00f2 fu voluto per incrementare le vendite commerciali.\nAd eccezione dell'introduzione e della spiegazione dell'happy ending, il lungometraggio non presenta didascalie.\nMurnau e il direttore della fotografia Freund, per rendere l'azione pi\u00f9 dinamica, inventarono una nuova tecnica di ripresa: la \"Entfesselte Kamera\". Essa consiste nell'utilizzo di una macchina da presa pi\u00f9 leggera, fissata su un sostegno mobile. Si tratta, sostanzialmente, di una carrellata eseguita da un antenato del moderno dolly.\nDistribuzione.\nIl film fu distribuito in Germania il 23 dicembre 1924 dall'Universum-Film Aktiengesellschaft (UFA). Negli USA usc\u00ec l'anno seguente, in collaborazione con la Universal Pictures Corporation (Jewel).\n\"L'ultima risata\" \u00e8 stato restaurato e ne esistono diverse versioni home video. La pellicola \u00e8 di pubblico dominio.\nAccoglienza.\nRitenuta una delle pellicole pi\u00f9 importanti del cinema muto, il film venne lodato dalla critica e dal pubblico.\nRoger Ebert lo ha inserito nella sua personale classifica dei \"Migliori film di sempre\".\nMorando Morandini considera il lungometraggio \u00abuna delle vette del kammerspiel\u00bb\nInfluenza culturale.\nNel 1955 Harold Braun ne ha realizzato un remake.\nSecondo la studiosa Lotte Eisner, alcuni tra i pi\u00f9 grandi registi della storia, fra cui Max Oph\u00fcls, hanno cercato di emulare lo stile fotografico de \"L'ultima risata\"."}
{"id": "602974", "revid": "1718925", "url": "https://it.wikipedia.org/wiki?curid=602974", "title": "Esperienza sensibile", "text": "Si dice esperienza sensibile quella che viene resa dai sensi. \nLa conoscenza \u00e8 la percezione che avviene tramite le capacit\u00e0 sensoriali della persona.\nIl sensibile sia che si parli della sfera intellettuale sia che si parli della capacit\u00e0 sensoriale ha una gradualit\u00e0 di percezione. \nSi parla infatti di soglia sensibile sia per la capacit\u00e0 di tolleranza riferito ad un carattere (\u00e8 una persona molto sensibile) sia che si parli di un'attivit\u00e0 percettiva come per esempio pu\u00f2 essere la soglia dell'udito o della vista ecc.\nStoria del concetto.\nGi\u00e0 Platone tratt\u00f2 la differenza tra la conoscenza sensibile e quella intellettiva nel mito della caverna. Egli infatti fece una distinzione tra le cose sensibili e le cose sovrasensibili. Aristotele invece diede valore all'esperienza sensibile ricercando le cause immanenti (che si trovano all'interno della realt\u00e0) dei fenomeni naturali.\nHegel nella sua Fenomenologia dello spirito a proposito della coscienza formul\u00f2 il concetto \"certezza sensibile\", con il significato \"che viene dal senso\" (sensazione) e lo consider\u00f2 il primo passo della conoscenza, che portava poi alla coscienza sensibile. \nVia via tutti i filosofi fino a Bergson si sono occupati di \"esperienza sensibile\" fino ad operare una grande distinzione tra universo sensibile e tutto il resto che non era sensorialmente percepibile anche se fortemente correlato con il primo.\nRudolf Steiner si spinse oltre con il libro La Via dal Sensibile al Sovrasensibile sostenendo che esiste un'esperienza sensibile anche del mondo spirituale, distinguendo la diversit\u00e0 tra unicit\u00e0 di vedere con gli occhi (esperienza sensibile - sensoriale) e vedere con l'intelletto (esperienza sensibile - intellettuale)."}
{"id": "602977", "revid": "436907", "url": "https://it.wikipedia.org/wiki?curid=602977", "title": "Sabato sera - Studio Uno '67", "text": "Sabato sera - Studio Uno '67 \u00e8 l'undicesimo album della cantante italiana Mina, pubblicato su LP dall'etichetta Ri-Fi a maggio del 1967.\nIl disco.\nNelle intenzioni doveva essere una raccolta il materiale musicale proposto da Mina in anteprima nella trasmissione \"Sabato sera\" (nuovo nome per l'edizione 1967 di \"Studio Uno\"), scritto appositamente per questo spettacolo. Operazione commerciale riuscita visto che risulter\u00e0 il terzo album pi\u00f9 venduto del 1967.\nNonostante il precedente album \"Mina 2\" fosse stato pubblicato anche in stereofonia, con questo LP si torna alla tecnica di registrazione monofonica.\nPubblicato su CD nel 1997 a cura della RCA Italiana (catalogo 4321482602) e rimasterizzato dalla Halidon nel 2009 su CD (SRCD6298), LP in vinile da 180 grammi (SRLP 11) e Picture disc (SRLPD11), questi ultimi a tiratura limitata. Nel 2011 \u00e8 stato rimasterizzato ancora su CD (stesso numero di catalogo, SRCD6298) con tecniche digitali e reso disponibile per il download.\nLa versione destinata al mercato sud americano (Philips 82172 PL), pubblicata in Argentina e Uruguay nel 1967, ha ordine dei brani differente e tutti titoli tradotti in lingua spagnola; inoltre sostituisce \"La banda\" con \"\u00c8 inutile\" (\"Es Inutil\").\nGli arrangiatori dirigono le rispettive orchestre.\nI brani.\nLe canzoni del disco sono cantate tutte in italiano, alcune sono state interpretate e incise da Mina anche in lingua originale, per questi dettagli \"si rimanda alla pagina del singolo in cui il brano \u00e8 contenuto\".\nAnalogamente per i video nei DVD del cofanetto \"Gli anni Rai\" (2008), che riportano le anteprime filmate dei vari brani nelle puntate dello show \"Sabato Sera\", e per i caroselli girati per pubblicizzare la pasta Barilla."}
{"id": "602978", "revid": "7483153", "url": "https://it.wikipedia.org/wiki?curid=602978", "title": "Diplomatico", "text": ""}
{"id": "602984", "revid": "76963", "url": "https://it.wikipedia.org/wiki?curid=602984", "title": "The Stations of the Crass", "text": ""}
{"id": "602993", "revid": "123970128", "url": "https://it.wikipedia.org/wiki?curid=602993", "title": "Andrea Crosariol", "text": "\u00c8 il figlio di Lella Battistella. Alto , ha giocato nel ruolo di centro. Attualmente \u00e8 primo assistente di Damiano Pilot, coach dell'Eurobasket Roma in A2.\nCarriera.\nGiovanili e club.\nCresciuto nelle giovanili del Petrarca Padova, si \u00e8 trasferito a Piove di Sacco dove ha giocato per un paio di stagioni. Dopo un buon provino fu preso dal vivaio della Benetton Treviso.\nSuccessivamente si trasferisce negli Stati Uniti per giocare nel campionato NCAA con i Fairleigh Dickinson Knights.\nDopo due stagioni, nel marzo 2006 ritorna a Treviso, dove fa in tempo a vincere lo scudetto (senza praticamente mai scendere in campo).\nNell'estate 2006 passa alla Virtus Bologna con la formula del prestito biennale. Con le \u00abV nere\u00bb arriva in finale contro la Montepaschi Siena, e pur perdendo, Crosariol dimostra di essere uno dei centri migliori del campionato italiano (celebre la sua schiacciata che mand\u00f2 in frantumi il tabellone).\nPoi dopo l'addio del coach Zare Markovski da parte della compagine virtussina, viene ceduto nel febbraio 2008 sempre in prestito, questa volta solo fino alla fine della stagione in corso, alla Lottomatica Roma, dove trova poco spazio.\nDi nuovo in prestito per la stagione 2008-09, stavolta nelle file dell'Air Avellino, potendo disputare l'Eurolega e mettersi in mostra nella vetrina internazionale. Inoltre Andrea ritrova ad Avellino Zare Markovski e il play Travis Best che era stato suo compagno di squadra a Bologna.\nIl 2 luglio 2009 firma un contratto quadriennale per tornare alla Lottomatica Roma, dove riesce a inserirsi come uno dei principali elementi nella prima parte di stagione.\nL'11 agosto 2012, un anno prima della scadenza del contratto con Roma, rescinde con la squadra capitolina e si trasferisce alla Victoria Libertas Pesaro.\nIl 23 settembre 2013 firma un contratto mensile con la squadra tedesca dell'Oldenburg.\nIl 20 agosto 2015 firma un contratto in A2 Girone Ovest con la Viola Reggio Calabria.\nIl 18 luglio 2017 viene ingaggiato dalla Pallacanestro Cant\u00f9.\nIl 23 agosto 2018 scende di categoria e firma un biennale con la neopromossa in Serie A2 Pallacanestro Piacentina.\nNell'estate 2019, dopo 13 anni di carriera, si ritira dall'attivit\u00e0 agonistica.. Come primo incarico, diventa assistente allenatore dell'Eurobasket Roma nella stagione 2020/2021.\nNazionale.\nNell'estate 2006 \u00e8 stato convocato nella nazionale italiana di pallacanestro in occasione di alcune amichevoli. Ha partecipato alla spedizione azzurra ai campionato europeo 2007 in Spagna.\nNel novembre 2017 ritrova l'azzurro, convocato dal nuovo allenatore Meo Sacchetti in occasione delle qualificazioni ai mondiali 2019."}
{"id": "602994", "revid": "4749327", "url": "https://it.wikipedia.org/wiki?curid=602994", "title": "Araba", "text": ""}
{"id": "602995", "revid": "729019", "url": "https://it.wikipedia.org/wiki?curid=602995", "title": "Cutrale", "text": "Sucoc\u00edtrico Cutrale \u00e8 una azienda brasiliana con sede ad Araraquara nello stato di San Paolo. La Cutrale \u00e8 uno dei maggiori produttori al mondo di succo d'arancia.\nStoria.\nLe origini della societ\u00e0 sono da rintracciare nel commercio di frutta intrapreso dall'immigrato siciliano Giuseppe Cutrale al mercato comunale di San Paolo. L'attivit\u00e0 crebbe e Cutrale fu in grado di iniziare ad esportare frutta verso l'Europa finch\u00e9 la seconda guerra mondiale rese tale commercio impossibile. Negli anni Cinquanta il figlio Jos\u00e8 entr\u00f2 nell'attivit\u00e0 commerciale e fu grazie alla sua iniziativa che l'attivit\u00e0 commerciale \u00e8 divenuta una delle maggiori aziende al mondo per la produzione di succo d'arancia.\nJos\u00e8 Cutrale (1926 - 2004) invest\u00ec i proventi del commercio nell'acquisto di tenute agricole. La svolta venne nel 1967 quando acquist\u00f2 la \"Succonasa\", azienda produttrice di succo d'arancia sull'orlo del fallimento. \nAgli inizi della produzione si avvantaggi\u00f2 di una ondata di gelo che colp\u00ec la Florida distruggendo la produzione di arance e permettendo a Cutrale di rifornire il mercato americano di succo d'arancia.\nNel 1996 la Cutrale ha acquistato dalla Coca Cola due stabilimenti per la produzione di succhi di frutta \"Minute Maid\" in Florida. Nel 2004 la Cutrale e la \"Citrosuco\" rilevano tutte le attivit\u00e0 della multinazionale Cargill legate alla produzione di succhi di frutta in Brasile.\nProduzione.\nLa Cutrale ha immense estensioni di aranceti e cinque impianti produttivi in Brasile oltre ai due in Florida che le permettono di produrre attualmente circa il 30% della produzione mondiale di succo d'arancia.\nControversia.\nLa Cutrale ed altri produttori brasiliani sono stati accusati nel corso degli anni dai produttori statunitensi di succo di arancia di tenere artificiosamente i prezzi bassi. Altre accuse riguardano le condizioni salariali dei lavoratori dell'azienda brasiliana."}
{"id": "602996", "revid": "767487", "url": "https://it.wikipedia.org/wiki?curid=602996", "title": "Mina alla Bussola dal vivo", "text": "Mina alla Bussola dal vivo \u00e8 il primo album live della cantante italiana Mina, pubblicato su LP dalla casa discografica PDU di propriet\u00e0 dell'artista a maggio del 1968 e distribuito dalla Durium.\nStoria.\nPrimo di 3 LP dal vivo, cui fanno seguito \"Dalla Bussola\" del 1972 e lo storico, per l'ultima apparizione in pubblico di Mina, \"Mina Live '78\". Nella discografia ufficiale sono catalogati tra gli \"album studio\", ma contengono tutti registrazioni live di concerti tenuti in epoche diverse nel celebre locale notturno di Sergio Bernardini \"La Bussola\" di Focette sul lungomare a Marina di Pietrasanta in Versilia. (In realt\u00e0 per l'ultimo fu utilizzato il tendone della pi\u00f9 ampia struttura non molto distante, denominata \"Bussoladomani\", aperta nel 1976 e smantellata nel 2000).\nIl disco documenta l'evento del 14 aprile 1968 organizzato per festeggiare i dieci anni di carriera dell'artista, proprio nello stesso locale in cui, spinta dagli amici, aveva iniziato a cantare pubblicamente una notte d'estate di tanti prima.\nIl disco.\nEsiste una ristampa promozionale a tiratura limitata con lo stesso numero di catalogo, che reca sulle etichette del disco le scritte \"non commerciabile\" e OMAGGIO DE \"LA BUSSOLA\" *, oltre a contenere la seguente nota, ripresa anche in alcune edizioni successive:\nPubblicato su musicassetta nel 1970 (PDU PMA 530) e rimasterizzato su CD nel 2001 (PDU 090 7906872).\nIl 33 giri, che risulter\u00e0 il 3\u00ba album pi\u00f9 venduto del 1968, \u00e8 il primo ambizioso tentativo fatto in Italia per includere la registrazione di un concerto dal vivo in un album e, contemporaneamente, un apprezzabile sforzo per celebrare dieci anni di straordinario, immutato successo della cantante.\nStampato in Brasile con il sottotitolo aggiuntivo \"Mina ao vivo\" (PDU/Fermata FB 228), in Colombia intitolato \"Canta en vivo\" (Fermata LF 149) e in Cile con l'edizione promozionale \"Mina en persona\" (Fermata LF 140 X)."}
{"id": "603004", "revid": "71433", "url": "https://it.wikipedia.org/wiki?curid=603004", "title": "Mule", "text": ""}
{"id": "603005", "revid": "84416662", "url": "https://it.wikipedia.org/wiki?curid=603005", "title": "3 TV", "text": ""}
{"id": "603006", "revid": "4749412", "url": "https://it.wikipedia.org/wiki?curid=603006", "title": "Baathista", "text": ""}
{"id": "603008", "revid": "224230", "url": "https://it.wikipedia.org/wiki?curid=603008", "title": "Iudex iuxta alligata et probata iudicare debet", "text": "\"Iudex iuxta alligata et probata iudicare debet\" (alla lettera: 'il giudice deve giudicare secondo quanto allegato e provato') \u00e8 un brocardo che esprime un principio, risalente al diritto romano, applicato anche negli ordinamenti giuridici odierni, corollario del pi\u00f9 generale \"principio dispositivo\". Spesso viene citato nella forma abbreviata \"iuxta alligata et probata\". Ha un significato analogo al brocardo \"quod non est in actis non est in mundo\".\nIl brocardo compendia due principi: l'uno vieta al giudice di fondare la sua decisione su fatti diversi da quelli che le parti hanno allegato (\"iudex iuxta alligata iudicare debet\"), essendo l\"'allegazione\" l'atto con il quale la parte introduce in giudizio un fatto ponendo la sua sussistenza o insussistenza; l'altro principio vieta al giudice di fondare la sua decisione su mezzi di prova diversi da quelli proposti dalle parti (\"iudex iuxta probata iudicare debet\"). Il primo \u00e8 riconducibile al \"principio dispositivo in senso proprio\" (o \"materiale\" o \"sostanziale\"), mentre il secondo \u00e8 il \"principio dispositivo in senso improprio\" (o \"formale\" o \"processuale\"), detto anche \"principio di disponibilit\u00e0 delle prove\".\nIl principio dispositivo pervade il processo civile nella generalit\u00e0 degli ordinamenti non comunisti, anche se pu\u00f2 subire deroghe pi\u00f9 o meno estese per determinati procedimenti speciali. Quanto al processo penale, il principio espresso dal brocardo opera laddove viene adottato il \"sistema accusatorio\", nel quale sono solo le parti, e non il giudice, ad introdurre nel processo i fatti e le relative prove. Laddove, invece, viene adottato il \"sistema inquisitorio\", il giudice, fondendo il suo ruolo con quello dell'accusatore, partecipa attivamente all'introduzione dei fatti e delle prove, sicch\u00e9 non \u00e8 vincolato a quanto allegato e provato dalle parti.\nNell'ordinamento italiano il principio \u00e8 enunciato nell'art. 115 del Codice di procedura civile secondo il quale: \"Salvi i casi previsti dalla legge, il giudice deve porre a fondamento della decisione le prove proposte dalle parti o dal pubblico ministero.\nPu\u00f2 tuttavia, senza bisogno di prova, porre a fondamento della decisione le nozioni di fatto che rientrano nella comune esperienza\". Il principio vige anche nel processo penale italiano, ora ispirato al sistema accusatorio."}
{"id": "603018", "revid": "11557", "url": "https://it.wikipedia.org/wiki?curid=603018", "title": "Millimetri di mercurio", "text": ""}
{"id": "603027", "revid": "287204", "url": "https://it.wikipedia.org/wiki?curid=603027", "title": "Marius Stankevicius", "text": ""}
{"id": "603028", "revid": "767487", "url": "https://it.wikipedia.org/wiki?curid=603028", "title": "Dr. Alban", "text": "Il nome d'arte \"Dr. Alban\" si deve ai suoi studi giovanili di odontoiatra.\nBiografia.\nDr. Alban \u00e8 arrivato in Svezia all'et\u00e0 di 23 anni, per studiare odontoiatria. Ha raggiunto la fama internazionale negli anni novanta. Il suo album di debutto \"Hello Afrika\", ha venduto circa un milione di copie in tutto il mondo, e un risultato ancora maggiore \u00e8 stato raggiunto dal successivo \"One Love\". Brani come \"Sing Hallelujah\", \"Hello Afrika\", \"Look Who's Talking Now\", \"It's My Life\" e \"Let the Beat Go on\" sono considerati classici della musica dance.\nHa fondato una propria etichetta discografica, la Dr. Records. \u00c8 tornato sulle scene musicali nel 2008 grazie a una collaborazione con Haddaway, altro nome celebre della Dance nel decennio precedente, per la canzone \"I Love The 90's\"."}
{"id": "603029", "revid": "287204", "url": "https://it.wikipedia.org/wiki?curid=603029", "title": "Predrag Mijatovic", "text": ""}
{"id": "603031", "revid": "287204", "url": "https://it.wikipedia.org/wiki?curid=603031", "title": "Le pi\u00f9 belle canzoni italiane interpretate da Mina", "text": "Le pi\u00f9 belle canzoni italiane interpretate da Mina \u00e8 il tredicesimo album in studio della cantante italiana Mina, pubblicato nel 1968 dalla PDU.\nDescrizione.\n33 giri realizzato esclusivamente per i lettori abbonati ai periodici Rusconi \"Amica\", \"La Domenica del Corriere\" e \"Tribuna illustrata\", che dovevano indicare, tramite delle votazioni, le canzoni della musica leggera italiana considerate pi\u00f9 belle.\nQuale risultato del sondaggio viene gratuitamente allegata alle riviste questa raccolta promozionale, in cui sono inseriti brani unanimemente riconosciuti come classici, dei quali Mina offre una sua inedita interpretazione (tranne \"E se domani\" e \"Canzone per te\" gi\u00e0 pubblicati).\nAnche se di fatto si tratta di un'antologia, \u00e8 ufficialmente catalogata tra gli album nella discografia sul sito dell'artista. \nPoich\u00e9 non fu commercializzato mediante il normale canale di distribuzione dei negozi di dischi, l'anno seguente venne pubblicato ufficialmente l'album \"I discorsi\", che contiene gli stessi brani, eccetto \"E se domani\" e \"La musica \u00e8 finita\" sostituiti con \"I discorsi\" e \"La canzone di Marinella\", ed ha una copertina diversa.\nArrangiamenti, orchestra e direzione orchestrale sono di Augusto Martelli.\nI brani.\nQueste canzoni troveranno spazio nei successivi album e raccolte della cantante, tranne \"La musica \u00e8 finita\" ripubblicata solo nel 2004 in \"The Platinum Collection\"."}
{"id": "603036", "revid": "287204", "url": "https://it.wikipedia.org/wiki?curid=603036", "title": "Victor Hugo Mareco", "text": ""}
{"id": "603039", "revid": "599013", "url": "https://it.wikipedia.org/wiki?curid=603039", "title": "Sergio Concei\u00e7\u00e3o", "text": ""}
{"id": "603050", "revid": "247222", "url": "https://it.wikipedia.org/wiki?curid=603050", "title": "Canzonissima '68", "text": "Canzonissima '68 \u00e8 il quattordicesimo album della cantante italiana Mina, pubblicato nel dicembre 1968 dalla PDU.\nIl disco.\nComprende canzoni presentate durante la trasmissione televisiva \"Canzonissima 1968\", compresa la sigla finale \"Vorrei che fosse amore\" e quella iniziale \"Zum zum zum\", qui come sul singolo cantata dalla sola Mina.\nL'album \u00e8 registrato in stereofonia, compatibile con apparecchiature mono, e risulta l'undicesimo 33 giri pi\u00f9 venduto del 1969.\n\u00c8 stato rimasterizzato su CD nel 2001 (EMI 5355062).\nI brani.\nTutti i brani, a parte gli inediti, erano gi\u00e0 stati precedentemente pubblicati su 45 giri.\nPer filmati video, versioni di Mina in lingua straniera e altre informazioni di una canzone, consultare la voce relativa al singolo che la contiene oppure\nTracce.\nArrangiamenti, orchestra e direzione d'orchestra di Bruno Canfora per A1,A4,B1,B6; di Augusto Martelli per gli altri brani, eccetto \"Quand'ero piccola\" arrangiata da Luis Bacalov."}
{"id": "603052", "revid": "287204", "url": "https://it.wikipedia.org/wiki?curid=603052", "title": "Eurialinit\u00e0", "text": "Leurialinit\u00e0 \u00e8 la caratteristica degli organismi acquatici di poter sopportare notevoli variazioni del grado di salinit\u00e0 dell'acqua.\nSignificato biologico ed ecologico.\nGli organismi eurialini possono vivere (ma non sempre riprodursi) sia in acque dolci che a salinit\u00e0 marina, oppure in acque salmastre nelle quali il tasso di sale pu\u00f2 variare ripetutamente in seguito all'immissione di acque dolci o alla concentrazione per evaporazione.\nSono in genere gli unici a popolare ambienti in cui sono frequenti sbalzi di salinit\u00e0 come lagune o estuari.\nSi possono trovare sia all'interno di gruppi di origine marina che di origine dulcacquicola; un contingente meno numeroso \u00e8 composto da specie che si incontrano esclusivamente in acque salmastre.\nEsempi di pesci eurialini.\nTra i pesci ossei eurialini si hanno alcune delle specie pi\u00f9 comuni tra le catture dei pescatori come i cefali o muggini, la spigola, l'orata, l'anguilla, l'ombrina ed i latterini (\"Atherina\"); tutte queste specie entrano in acqua salmastra o dolce per nutrirsi ma, eccettuati i latterini, si riproducono solo in mare.\nIl carcarino leuca, squalo solitamente marino, pu\u00f2 facilmente trovarsi in acque dolci dei fiumi tropicali anche a grande distanza dal mare.\nUna specie aliena di origine dulcacquicola che pu\u00f2 trovarsi in acque salmastre \u00e8 la gambusia.\nTra le specie tipiche di acque salmastre che non si trovano regolarmente n\u00e9 in acqua dolce n\u00e9 in mare si possono annoverare il nono, il pesce ago di rio e diversi gobidi come il ghiozzetto di laguna, il ghiozzetto cenerino ed il ghiozzo go.\nUn discorso a parte meritano i pesci anadromi o catadromi, che passano dalle acque marine alle dolci (anadromi) o il contrario (catadromi) per scopi riproduttivi."}
{"id": "603055", "revid": "1048993", "url": "https://it.wikipedia.org/wiki?curid=603055", "title": "Luigi Maria Burruano", "text": "Biografia.\nAttore teatrale.\nNato a Palermo da una famiglia borghese, all'inizio degli anni settanta ha cominciato a recitare, dedicandosi al cabaret e al teatro dialettale in lingua siciliana. A met\u00e0 degli anni settanta ha ottenuto un buon successo di pubblico: particolare scalpore ha fatto lo spettacolo da lui interpretato, \"La coltellata\", . Dalla protagonista Aurora Quattrocchi, una volta divenuta sua moglie, ha avuto la figlia Gelsomina. Proprio a teatro Burruano ha scoperto e portato alla ribalta Tony Sperandeo e Giovanni Alamia, un duo di attori musicisti del quartiere \"Boscogrande\". La sua carriera teatrale lo ha portato sui palcoscenici di teatri stabili di Catania, Roma, Trieste e Prato.\nAttore cinematografico e televisivo.\nBurruano ha esordito nel cinema nel 1970, ne \"L'amore coniugale\" di Dacia Maraini. Il teatro \u00e8 rimasto tuttavia la sua occupazione principale fino al 1983, quando ha interpretato un carabiniere nel film \"Questo e quello\" di Sergio Corbucci e poi due anni dopo con una piccola parte in \"Pizza Connection\" di Damiano Damiani. Poi, un'altra pausa - interrotta da parti minori nel dittico di Marco Risi \"Mery per sempre\" (1989) e \"Ragazzi fuori\" (1990) - fino al 1992, quando con \"Nel continente nero\" ancora di Marco Risi ha fatto ritorno al cinema per farne la sua attivit\u00e0 principale. Il successo per Burruano \u00e8 arrivato per\u00f2 quattro anni dopo con la partecipazione alla serie televisiva \"La piovra 8 - Lo scandalo\", diretta da Giacomo Battiato.\n\u00c8 lo zio dell'attore Luigi Lo Cascio, con cui ha girato il film \"I cento passi\" (2000) di Marco Tullio Giordana, in cui i due interpretano rispettivamente Luigi Impastato e il figlio Peppino, ruolo per il quale Lo Cascio fu segnalato a Giordana proprio da Burruano: tale interpretazione gli ha valso l'anno successivo la candidatura al Nastro d'argento. Sempre nello stesso anno lo si vede tra i protagonisti della miniserie \"L'attentatuni - Il grande attentato\", dove interpreta il ruolo di Leoluca Barone (ispirato al personaggio del noto boss mafioso Leoluca Bagarella).\nTra gli altri film da lui interpretati, \"La discesa di Acl\u00e0 a Floristella\" di Aurelio Grimaldi (1992), \"L'uomo delle stelle\" di Giuseppe Tornatore (1995), \"Nowhere\" di Luis Sep\u00falveda (2002), \"Liberi\" di Gianluca Maria Tavarelli (2003), \"Il ritorno di Cagliostro\" di Cipr\u00ec e Maresco (2003), \"Miracolo a Palermo!\" di Beppe Cino (2005), \"Quo vadis, baby?\" di Gabriele Salvatores (2005) ed \"Eccezzziunale veramente - Capitolo secondo... me\" di Carlo Vanzina (2006).\nNel 2006 ottiene una notevole popolarit\u00e0 con le fiction \"L'onore e il rispetto\" di Salvatore Samperi e \"Raccontami\", dove recita insieme a Massimo Ghini. Nel novembre 2007 esce nelle sale cinematografiche il film \"Milano Palermo - Il ritorno\", dove recita con Raoul Bova e Giancarlo Giannini, diretto da Claudio Fragasso. Nel 2008 recita ne \"Il sangue dei vinti\" di Michele Soavi, per poi tornare ad essere diretto da Tornatore in \"Baar\u00eca\" (2009) e da Fragasso in \"Le ultime 56 ore\" (2010), al fianco di Gianmarco Tognazzi e Luca Lionello. Nel 2012 interpreta il ruolo dell'avvocato Scalici ne \"La citt\u00e0 ideale\", film di esordio alla regia di Luigi Lo Cascio.\nLa morte.\nBurruano \u00e8 morto nel sonno il 10 settembre 2017 nella sua casa nel quartiere Uditore di Palermo: aveva 68 anni ed era malato da tempo.\nVicende giudiziarie.\nIl 4 settembre del 2006 Burruano \u00e8 stato arrestato con l'accusa di \"tentato omicidio\". Dopo aver accoltellato l'ex genero Fabio Guida, colpevole secondo Burruano di esasperare la moglie e di non pagare gli alimenti ai tre figli, \u00e8 stato arrestato dalle forze dell'ordine mentre beveva una birra al bar, ottenendo undici giorni dopo gli arresti domiciliari. Successivamente l'attore ha patteggiato una pena di sedici mesi, ma la vicenda ha comunque avuto l'effetto di facilitare la riconciliazione familiare tra Guida e la moglie Gelsomina Burruano."}
{"id": "603059", "revid": "287204", "url": "https://it.wikipedia.org/wiki?curid=603059", "title": "Zlatko Dedic", "text": ""}
{"id": "603065", "revid": "2373", "url": "https://it.wikipedia.org/wiki?curid=603065", "title": "Bestia di Busco", "text": "La Bestia di Busco (in inglese Beast of Busco) \u00e8 un presunto mostro che abiterebbe il Fulk Lake vicino a Churubusco (Indiana, Stati Uniti), secondo alcuni abitanti del luogo e criptozoologi. Avrebbe l'aspetto di una gigantesca tartaruga del peso approssimativo di .\nLa leggenda sulla sua presenza si inserisce nel solco dei vari racconti, attestati in ogni continente, di misteriose (e spesso enormi) creature che vivrebbero nelle acque dei laghi.\nLe origini.\nNel 1898, un contadino di nome Oscar Fulk disse di aver visto, in un lago all'interno della sua propriet\u00e0, un'enorme tartaruga che emergeva dalle acque. Inizialmente, nessuno gli credette, ma dopo che egli vendette la sua propriet\u00e0 anche i nuovi proprietari avvistarono la tartaruga molte volte, cos\u00ec l'interesse per la stessa crebbe. Presto il mostro, insieme alla celebrit\u00e0, ottenne anche ben due nomi: \"Oscar\", come il suo scopritore, e \"La Bestia di Busco\"; anche il lago fu battezzato in onore del vecchio contadino: Fulk Lake.\nTentativi di cattura.\nLa propriet\u00e0 del vecchio Fulk divenne col tempo un'attrazione turistica per molti curiosi desiderosi di vedere il mostro, la cui attesa veniva spesso delusa.\nNel 1949, dopo che Oscar emerse dal lago, dei contadini provarono a catturarlo ma lui ruppe la rete che gli avevano gettato e si dilegu\u00f2. Secondo alcuni, di questo tentativo di cattura esisterebbe anche un video, di cui si \u00e8 persa ogni traccia.\nIn seguito, furono organizzate molte battute di caccia e si tent\u00f2 anche di attirare Oscar usando una tartaruga femmina di ; nessun tentativo ebbe per\u00f2 risultati positivi.\nOggi di Oscar non si sa pi\u00f9 nulla, ma la gente del luogo festeggia ancora in suo onore i \"Turtle Days\" (\"Giorni della tartaruga\").\nSpiegazione.\nSecondo alcuni scienziati, Oscar potrebbe essere una tartaruga \"Chelydra serpentina\" o \"Macrochelys temminckii\"."}
{"id": "603071", "revid": "78273", "url": "https://it.wikipedia.org/wiki?curid=603071", "title": "Gigi Burruano", "text": ""}
{"id": "603072", "revid": "2091899", "url": "https://it.wikipedia.org/wiki?curid=603072", "title": "Unktehila", "text": "Gli Unktehila, anche noti come Serpenti Cornuti, sono creature che appaiono nella mitologia di molte culture Native Americane. Generalmente, i miti li considerano creature antidiluviane originatesi prima dell'uomo e fisicamente simili ad enormi rettili, dotati di grandi corna e di una pelle coriacea e squamata. Alcune tradizioni li dipingono simili a enormi lucertole, altre ad altrettanto grandi serpenti. In molte tradizioni gli Unktehila erano gli acerrimi nemici degli uccelli del tuono, dai quali gli esemplari pi\u00f9 grandi furono annientati. Queste figure sono assimilabili per simbologia e funzione ai draghi europei e asiatici e come loro, a seconda delle molte variazioni regionali, associati all'acqua, alla pioggia, ai fulmini, al tuono o al fuoco. Questi rettili mitologici sono protagonisti di spicco dei differenti complessi cerimoniali della preistoria del Nord America. Serpenti Cornuti sono creature comuni anche in molte culture europee e medio orientali.\nNella cultura dei nativi.\nGli Unktehila appaiono nella tradizione orale di numerosi popoli indigeni delle Americhe, specialmente delle trib\u00f9 indigene delle foreste sud-orientali e dei Grandi Laghi. Le tradizioni del popolo Muscogee includono serpenti cornuti e \"serpenti-nodo\", chiamati \"estakwvnayv\" in lingua Muscogee. Entrambe sono variamente interpretati come la stessa creatura o a volte come due creature differenti; simili, ma differenti per dimensioni, in quanto il Serpente Cornuto sarebbe ben pi\u00f9 grande del serpente-nodo. Per il popolo Muscogee fisicamente il Serpente Cornuto sarebbe un genere di serpente acquatico ricoperto di dure squame iridescenti e cristalline, con un singolo grande cristallo sulla fronte (curiosamente questo particolare richiama il radicato mito euro-asiatico delle cosiddette pietre di drago, preziosi cristalli che si troverebbero nella testa dei draghi: le due tradizioni sono in realt\u00e0 completamente slegate e si sono sviluppate in maniera del tutto indipendente). Sia le scaglie che il cristallo sono molto ricercati per via del loro enorme potenziale divinatorio. Le corna, chiamate \"chitto gab-by\", erano invece usate nella medicina. Jackson Lewis, un consulente presso John R. Swanton riguardo alle tradizioni del popolo Muscogee, disse riguardo a queste creature: \"Questo serpente vive nell'acqua e ha corna come quelle di un cervo. Non \u00e8 un serpente malvagio\u2026 non attacca gli uomini ma sembra avere una capacit\u00e0 magnetica sulle prede\". Spesso nelle storie e nelle favole, il Serpente Cornuto ama mangiare il \"sumac\". Le popolazioni dell'Alabama invece, chiamano il Serpente Cornuto \"tcinto s\u00e5ktco\" o \"pesce-aragosta\", e sono soliti classificarlo in quattro categorie che si distinguono per il colore delle loro corna ritorte, blu, rosse, bianche o gialle.\nAll'interno del popolo Yuchi la figura del Serpente Cornuto \u00e8 talmente sentita che le raffigurazioni pi\u00f9 recenti arrivano sino al 1905. Un'effigie della creatura fu creata a partire dal manto scuoiato di un cervo, con il corpo dipinto di blu e le corna di giallo. La danza Yuchi nota come \"danza della grande tartaruga\" onora lo spirito del Serpente Cornuto, che nella loro tradizione \u00e8 associato ai concetti di fulmine, fuoco, tuono, malattia e arcobaleno, tutti concetti che spesso ricordano figurativamente tracciati lineari (quindi \"serpentiformi\"). Fra le popolazioni Cherokee, il Serpente Cornuto \u00e8 noto come \"uktena\". L'antropologo James Mooney, descrive cos\u00ec l'animale:\nQuelli che lo conoscono riferiscono che l'uktena \u00e8 un enorme serpente, largo quanto il tronco di un albero, con corna sulla sua testa e una luminosa, sfolgorante cresta simile ad un diamante sulla sua fronte, con scaglie che ardono come scintille di fuoco. Esso ha anelli o macchie colorate lungo la sua intera lunghezza, e non pu\u00f2 essere ferito eccetto che puntando alla settima macchia dalla testa, perch\u00e9 \u00e8 sotto questa macchia che si trovano il suo cuore e la sua vita. Lo scintillante diamante \u00e8 detto \"ulun'suti\", trasparente, e colui che lo riesce a conquistare pu\u00f2 diventare il pi\u00f9 grande taumaturgo della trib\u00f9. Ma \u00e8 un'impresa che vale la vita, giacch\u00e9 chiunque sia avvistato dall'Uktena \u00e8 cos\u00ec abbagliato dal suo bagliore luminoso che corre verso il serpente invece di tentare la fuga. Come se non bastasse, il respiro dell'Uktena \u00e8 cos\u00ec pestilenziale che nessuna creatura pu\u00f2 sopravvivere se inala anche la pi\u00f9 piccola quantit\u00e0 dell'aria malsana emessa dall'Uktena. Anche il solo vedere un Uktena addormentato presagisce la morte, ma non del cacciatore stesso, quanto della sua famiglia. \nSecondo le credenze del popolo Sioux, lo \"Unktehila\" (\"\u0172\u021fc\u00e9\u01e7ila\") \u00e8 un terribile rettile mostruoso dei tempi antichi. Erano molti e di molte forme, ma alla fine gli uccelli del tuono li distrussero, risparmiando solo piccole specie come lucertole e serpenti. Il mito potrebbe essere stato ispirato dal ritrovamento di dinosauri fossili nel territorio tribale dei Sioux; anche l'uccello del tuono potrebbe essere stato in parte ispirato da resti di scheletri di pterosauro.\nNell'iconografia occidentale.\nIl serpente dalle corna di ariete \u00e8 una immagine religiosa ben conosciuta nell'Europa nord-occidentale prima e durante il periodo romano. Appare tre volte sul Calderone di Gundestrup, e nella Gallia romano-celtica era strettamente connesso al dio cornuto Cernunnos, in compagnia del quale \u00e8 frequentemente raffigurato. Questa coppia mitologica appare almeno dal IV sec. a.C. nell'Italia Settentrionale, dove una grande figura cornuta con torque e serpenti fu intagliata nella roccia in Val Camonica.\nUna figuretta in bronzo a \u00c9tang-sur-Arroux e una scultura in pietra a Sommer\u00e9court raffigurano il corpo di Cerumnos attorniato da due serpenti cornuti che si cibano dalle ciotole di frutta e di farina di mais nel grembo del dio. Sempre a Sommer\u00e9court troviamo inoltre la scultura di una dea che sorregge una cornucopia e un melograno, mentre un serpente cornuto mangia da una ciotola di cibo. A Yzeures-sur-Creuse troviamo l'incisione di un giovane con un serpente cornuto scolpito nell'atto di avvolgersi intorno alle sue gambe, con la testa appoggiata sullo stomaco della figura, mentre a Cirencester nel Gloucestershire le gambe di Cerumnos sono due serpenti che si torcono ai due lati della sua testa per nutrirsi di frutta e grano. Secondo Mirande Green, i serpenti rappresentano la natura pacifica del dio, associata alla generosit\u00e0 della natura e all'abbondanza di frutta, ed evidenzia la sua associazione con la rigenerazione.\nAltre divinit\u00e0 sono occasionalmente accompagnate da serpenti con corna di ariete, inclusi i cosiddetti \"Marte Celtico\", \"Mercurio Celtico\"; inoltre serpenti cornuti e a volte anche serpenti pi\u00f9 convenzionali appaiono in combinazione con la ruota solare, apparentemente come attributi del dio del cielo.\nNell'iconografia mesopotamica.\nNella mitologia mesopotamica, il Ningishzida, \u00e8 un ancestrale prototipo del serpente biblico trovato nel Giardino dell'Eden, a volte raffigurato come un serpente con corna. In altre raffigurazioni \u00e8 tratteggiato con sembianze umane, ma \u00e8 accompagnato da alcuni \"bashmu\", sei serpenti cornuti. Il Ningishzida condivide l'epiteto di \"Ushumgal\", \"grande serpente\", con molte altre divinit\u00e0 mesopotamiche."}
{"id": "603077", "revid": "2015336", "url": "https://it.wikipedia.org/wiki?curid=603077", "title": "Galeria Valeria", "text": "Biografia.\nGaleria era nata da Diocleziano e Prisca, spos\u00f2 Galerio nel 293, quando suo padre lo elesse cesare per l'Oriente. Questo matrimonio, chiaramente organizzato per rafforzare i rapporti tra i due imperatori, richiese che Galerio divorziasse dalla sua prima moglie, di cui si ignora il nome.\nValeria simpatizzava con i cristiani, mentre suo marito li perseguitava e fu innalzata al titolo di \"Augusta\" e \"mater castrorum\" nel novembre 308. Poich\u00e9 non diede figli a Galerio, ella adott\u00f2 come proprio il figlio illegittimo di suo marito, Candidiano. \nQuando Galerio mor\u00ec, nel 311, Licinio divenne imperatore, e gli furono affidate Valeria e sua madre Prisca. Le due donne, comunque, fuggirono da Licinio per mettersi sotto la protezione di Massimino Daia, la cui figlia era stata promessa in matrimonio a Candidiano. Poco tempo dopo Valeria rifiut\u00f2 le proposte di matrimonio di Massimino, che la fece arrestare e confinare in Siria, confiscando le sue propriet\u00e0. \nAlla morte di Massimino, Licinio ordin\u00f2 la pena capitale per Valeria, che fugg\u00ec, nascondendosi per un anno, finch\u00e9 non fu trovata a Tessalonica; fu catturata dalla folla, decapitata nella pubblica piazza ed il suo corpo fu gettato in mare."}
{"id": "603078", "revid": "92723", "url": "https://it.wikipedia.org/wiki?curid=603078", "title": "Distretto di Senica", "text": "Il distretto di Senica (in slovacco: \"okres Senica\") \u00e8 un distretto della regione di Trnava, nella Slovacchia occidentale.\nFino al 1918, il distretto costituiva gran parte del comitato di Nyitra, tranne una piccola porzione che faceva parte del comitato di Pozsony.\nSuddivisione amministrativa.\nIl distretto \u00e8 composto da 2 citt\u00e0 e 29 comuni:"}
{"id": "603082", "revid": "298055", "url": "https://it.wikipedia.org/wiki?curid=603082", "title": "I discorsi", "text": "I discorsi \u00e8 il quindicesimo album della cantante italiana Mina, pubblicato nel 1969 dalla PDU.\nIl disco.\nRiprende quasi per intero i contenuti dell'album \"Le pi\u00f9 belle canzoni italiane interpretate da Mina\" (prodotto destinato esclusivamente agli abbonati di alcune riviste), ma utilizza la tradizionale commercializzazione e distribuzione attraverso i negozi di dischi. \nDue sole canzoni differenziano l'elenco delle tracce: \"I discorsi\", che fornisce anche il titolo all'album, e \"La canzone di Marinella\"; esse sostituiscono rispettivamente \"E se domani\" e \"La musica \u00e8 finita\".\nIl numero di catalogo, inferiore a quello dell'ultimo album pubblicato \"Canzonissima '68\", testimonia che il disco era gi\u00e0 pronto e stampato da tempo \n tuttavia gi\u00e0 presente in \"Le pi\u00f9 belle canzoni italiane interpretate da Mina\", mentre i due brani inseriti erano gi\u00e0 stati pubblicati sull'LP \"Dedicato a mio padre\" del 1967 e in un singolo di inizio 1968.\nL'operazione commerciale di promuovere in anteprima e gratuitamente un album contenente le stesse canzoni (scelte attraverso un sondaggio a questionario tra i lettori), ha permesso all'edizione ufficiale di raggiungere il sesto posto tra i 33 giri pi\u00f9 venduti del 1969.\n\u00c8 stato rimasterizzato su CD nel 2001 (EMI e PDU 5365732).\nArrangiamenti, orchestra e direzione orchestrale sono di Augusto Martelli.\nPer filmati video, versioni di Mina in lingua straniera e altre informazioni relative a ciascuna canzone, consultare la voce relativa al singolo o all'album di riferimento che la contiene oppure\nTracce.\nL'anno indicato \u00e8 quello di pubblicazione nell'album di riferimento, se omesso si intende 1968."}
{"id": "603086", "revid": "1869172", "url": "https://it.wikipedia.org/wiki?curid=603086", "title": "Distretto di Skalica", "text": "Il distretto di Skalica (in slovacco: \"okres Skalica\") \u00e8 uno dei 79 distretti della Slovacchia, situato nella regione di Trnava, nella parte occidentale del Paese.\nFino al 1918, il distretto faceva parte della contea ungherese di Nitra.\nSuddivisione amministrativa.\nIl distretto \u00e8 composto da 3 citt\u00e0 e 18 comuni:"}
{"id": "603098", "revid": "177967", "url": "https://it.wikipedia.org/wiki?curid=603098", "title": "Mina for You", "text": "Mina for You \u00e8 il sedicesimo album della cantante italiana Mina, pubblicato nel luglio 1969 dalla PDU.\nDescrizione.\nContiene esclusivamente brani cantati in inglese ed \u00e8 inserito fra gli album studio nella discografia ufficiale in italiano della cantante.\nNella seconda met\u00e0 del 1969 \u00e8 giunto fino alla quarta posizione nella graduatoria settimanale degli album, per risultare il 19\u00b0 pi\u00f9 venduto durante lo stesso anno. L'iniziale successo di vendite ha portato alla ristampa dell'LP gi\u00e0 a ottobre.\nRimasterizzato su CD nel 2001 (EMI e PDU 5364862).\nArrangiamenti, adattamenti, orchestra e direzione d'orchestra: Augusto Martelli che si firma con lo pseudonimo Bob Mitchell.\nI brani.\nTutti i brani sono cover in lingua originale di canzoni straniere, eccetto \"Can't Help the Way I Am\", traduzione curata da Art Crafer e Jimmy Nebb di \"Un colpo al cuore\".\nEscludendo gli inediti, le altre canzoni provengono dall'album \"Dedicato a mio padre\", pubblicato nel 1967."}
{"id": "603105", "revid": "39692", "url": "https://it.wikipedia.org/wiki?curid=603105", "title": "Speleomantes", "text": "I geotritoni (Speleomantes ) sono un genere di anfibi caudati della famiglia Plethodontidae.\nDistribuzione e habitat.\nSono diffusi quasi esclusivamente in Italia, con una concentrazione di biodiversit\u00e0 in Sardegna ove sono presenti cinque diverse specie. L'unica specie presente fuori dall'Italia \u00e8 \"Speleomantes strinatii\" che si spinge anche nell'estrema parte sud-orientale della Francia.\nAl di fuori del suo areale naturale il genere \u00e8 stato introdotto dall'uomo in diverse localit\u00e0 europee, ove si \u00e8 naturalizzato: in provincia di Siena, nel Carso Goriziano e nei Pirenei francesi.\nI generi \"Speleomantes e\" \"Karsenia\" sono gli unici rappresentanti della famiglia Plethodontidae presenti sul continente euroasiatico, il resto della famiglia \u00e8 esclusivo del Nuovo mondo.\nDescrizione.\nNon superano i 12\u201315\u00a0cm. La coda \u00e8 lunga e schiacciata lateralmente. Hanno la testa grossa, appiattita e gli occhi sporgenti. La bocca \u00e8 larga e la lingua \u00e8 appiattita. Gli arti anteriori hanno quattro dita, mentre cinque le zampe posteriori. Le dita hanno una terminazione a ventosa per poter aderire sulle pareti lisce.\nHanno un dorso grigio maculato, mentre il ventre \u00e8 biancastro.\nHanno una respirazione esclusivamente cutanea e bucco-faringea poich\u00e9 privi di polmoni e branchie.\nPredazione con estroflessione della lingua.\nBiologia.\nVivono solitari eccetto durante i periodi di riproduzione.\nSono strettamente legati ad ambienti di tipo ipogeo (grotte e fessure). Escono dai nascondigli solamente di notte, di giorno solo in occasione di piogge.\nAlimentazione.\nSi nutrono di insetti ed altri invertebrati (aracnidi, ragni).\nRiproduzione.\nPossono riprodursi senza l'ausilio dell'acqua deponendo le uova singolarmente in sabbie umide all'interno di grotte. \nLa riproduzione avviene nei periodi marzo \u2013 aprile e novembre - dicembre ed inizia con una complessa danza nuziale del maschio seguita dalla fecondazione interna. I piccoli si sviluppano senza metamorfosi.\nTassonomia.\nIl genere comprende 8 specie, di cui 7 endemiche dell'ItaliaSono tutte specie che, in differente misura, figurano tra le specie considerate in pericolo di estinzione dalla \"International Union for Conservation of Nature\" (IUCN).\nIl genere \u00e8 considerato da alcuni non valido come tale, ma come sottogenere delle specie europee, per cui tutte le specie, sarebbero ascrivibili al genere \"Hydromantes\". \nLe specie Nordamericane invece apparterrebbero al sottogenere \"Hydromantes\"."}
{"id": "603106", "revid": "115010148", "url": "https://it.wikipedia.org/wiki?curid=603106", "title": "Stefano Menichini", "text": "Biografia.\nComincia a lavorare a \"il manifesto\" a 19 anni. Trascorrer\u00e0 nella redazione del giornale comunista diciotto anni, iniziando come diffusore militante per passare a cronista politico, caposervizio, caporedattore centrale, editorialista.\nNel 1997 lascia \"il manifesto\". Diventa capo, fino al 2000, dell\"'Ufficio per la comunicazione istituzionale\" del comune di Roma, durante la seconda giunta Rutelli. Dal 2000 al 2001 \u00e8 consulente per la comunicazione e responsabile delle attivit\u00e0 in rete della Presidenza del Consiglio (Governo Amato II).\nNel 2003, partecipa alla fondazione del quotidiano \"Europa\", organo della Margherita, e ne diventa vicedirettore, con direttore Nino Rizzo Nervo. Quando nel 2005 quest'ultimo lascia per diventare consigliere d'amministrazione della Rai, Menichini diventa direttore del quotidiano fino alla sua chiusura, nel dicembre 2014.\nNel luglio 2015 ottiene una consulenza di tre anni presso il Ministero delle infrastrutture e dei trasporti di Graziano Delrio.\nIl 10 febbraio 2016 viene scelto quale nuovo Capo dell'Ufficio Stampa-Responsabile della Comunicazione della Camera dei deputati.\nDal settembre 2020 \u00e8 portavoce del Ministro dell\u2019Economia e delle Finanze Roberto Gualtieri.\nHa scritto libri sulla nascita del movimento politico dei Verdi, sulle politiche economiche e sociali del governo Berlusconi e \"Quindici parole\", con Francesco Rutelli."}
{"id": "603107", "revid": "298055", "url": "https://it.wikipedia.org/wiki?curid=603107", "title": "Incontro con Mina", "text": "Incontro con Mina \u00e8 una raccolta della cantante italiana Mina, pubblicata nel 1969 dalla PDU.\nIl disco.\nDopo alcune raccolte solo su supporti Stereo8 e MC, questa viene pubblicata nel luglio 1969 (matrici del 30 giugno), su LP e successivamente su CD (PDU CDP 7902702), poi rimasterizzato nel 2001 (PDU 5362101).\nContiene brani gi\u00e0 pubblicati nei precedenti album \"Dedicato a mio padre\", \"Canzonissima '68\", e \"I discorsi\". Nessun inedito.\nArrangiamenti, orchestra e direzione orchestrale di Augusto Martelli, eccetto \"Vorrei che fosse amore\" e \"E sono ancora qui\" in cui sono di Bruno Canfora.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link)."}
{"id": "603115", "revid": "125882448", "url": "https://it.wikipedia.org/wiki?curid=603115", "title": "Innocenti Nuova Mini", "text": "La Innocenti Nuova Mini \u00e8 una piccola autovettura prodotta dal 1974 al 1993 dalla casa automobilistica italiana Innocenti di Lambrate.\nIl contesto.\nNella seconda met\u00e0 degli anni sessanta, la Innocenti era guidata da Luigi Innocenti, figlio del fondatore Ferdinando. La produzione di automobili su licenza BMC (British Motor Corporation) procedeva in maniera soddisfacente e la casa di Lambrate accarezzava l'idea di una vettura interamente progettata e costruita in Italia. Fu cos\u00ec affidato a Nuccio Bertone e a Giovanni Michelotti, l'incarico di approntare dei progetti per una piccola utilitaria, da proporre nella fascia di mercato delle vetture da 750 cm\u00b3, da affiancare all\u2019ormai datato modello \"Mini\".\nStante l'intervenuta crisi aziendale, l\u2019idea venne provvisoriamente accantonata, per essere ripresa nel 1972, quando il settore auto della Innocenti pass\u00f2 di mano al gruppo British Leyland, che invi\u00f2 Goeffry Robinson a dirigere gli impianti di Lambrate. Robinson rimase subito colpito dalla \"maquette\" di Bertone, ma le condizioni finanziarie della Innocenti e della casa madre, non consentivano di dare rapida attuazione al progetto, che avrebbe comportato fra l\u2019altro, la costosa realizzazione di nuovi motori e parti meccaniche. Del resto, l'uscita della Autobianchi A112, appositamente pensata per contrastare il successo della \"Mini\", aveva assestato un colpo durissimo alle vendite della casa milanese, che doveva subito correre ai ripari.\nLa maquette definitiva del designer Marcello Gandini per Bertone, giunger\u00e0 cos\u00ec allo stadio di produzione nel 1974. Utilizzando per\u00f2 organi meccanici e motori della Mini tradizionale inglese, seppur migliorati ed aggiornati secondo le nuove regole del mercato (messa a punto dei propulsori per razionalizzarne le prestazioni e ridurne i consumi, con spostamento del radiatore di raffreddamento sul frontale dell'auto), facendo della Nuova Mini un\u2019auto innovativa ed alla moda. Con una carrozzeria dal caratteristico aspetto \"squadrato\" (per l'epoca modernissimo), dominata da amplissime superfici vetrate, minimi sbalzi, linea vagamente a cuneo e pratico portellone posteriore.\nTecnicamente il modello, insieme alle sue successive evoluzioni saranno conosciute l\u2019appellativo di \"Mini Bertone\".\nLa stampa ed il pubblico accolsero entusiasticamente la vettura, nonostante il prezzo piuttosto salato, in linea ad ogni modo con quello della migliore concorrenza diretta, in particolare della Autobianchi A112, sua diretta rivale. Tuttavia, le vicende finanziarie e di immagine della casa produttrice ne ostacolarono l\u2019iniziale affermarsi presso il mercato, opacizzando al contempo le potenzialit\u00e0 dell\u2019auto. Gli esiti di alcuni difetti tipici di inizio produzione si sommarono in pochi mesi a quelli del tracollo finanziario della Leyland Innocenti, che dovette fare i conti con gli strascichi macroeconomici delle crisi petrolifere.\nL'agitazione delle maestranze Innocenti in occasione delle crisi aziendali, fece s\u00ec che le automobili nei primi periodi di commercializzazione (nonostante le richieste) venissero consegnate in forte ritardo, ed in alcuni casi mal rifinite o addirittura vandalizzate allo stadio di spedizione, con conseguente perdita di immagine per la Leyland Innocenti. La gestione De Tomaso, che subentr\u00f2 alla gestione Leyland, eredit\u00f2 la nuova vettura e la rimise immediatamente in produzione, raggiungendo gli obiettivi di vendita tra il 1977 ed il 1980, con un picco di successo nel biennio 1978 - 1979.\nAttraverso le diverse gestioni della Innocenti (Leyland, De Tomaso e FIAT) la vettura, in tutte le sue diverse e successive evoluzioni, ebbe comunque un consenso di pubblico costante negli anni, che assest\u00f2 le vendite su un livello tale da farla sopravvivere fino al 1993. Con un design quasi immutato per 19 anni, a conferma delle potenzialit\u00e0 dell\u2019utilitaria che - dopo anni di oblio e dimenticatoio - risulta oggi ancor pi\u00f9 apprezzata di quanto non lo fosse all'epoca della sua produzione.\nNegli ultimi anni di commercializzazione, nelle versioni pi\u00f9 economiche, la piccola Innocenti assurse anche al ruolo di auto meno costosa del mercato, mutando completamente il target di posizionamento che le era stato assegnato al suo esordio di \"auto snob\".\nCurioso il fatto di come la vettura vivesse pure di un mercato di sostituzione. Parecchi utenti, durante gli anni di produzione, usavano cambiare la propria Mini con una Mini delle serie successive. Le dimensioni minime e le buone prestazioni e doti di economia dell\u2019auto, crearono anche una nicchia di discreti affezionati, che fece vivere il mercato dell'usato della Mini Bertone anche alcuni anni dopo la sua uscita di produzione.\nI numeri di produzione di tale vettura sono solo stimati, sulla base dell'osservazione dei progressivi di produzione di diverse vetture. Non sono infatti disponibili per la consultazione i dati ufficiali di produzione della Innocenti, e non v'\u00e8 certezza sul fatto che siano ad oggi conservati presso l'archivio Alfa Romeo di Arese o che siano andati persi.\nQui sotto viene riportata una stima del numero di vetture prodotte, stimate sulla base dei progressivi di produzione di ogni modello riportate nelle pubblicazioni \"INFORMAZIONE TECNICA\" del Servizio Assistenza Innocenti.\nPrima serie (Mini 90/120/DeTomaso) 4 cilindri.\nNata nel 1974, venne presentata al Salone dell'automobile di Torino dello stesso anno, dopo un evento pubblicitario a Saint Vincent. Meccanicamente era identica alla Mini classica, disponibile nelle versioni \"90\" (998\u00a0cm\u00b3) e \"120\" (1275\u00a0cm\u00b3).\nNel 1976 - 1977, con il passaggio di propriet\u00e0 della Innocenti al gruppo De Tomaso - GEPI, fu anche proposta una versione 120 maggiorata (solito motore 1300 BL, ma di diversa messa a punto), con caratterizzazione sportiva e nuovo nome commerciale di \"Mini De Tomaso\".\nNel 1977 - 1978 la gamma venne ampliata, attraverso le versioni SL per le due motorizzazioni. Con un migliore standard di finitura delle vetture e un listino ora composto dalle 90N, 90SL, 120L e 120SL. Sulla base della rinnovata gamma, la Innocenti ebbe la possibilit\u00e0 di consolidare la posizione della vettura sul mercato, grazie pure all\u2019esportazione all\u2019estero della piccola utilitaria, sfruttando i meccanismi della rete di vendita British Leyland.\nPer i mercati esteri la vettura fu identificata con le denominazioni di Leyland Innocenti 90/120/De Tomaso, riscuotendo un buon successo soprattutto in Francia, e in minor misura, nei mercati spagnolo, tedesco e del Benelux. Per l'estero, vennero inoltre preparate alcune versioni speciali mai vendute in Italia: Bleue e Red. in Italia sar\u00e0 ottenibile per un certo periodo la versione speciale della Mini 90SL, la \"Koelliker\", personalizzata dalla casa milanese con i paraurti e i passaruota supplementari della De Tomaso, verniciature metallizzate a due tinte, colorazioni specifiche, plancia rivestita in legno e parabrezza con antenna radio integrata. Ulteriore versione speciale per l\u2019Italia fu la \u201cCalifornia\u201d, ovvero una 90SL con verniciatura bicolore, volante e plancia con finiture in legno ed a richiesta tetto apribile in tela.\nNel 1979, alla De Tomaso si accost\u00f2 la \" De Tomaso Special\", nella sola colorazione nera, con filetti oro alle fiancate, interni specifici in stoffa monocolore e volante sportivo in pelle. Nel 1980 viene presentata la DeTomaso \u201csuper\u201d special bordeaux, con la dotazione ulteriormente arricchita di alzacristalli elettrici anteriori e cerchi ruota in lega specifici da 12 pollici.\nNel 1980, nasce l'estrema evoluzione del modello, la \"Mille\". La carrozzeria \u00e8 simile alla 90 dalla quale deriva meccanicamente, con un restyling che la fa apparire molto pi\u00f9 moderna grazie ai paraurti - fascioni in resina plastica, e a un sostanziale cambio nell'arredo interno, con un largo uso di velluto e moquette, che prefigurer\u00e0 le sembianze delle successive \"Tre Cilindri\" in versione lusso. La Mille sar\u00e0 la prima utilitaria sul mercato italiano ad avere gli alzacristalli elettrici.\nNella primavera del 1981 esce di produzione la 120 e tutte le 90 adottano i paraurti in plastica della \"Mille\". Si studiano in questo periodo anche dei prototipi di Mini Bertone a 5 porte, che per\u00f2 non avranno alcun seguito commerciale.\nSeconda serie (Tre cilindri/Small).\nNel 1982, alla scadenza dell\u2019accordo per la fornitura dei motori da parte della Leyland, si iniziano a montare gli organi meccanici giapponesi Daihatsu. La particolarit\u00e0 di queste versioni sta nella strutturazione a tre cilindri, oggi comunemente utilizzata su automobili di fascia medio/piccola, ma per l\u2019epoca in controtendenza, in un momento in cui le utilitarie adottavano quasi tutte propulsori a quattro cilindri. Le nuove Mini Innocenti vengono cos\u00ec battezzate ufficialmente con la denominazione di \"Innocenti Tre cilindri\", e sono subito disponibili nei livelli di allestimento S, SL ed SE, con un unico motore endotermico di 993 cm3 da 53 cv (il motore 993 aspirato regal\u00f2 un temperamento deciso alla piccola di Lambrate). Mentre nel 1983 arriva la \"Turbo De Tomaso\", dotata del 993 turbocompresso, ovvero la prima Turbo in casa De Tomaso (Motore chiamato CB/DT Sanyo) particolarmente spinta, e che diverr\u00e0 una sorta di icona della piccola sportivit\u00e0 degli anni ottanta.\nNel 1984, le \"Innocenti Tre cilindri\" vengono ribattezzate \"Minitre\", mantenendo livelli di allestimento differenziati. Vanno ad aggiungersi alla gamma la \"MiniMatic\" con cambio automatico e la \"Minidiesel\", dotata del primo motore diesel sotto il litro sempre di 993\u00a0cm\u00b3. Derivata dalla MiniTre viene per alcuni periodi fornita una serie speciale denominata \"MiniTre SE Special\", nelle colorazioni nero, amaranto, grigio e marrone, con le finiture (mascherina, prese d'aria, cerchi, filetti adesivi in fiancata) color oro, e gli interni in velluto con stoffa della \"Turbo De Tomaso\".\nTra il 1984 e il 1986 la piccola Innocenti viene esportata in Canada tramite le versioni \"AMERICA\". Alla fine del 1985 alcuni esemplari di MiniTre, MiniMatic e Turbo DeTomaso con specifiche americane, vengono riconvertite a versioni nazionali e vendute sul mercato italiano, dando origine in questo modo alla serie speciale \"AMERICA\", riconoscibile dai logotipi sulla fiancata posteriore, dagli indicatori di direzione laterali di derivazione Maserati Biturbo, parasale ai passaruota anteriori, e da alcune minime differenze nelle rifiniture interne, residuo delle specifiche USA: spia e cicalino cinture di sicurezza (spia solo su MiniTre/MiniMatic, non su Turbo), placchetta con numero di telaio sul cruscotto, palpebra antiriflesso alla base della strumentazione, tasti dei servizi illuminati, lampada illumina quadro di riscaldamento, assenza della luce posteriore per nebbia (solo su MiniTre/MiniMatic, non su Turbo), modifica a monolampada per ogni lato delle luci di posizione posteriori (Solo su MiniTre/MiniMatic, non su Turbo).\nNel 1985, fa il suo esordio pure la \"Innocenti 650\", dotata di un bicilindrico Daihatsu di 617\u00a0cm\u00b3 particolarmente economico e parco, prima super - utilitaria del segmento A con raffreddamento ad acqua e cambio a cinque rapporti. Mentre la Turbo De Tomaso adotta il nuovo propulsore CB60.\nNel 1986, si rispolvera il progetto della \"mini lunga\", che si era implementato gi\u00e0 a fine anni '70: debutta la \"990\", ovvero la Mini con il passo lungo a beneficio di una maggiore stabilit\u00e0 nel comportamento su strada, esteticamente simile alle Mini Bertone, ma col parabrezza pi\u00f9 inclinato ed aerodinamico, il tergi monospazzola e tanti piccoli particolari aggiornati e migliorati (paraurti, fanaleria, allestimenti interni) e sulla quale viene offerto come optional persino il condizionatore a conferma del ruolo di \"piccola ammiraglia\". Tra gli optional qualificanti della \"990\" vanno ricordati gli interni in alcantara e il tetto apribile in cristallo fum\u00e9, ottenibili sulla 990 \"Serie Speciale\", presentata al Salone di Torino del 1990. La 990 \u00e8 disponibile con la motorizzazione a benzina 993 cc 3 cilindri (CB22) da 56 cavalli con cambio manuale, da 52 cavalli con cambio automatico e in versione sempre 993 cc 3 cilindri (CL) con alimentazione a gasolio. \nI livelli di allestimento per le versioni a benzina sono 3 (S, SL e SE), per le versioni a gasolio 2 (SL e SE), mentre il matic \u00e8 disponibile solo in versione SE.\nAlla fine del 1987, compare a listino la \"500\" (carrozzeria corta), in allestimento L ed LS, con il nuovo piccolo tricilindrico giapponese da 548\u00a0cm\u00b3. Il 548 stupisce in quanto pur essendo un motore molto piccolo riesce a dare adeguate prestazioni al piccolo corpo vettura della Mini. Il successo di vendita della piccola 548 riporta in utile, per oltre un anno e mezzo, i bilanci della Innocenti.\nNel giugno 1988, il motore di 993\u00a0cm\u00b3 della Turbo e della \"990\" viene leggermente aggiornato, mantenendo quasi immutati gli allestimenti, ma dando vita alla nuova ed ultima serie della Turbo la CB61, dotata di una strumentazione di nuovo disegno. Nel 1990 viene prodotta l'ultima Turbo De Tomaso, canto del cigno delle piccole Mini pepate lambratesi con motore CB61. Della piccola Turbo vennero allestiti in circa otto anni, poco meno di 6.000 esemplari, di cui circa 3.000 prime serie (Motore CB-DT) e le successive divise tra le motorizzazioni CB60 e CB61.\nNel 1991, dopo l\u2019ingresso dell\u2019Innocenti nel Gruppo Fiat, la \"500\" e la \"990\" vengono rinominate \"Small 500\" e \"Small 990\"; in particolare la \"Small 500\" subisce un incremento di cilindrata pari a 659\u00a0cm\u00b3, che non porta a un sostanziale incremento delle prestazioni ma migliora l\u2019affidabilit\u00e0 e la fluidit\u00e0 di marcia.\nLe nuove\" Small\" vengono anche accompagnate all\u2019esordio da alcune \"Serie Speciali\", dotate di interni sgargianti (Small 500 \"Serie Speciale\") o raffinati (velluto spigato Missoni sulla Small 990 \"Serie Speciale\") e sovente, verniciatura bicolore della carrozzeria.\nDal 1992, entrano a listino le \"Small\" con catalizzatore e, nel 1993 la gamma si amplia con la \"500 SE\", che unisce il motore 659 alla carrozzeria allungata della \"990\". La produzione della piccola utilitaria lambratese si conclude per\u00f2 il 31 marzo 1993, mentre la commercializzazione del modello proseguir\u00e0 fino alle soglie del 1994, con gli ultimi stock di vetture lasciate in giacenza alle concessionarie.\nLa fine inaspettata del modello.\nAd inizio anni '90 vennero avanzati ulteriori aggiornamenti sul corpo vettura della Mini Bertone, che per\u00f2 rimasero nella maggior parte dei casi allo stadio di prototipo, complici le vicende legate al passaggio di propriet\u00e0 della casa automobilistica Innocenti, nonch\u00e9 lo scarso interesse mostrato verso questo modello da parte dei vertici Fiat.\nLe ultime \"Small 500 SE\" avevano infatti adottato componenti in comune alle coeve Fiat (selleria di derivazione Fiat Panda con slitte al pianale all'anteriore). E si erano inoltre sviluppati studi e progetti per dotare la vettura di motori FIAT Fire 750 e Fire 1000, onde evitare l'importazione degli organi meccanici giapponesi, ma non se ne fece nulla.\nL'uscita di produzione delle \"Small\" fu forse dettata da una logica votata al risparmio, e dalla presenza da qualche tempo sul mercato della nuova Fiat Cinquecento, senza dimenticare i mutati piani regolatori del Comune di Milano, che fecero presagire il cambio di destinazione delle aree degli stabilimenti Innocenti da industriale a zona residenziale - commerciale. Da qui forse la scelta di dismettere nel breve la produzione dell\u2019auto, e di non ritenere opportuno (dal punto di vista economico) trasferirla in altri stabilimenti del Gruppo Fiat, pur considerando a pochi chilometri di distanza la disponibilit\u00e0 degli impianti dell\u2019Alfa Romeo di Arese, ove si produceva gi\u00e0 l\u2019utilitaria Autobianchi Y10.\nSport e competizioni.\nLa Mini Bertone, principalmente nell'originaria impostazione telaistica e motoristica proposta dalla Leyland, fu anche utilizzata a scopo di competizione. Tale utilizzo riprendeva nella filosofia quello tipico delle Mini inglesi, largamente utilizzate in prove rallystiche, campionati e gare automobilistiche di vario genere, in virt\u00f9 della loro maneggevolezza, della proverbiale tenuta di strada e delle buone prestazioni. Se in patria alcune Mini Bertone vennero iscritte a prove di rally, in Francia la British Leyland organizz\u00f2 nella seconda met\u00e0 degli anni '70 uno speciale campionato monomarca su circuito, chiamato Leyland Trophee, dove gareggiavano esclusivamente Mini 120 e Mini De Tomaso.\nPubblicit\u00e0 e marketing.\nGi\u00e0 prima del suo debutto commerciale, la Leyland pianific\u00f2 un'ampia campagna pubblicitaria per promuovere le doti stradali della Mini Bertone, auto su cui per altro si giocava il rilancio automobilistico del marchio Innocenti, da troppo tempo rimasto nel dimenticatoio, a seguito dei mancati investimenti in nuovi modelli. Cos\u00ec, nell'autunno 1974, fu organizzato a Saint Vincent in Valle d'Aosta un importante evento mediatico, per rimarcare presso la stampa ed il pubblico le qualit\u00e0 della vettura. Giornalisti specializzati vennero invitati in un grande albergo, per ammirare e testare con mano le nuove Mini, che si dimostrarono alla guida sui percorsi misti e pieni di curve della Valle d'Aosta: agili, divertenti e performanti.\nContestualmente; non di minor importanza fu la pubblicit\u00e0 cartacea dedicata negli anni al modello, con frasi ad effetto, del tipo: \"La pi\u00f9 grande tre metri del mondo\", per sottolineare l'idea di compattezza oltre che di omologazione a cinque posti. Senza dimenticare lo slogan: \"Campagna \"ScattantEconoPraticOriginalSimpatic\", \"MiniClick\" e \"M-M-Mille\", per rimarcare il principio dei bassi consumi in epoca di austerity. Concetti poi ripresi al debutto della gamma 90II e Mille, in cui la parola chiave fu: \"Il MiniMassimo\".\nNel 1976 - al salvataggio della Innocenti ad opera di De Tomaso e GEPI - vennero coniati i motti: \"Ritorna il sereno su Lambrate\" o \"Mini Innocenti, l'abbiamo voluta tutti\", cos\u00ec da informare i potenziali acquirenti della ripresa delle attivit\u00e0 della fabbrica, dopo il fermo delle linee di montaggio dovuto alle difficolt\u00e0 finanziarie del gruppo Leyland.\nNei primi anni '80, all'arrivo della 3 cilindri, la pubblicit\u00e0 fu indirizzata verso i canoni del lusso e della modernit\u00e0 (Campagna \"Innocenti: La piccola grande Italiana\"), oppure nuovamente sulle doti di economia e parco consumo (Campagna \"Innocenti Tre, un quarto di strada in pi\u00f9), con l\u2019originale emblema del petroliere arabo indicante il consumo che scompariva al passaggio della vettura. All'esordio della 650 2 cilindri venne poi pensato il motto: \"Il massimo della praticit\u00e0 e del comfort, il minimo degli ingombri e dei consumi\", sempre rispolverando lo slogan \"Il MiniMassimo\". La Gamma completa fu quindi mostrata sottolineando le vetture per la loro unicit\u00e0: \"L'unica tre cilindri. La pi\u00f9 piccola matic. La pi\u00f9 piccola Diesel. La pi\u00f9 piccola turbo.\"\nNegli anni ottanta, di sicuro effetto si rivel\u00f2 la campagna per la Innocenti 500 (\"Se un parcheggio \u00e8 un miraggio siete su un'auto sbagliata - INNOCENTI 500 - L'AUTO GIUSTA\" ).\nTra gli anni 80 e i primi anni 90 si crearono inoltre gli slogan per la 990, sottolineando le maggiori dimensioni della nuova auto (Campagna \"La Grande Innocenti 990\"). Al debutto delle Small si profil\u00f2 lo slogan di \"Piccolo \u00e8 bello\", oltre che una pubblicit\u00e0 televisiva con il sottofondo della canzone \"Vieni Via con Me\" di Paolo Conte, mentre l'intera gamma Innocenti venne presentata con il motto: \"Innocenti, Molto di pi\u00f9, Niente di meno\".\nLa pubblicit\u00e0 per questa tipologia di auto, unita al passaparola dei clienti si rivel\u00f2 davvero vincente per le vendite della piccola casa di Lambrate, che non poteva certo spendere grosse somme in denaro in spot radiofonici o televisivi. Come invece poteva disporre il Gruppo Fiat, che in tempi analoghi pubblicizzava le concorrenti alla Mini Innocenti, le Autobianchi 112 poi Y10. Queste ultime, promosse con l'indovinatissima campagna pubblicitaria associata a personaggi famosi: \"Y10 piace alla gente che piace\".\nMa un altro elemento fondamentale per far conoscere la Mini Innocenti, soprattutto all'epoca della Leyland, fu quello di prestare le Mini a una discreta quantit\u00e0 di produzioni cinematografiche italiane, dal 1975 ai primi anni '80, sfruttando i canoni della pubblicit\u00e0 occulta (allora tollerata e largamente utilizzata). Non infrequente si possono infatti notare nei film del periodo le piccole Innocenti. L'apparizione pi\u00f9 evidente \u00e8 in \"Amici miei\" (1975), ma le stesse Mini sono ben visibili ed utilizzate da protagonisti di altri film, come in: \"Fango bollente\" (1975), \"Due cuori, una cappella\" (1975), \"Il figlio dello sceicco\" (1977), \"Squadra antitruffa\" (1977), \"Vai gorilla\" (1975), \"Di che segno sei?\" (1975), \"La pretora\" (1976), \"L'insegnante va in collegio\" (1978), \"Sabato, domenica e venerd\u00ec\" (1979), \"Al piacere di rivederla\" (1977), \"Il tango della gelosia\" (1981) e \"Vacanze di Natale\" (1983).\nSempre in tema di pubblicit\u00e0 occulta, a met\u00e0 degli anni '80, si ricordano le apparizioni delle auto della gamma Innocenti come presenza fissa nello studio televisivo di \"Drive In\", in onda in quegli anni su Italia Uno. Le auto venivano utilizzate appunto per affollare lo studio televisivo, in cui si era ricreata l'atmosfera del parcheggio del \"Drive In\", nel quale la trasmissione comico satirica veniva ambientata.\nPiccola auto snob, anche alcuni VIP dichiararono di averne un esemplare. Nel 1977 Mike Bongiorno viaggiava sulla sua Mini De Tomaso Special nera. Nel 1988 comparve un articolo sulla Innocenti 500LS allestita dalla Carrozzeria Pavesi per Raffaella Carr\u00e0.\nNomenclatura dei modelli.\nAlcune curiosit\u00e0 riguardo alla nomenclatura associata al modello, che possono trarre in inganno:\nScaduto l'accordo con la Leyland, la vettura non poteva pi\u00f9 fregiarsi ufficialmente del nome di Mini, marchio di propriet\u00e0 dell'industria automobilistica inglese. La vettura per\u00f2 continu\u00f2 popolarmente ad essere indicata come Mini, sia dagli automobilisti sia dalle riviste specializzate. Gi\u00e0 da qualche anno le versioni con motorizzazione Leyland avevano abbandonato il classico logotipo a linee spigolose, che ricordavano quelle dell'autovettura, studiato appositamente per la Mini Bertone nel 1974 e palindromo per inversione (leggibile quindi anche mettendo la scritta sottosopra), battezzando appunto le versioni commercializzate negli ultimi anni di produzione semplicemente 90 II e Mille. La nomenclatura ufficiale Mini rimaneva solo per il modello DeTomaso. Da notare che all'estero la vettura non fu mai identificata come Mini, ma come Innocenti 90, Innocenti 120 od Innocenti DeTomaso, e le vetture per l'export riportavano tali marchi sulla carrozzeria in luogo del classico logo Mini.\nIl nome Mini ricomparve negli anni 80 associato alle versioni tre cilindri, a formare la nuova denominazione commerciale di MiniTre. Successivamente, verso la fine degli anni 80, il nome Mini fu definitivamente e ufficialmente abbandonato in favore della nomenclatura numerica 500 e 990, successivamente mutata in Small (piccolo in inglese, concetto affine a Mini).\nUna sintesi non esaustiva ma esemplificativa dell'evoluzione della Gamma durante gli anni di produzione, pu\u00f2 essere sintetizzata come segue:\nGamma \"Leyland Innocenti\" (1974-1976).\nMotorizzazioni: Leyland Serie A 4 cilindri 998\u00a0cm\u00b3 per la 90, 1275\u00a0cm\u00b3 per la 120, entrambi a benzina. Trasmissione manuale a 4 rapporti.\nGamma \"Nuova Innocenti\" (1976-1982).\nMotorizzazioni: Leyland Serie A 4 cilindri 998\u00a0cm\u00b3 per la 90, 1275\u00a0cm\u00b3 per la 120, entrambi a benzina. Trasmissione manuale a 4 rapporti.\n\"Versioni speciali\":\nNota: Ulteriore suddivisioni gamma 90/120: Versioni MY 77-78 con mascherina comandi a due tasti servizi, sedili senza avanzamento maggiorato e ribaltamento non a pantografo. Versioni MY 79 con mascherina comandi servizi a quattro tasti, sedili ad avanzamento maggiorato, adozione sull'allestimento SL di cerchi ruota \"Tipo 120\" e vetri a compasso posteriori. Versioni MY 80 con nuovi sedili a poggatesta incassato, con differente sgancio di ribaltamento e rotella per reclinare e diversi rivestimenti in tessuto in luogo del velluto quadrettato.\nGamma \"Innocenti tre cilindri\" (1982-1984).\nMotorizzazioni: Daihatsu 3 cilindri 993\u00a0cm\u00b3 aspirato o turbo. Trasmissione manuale a 5 rapporti.\nNota: Le Innocenti Turbo De Tomaso per l'esportazione in mercati con particolari limiti di emissioni (es. Svizzera, Canada) montano sempre motore CB60. \nIn alcune comunicazioni commerciali della Casa, la gamma \u00e8 identificata anche come \"Innocenti 3\". \nGamma \"Innocenti Minitre\" (1984-1987).\nMotorizzazioni: Daihatsu 3 cilindri 993\u00a0cm\u00b3 aspirato o turbo benzina, Daihatsu 3 cilindri 993\u00a0cm\u00b3 aspirato diesel. Trasmissione\nmanuale a 5 rapporti o automatica.\n\"Note\": Versioni America con catalizzatore per esportazione in Canada;\nLe versioni America riadattate a specifiche europee e decatalizzate, sono state commercializzate in Italia e in Francia come serie speciale \"America\". Le versioni America tre cilindri aspirate, riportano sul portellone il logo \"3 Cilindri\" della precedente gamma \"Innocenti Tre Cilindri\".\nGamma \"Innocenti 650\" (1984-1987).\nMotorizzazioni: Daihatsu 2 cilindri 617\u00a0cm\u00b3 aspirato benzina. Trasmissione manuale a 5 rapporti.\nGamma \"Innocenti 990\" (carrozzeria passo lungo) (1986-1990.\nMotorizzazioni: Daihatsu 3 cilindri 993\u00a0cm\u00b3 aspirato benzina, Daihatsu 3 cilindri 993\u00a0cm\u00b3 aspirato diesel. Trasmissione manuale a\n5 rapporti o automatica.\n\"Versione speciale\": \nGamma \"Innocenti 500\" (1988-1990).\nMotorizzazioni: Daihatsu 3 cilindri 548\u00a0cm\u00b3 aspirato benzina. Trasmissione manuale a 5 rapporti.\nGamma \"Innocenti Small\" (1991-1993).\nMotorizzazioni: Daihatsu 3 cilindri 993\u00a0cm\u00b3 aspirato benzina, anche catalizzato (Small 990 CAT), Daihatsu 3 cilindri 659\u00a0cm\u00b3 aspirato\nbenzina, anche catalizzato (Small 500 CAT). Trasmissione manuale a 5 rapporti.\nCarrozzeria a passo corto su Small 500 L ed LS, carrozzeria a passo lungo su Small 500 SE CAT (serie limitata) e Small 990 SE.\n\"Versioni speciali\": \nNota: Small 990 SE non catalizzata sempre con verniciatura bicolore (montanti e tetto antracite opaco, tranne per la serie speciale Missoni, in mono-colore bordeaux), Small 990 SE CAT con verniciatura monocolore. Fanno eccezione le primissime CAT che sono bicolore, in quanto catalizzate dopo la produzione durante lo stoccaggio.\nVersioni rimaste allo stato di prototipo.\nVetture mai entrate in produzione in serie:\nVersioni speciali.\nFuoriserie di carrozzieri autonomi:\nRaduni commemorativi.\nIl 12 giugno 2011 un gruppo di appassionati ha spontaneamente organizzato il primo raduno di Innocenti Mini Bertone, presso gli ex stabilimenti Innocenti di Lambrate. Al raduno hanno partecipato diverse vetture provenienti da tutto il Nord Italia.\nIl 2 giugno 2012 c'\u00e8 stato il secondo raduno delle vetture."}
{"id": "603118", "revid": "77358", "url": "https://it.wikipedia.org/wiki?curid=603118", "title": "Mini Tre/Small", "text": ""}
{"id": "603124", "revid": "298055", "url": "https://it.wikipedia.org/wiki?curid=603124", "title": "Vito Russo", "text": "Il libro ha ispirato un documentario dallo stesso titolo, diretto da Robert Epstein e Jeffrey Friedman, con la voce narrante di Lily Tomlin, trasmesso dalla rete televisiva americana HBO nel 1996.\nBiografia.\nInizi\u00f2 a raccogliere il materiale per il suo libro \"Lo schermo velato\" curando le proiezioni di film camp per raccogliere fondi per la Gay Activists Alliance, una delle prime organizzazioni sorte per tutelare i diritti dei gay. Russo ha viaggiato per gli Stati Uniti dal 1972 al 1982, facendo conoscere il suo libro nel corso di letture pubbliche accompagnate dalla proiezione di estratti di film. Tanto nel libro quanto in queste letture pubbliche, Russo raccontava il modo in cui venivano rappresentati i personaggi omosessuali nei film statunitensi e stranieri del passato. \nL'interesse di Russo su come venivano rappresentate le persone LGBT dai media lo port\u00f2 a fondare, insieme ad altri, la Gay and Lesbian Alliance Against Defamation (GLAAD), un'associazione con il fine di monitorare la rappresentazione delle persone LGBT nei media e che ogni anno indice i GLAAD Media Awards. Russo fu coinvolto attivamente anche nel gruppo d'azione ACT UP (AIDS Coalition to Unleash Power). Nel 1989 comparve nel documentario premiato con l'Oscar , in cui raccontava la vita e la morte del suo compagno Jeffrey Sevcik.\nMor\u00ec per complicazioni legate all'AIDS nel 1990."}
{"id": "603128", "revid": "110157", "url": "https://it.wikipedia.org/wiki?curid=603128", "title": "Rai Click", "text": "Rai Click S.p.A. era una societ\u00e0 del gruppo Rai che si occupava delle trasmissioni on demand sulla piattaforma TV di Fastweb, poi sostituita da Rai On.\nDescrizione.\nRai Click \u00e8 il nome dato a una joint venture della Rai con Fastweb nata nel 2000, realizzata allo scopo di distribuire i programmi della Rai in video on demand attraverso la piattaforma TV di Fastweb.\nRai Click produceva sette canali on demand:\nRai Click TV.\nIn seguito, Rai Click ha dato vita al sito web Rai Click TV, il portale Rai con video visibili gratuitamente da qualsiasi utente, anche non abbonato a Fastweb. Dal gennaio del 2009, il sito \u00e8 stato chiuso e molti file multimediali che conteneva sono stati spostati sul media-portale della Rai, Rai.tv.\nRai Click e la memoria del passato Rai.\nAll'interno della piattaforma Rai Click era possibile rivedere molti programmi del passato che hanno fatto la storia della Rai, tra cui ricordiamo: \nAzionariato.\nCapitale sociale: 176.800 euro\nNel 2008 le azioni di e-Biscom S.p.A. sono acquistate dalla Rai che nel 2009 riassorbe la societ\u00e0 al suo interno."}
{"id": "603131", "revid": "287204", "url": "https://it.wikipedia.org/wiki?curid=603131", "title": "Cesar Vinicio Cervo De Luca", "text": ""}
{"id": "603134", "revid": "486946", "url": "https://it.wikipedia.org/wiki?curid=603134", "title": "Kimba, il Leone Bianco", "text": ""}
{"id": "603137", "revid": "174925", "url": "https://it.wikipedia.org/wiki?curid=603137", "title": "Imleria badia", "text": "Imleria badia comunemente conosciuto come boleto baio \u00e8 un fungo della famiglia Boletaceae.\nDescrizione della specie.\nCappello.\n6\u201315\u00a0cm di diametro, convesso, poi un po' pianeggiante, carnoso,\nTubuli.\nLunghi fino a 12\u00a0mm, adnati, prima biancastri, poi subito giallo-verdastri, virano al blu al taglio o al semplice contatto.\nPori.\nTondi, giallo pallido, viranti al blu se compressi.\nGambo.\n12 x 4\u00a0cm, fibroso alla base, cilindrico, leggermente ventricoso, attenuato alla base, alcune volte incurvato, di colore giallo sporco oppure nocciola, pi\u00f9 chiaro all'apice.\nCarne.\nCompatta, color bianco sporco oppure giallastra, bruno-rossiccia sotto la cuticola del cappello, leggermente virante al blu al tocco.\nSpore.\n11-14 x 4-5,5\u00a0\u00b5m, fusiformi, bruno-olivastre in massa.\nHabitat.\nFruttifica in terreni acidi, in prossimit\u00e0 di ceppaie, in boschi di conifere, pi\u00f9 raro nei boschi di latifoglie.\nMolto diffuso al nord Italia, cresce dall'estate all'autunno.\nCommestibilit\u00e0.\nCommestibile, di media qualit\u00e0 ma localmente molto apprezzato. Si sconsiglia di consumarlo crudo. \nSi presta molto bene ad essere essiccato.\nIn zone a rischio di contaminazione radioattiva, \u00e8 stato segnalato come specie che accumula elementi radioattivi (es. Cesio 137).\nTassonomia.\nSpecie simili.\nAlcuni funghi \"Boletus\" del gruppo \"Edulis\", da cui si differenzia, per\u00f2, per i pori pi\u00f9 larghi e viranti al verde-blu al tocco."}
{"id": "603145", "revid": "120118669", "url": "https://it.wikipedia.org/wiki?curid=603145", "title": "Teorema di Borsuk-Ulam", "text": "Il teorema di Borsuk-Ulam \u00e8 un teorema di topologia. Asserisce che ogni funzione continua da una sfera in uno spazio euclideo della stessa dimensione manda almeno una coppia di punti antipodali sullo stesso punto. \nIl teorema \u00e8 valido in tutte le dimensioni. In particolare, il caso formula_1 \u00e8 spesso descritto nel modo seguente: in qualsiasi momento, sulla superficie della Terra, esistono sempre due punti antipodali aventi la stessa temperatura e la stessa pressione atmosferica (quantit\u00e0 che si suppongono variare con continuit\u00e0 sulla superficie terrestre). \nIl caso formula_2 pu\u00f2 essere illustrato in modo analogo dicendo che sull'equatore terrestre esiste sempre una coppia di punti antipodali che hanno la stessa temperatura (anche in questo caso, si assume che la temperatura vari in modo continuo da punto a punto). \nIl teorema di Borsuk\u2013Ulam fu congetturato per primo da Stanislaw Ulam e poi dimostrato da Karol Borsuk nel 1933.\nIl teorema.\nIl teorema di Borsuk-Ulam dice che per ogni funzione formula_3 continua di una n-sfera in uno spazio euclideo a formula_4 dimensioni, esistono due punti formula_5 e formula_6 diametralmente opposti tali che:\nCorollari.\nLa tesi del teorema di Borsuk-Ulam comporta, come conseguenza, alcuni corollari:"}
{"id": "603146", "revid": "119351447", "url": "https://it.wikipedia.org/wiki?curid=603146", "title": "Enrico Bondi", "text": "Biografia.\nLaureato in chimica, vanta grande esperienza nel risanamento di imprese in crisi. Si \u00e8 occupato sia del recupero della Montedison, sia, in qualit\u00e0 di commissario straordinario, dell'amministrazione straordinaria speciale per il risanamento della Parmalat e delle altre societ\u00e0 del Gruppo in seguito al crac del 2003. Bondi \u00e8 stato anche il primo amministratore delegato della nuova Parmalat S.p.A., quotata in borsa.\nIn passato, dopo essersi occupato del risanamento di Montedison, ricopre dapprima, nel 2001, l'incarico di Amministratore Delegato di Telecom Italia e poi nel 2002 di Premafin (holding della famiglia Ligresti). L'incarico dura poco, a causa di qualche dissapore con Salvatore Ligresti. Nel 2003 torna a collaborare con Luigi Lucchini, che era stato Presidente di Montedison durante gli stessi anni nei quali Bondi era Amministratore Delegato, ma stavolta al risanamento del gruppo industriale dello stesso Luigi Lucchini. Il Gruppo Lucchini supera la crisi e Bondi, a fine 2003, lascia e inizia la sua opera in Parmalat come commissario straordinario della Parmalat in Amministrazione Straordinaria (nomina avvenuta nel 2003) e successivamente come Amministratore Delegato del Gruppo Parmalat.\nQuale commissario straordinario delle societ\u00e0 del Gruppo Parmalat, Bondi, ha esperito azioni revocatorie e risarcitorie nei confronti di banche, sia italiane che estere, al fine di ristabilire la \"par condicio creditorum\" e di saldare i debiti delle societ\u00e0 del Gruppo Parmalat in amministrazione straordinaria (quantificati in circa 14 miliardi di euro). Con le sue azioni revocatorie e risarcitorie \u00e8 riuscito a ottenere oltre 2 miliardi di Euro L'11 ottobre 2006 viene nominato presidente del , carica che ricopre sino alla cessione della societ\u00e0, avvenuta a gennaio 2007.\nIl 30 aprile 2012 \u00e8 nominato dal governo Monti quale commissario alla Revisione della spesa pubblica: un commissario straordinario per la razionalizzazione degli acquisti di beni e servizi con il compito di definire il livello di spesa per voci di costo. La nomina arriver\u00e0 con decreto-legge. Il 7 gennaio 2013 si \u00e8 dimesso da tale incarico per via del suo nuovo ruolo di supervisore delle liste del neonato movimento Scelta Civica che fa riferimento a Mario Monti. L'11 aprile 2013 viene scelto dalla famiglia Riva come amministratore delegato dell'Ilva di Taranto: da tale incarico si dimette all'indomani del provvedimento di sequestro preventivo di 8,1 miliardi di euro ai danni della famiglia Riva per l'ipotesi di disastro ambientale.\nNel giugno dello stesso anno Bondi \u00e8 nominato commissario governativo del Gruppo Ilva dal Governo Letta: la scelta alimenta polemiche sull'imparzialit\u00e0 di un commissario governativo precedentemente scelto come AD da parte della propriet\u00e0 dell'azienda. Nel luglio 2013 \"il Fatto Quotidiano\" titola: \"Taranto, Enrico Bondi: \u201cI tumori? Macch\u00e9 Ilva, la colpa \u00e8 di tabacco e alcol\u201d. Il 16 luglio, a smentita da quanto scritto nel titolo da \"il Fatto Quotidiano\", Enrico Bondi con una nota ufficiale dell'ILVA dichiara: \"Non ho mai detto, n\u00e9 scritto che il tabacco fa pi\u00f9 male delle emissioni dell'Ilva come risulta precisato solo da alcuni giornali. In un procedimento, avviato ben prima del commissariamento, \u00e8 stato richiesto dalla Regione Puglia un parere all'ILVA su un'ipotesi di valutazione del danno sanitario. L'Ilva ha affidato l'elaborazione di tale parere a quattro docenti universitari. Ho ritenuto doveroso inoltrare tale parere, nel testo che mi era stato trasmesso, come contributo al procedimento avviato dalla Regione Puglia: tale parere tecnico non ha ovviamente alcuna incidenza n\u00e9 sulle iniziative ambientali in corso, n\u00e9 sul Piano di risanamento ambientale dell'Ilva che \u00e8 in elaborazione e che terr\u00e0 conto sia dei rischi ambientali che di quelli sanitari\"."}
{"id": "603148", "revid": "767487", "url": "https://it.wikipedia.org/wiki?curid=603148", "title": "Mike Muir", "text": "Biografia.\nNei primi anni ottanta fonda, diventandone frontman e icona, i Suicidal Tendencies, una Hardcore Punk band ancora attiva e del quale \u00e8 rimasto l'unico membro originario.\nInsieme a questa band ottiene un discreto successo internazionale che lo porter\u00e0 ad esibirsi in tutto il mondo e di fronte a una moltitudine di persone, suonando in innumerevoli festival assieme alle pi\u00f9 famose band Punk o Metal degli anni ottanta e novanta (Si pensi ad esempio al famoso Clash of the Titans che port\u00f2 i Suicidal assieme agli Slayer, i Testament e i Megadeth per mezza Europa)\nMolto prolifico e creativo sin dagli esordi, negli anni novanta inizi\u00f2 a sperimentare nuovi generi co-fondando il gruppo funk metal degli Infectious Grooves, con i quali mescoler\u00e0 sapientemente diversi generi, passando dal Blues (nella bizzarra Infectious Blues) al Thrash metal. \nSempre coinvolgendo i propri amici e sempre rimanendo ben lontano dal Music Business ha pubblicato due album sotto lo pseudonimo di Cyco Miko, dando sfogo alle sue tendenze pi\u00f9 punk."}
{"id": "603149", "revid": "109250591", "url": "https://it.wikipedia.org/wiki?curid=603149", "title": "ONtv", "text": "ONtv \u00e8 stato un gruppo di televisioni on demand prodotto da Fastweb e disponibili esclusivamente a pagamento con la piattaforma televisiva commerciale TV di Fastweb."}
{"id": "603152", "revid": "4711", "url": "https://it.wikipedia.org/wiki?curid=603152", "title": "Sanchez Emilson Cribari", "text": ""}
{"id": "603159", "revid": "484362", "url": "https://it.wikipedia.org/wiki?curid=603159", "title": "Prima et\u00e0 imperiale", "text": ""}
{"id": "603160", "revid": "767487", "url": "https://it.wikipedia.org/wiki?curid=603160", "title": "Broadway Danny Rose", "text": "Broadway Danny Rose \u00e8 un film del 1984 scritto, diretto e interpretato da Woody Allen, con Mia Farrow e Nick Apollo Forte come co-protagonisti.\nOltre ad essersi aggiudicato il British Academy Film Awards e il David di Donatello per la migliore sceneggiatura, nel 2000 \u00e8 stato uno dei 500 titoli candidati dall'American Film Institute per la lista delle cento migliori commedie del cinema americano, non riuscendo per\u00f2 a entrare nella classifica.\nTrama.\nAlcuni vecchi comici newyorkesi stanno rievocando i vecchi tempi al Carnegie Delicatessen Restaurant di Broadway, quando uno dei presenti inizia a raccontare \"la pi\u00f9 bella storia di Danny Rose\", agente teatrale ed ex comico i cui unici clienti rimasti includono uno xilofonista cieco, un ballerino di tip tap con una gamba sola e un'anziana coppia di strozzapalloni. Attraverso un flashback conosciamo Danny e il suo cliente di punta Lou Canova, \"crooner\" italo-americano con un problema di alcool, un paio di hit degli anni cinquanta, una famiglia e un'amante, Tina Vitale. Dopo aver saputo che il comico Milton Berle \u00e8 alla ricerca di qualcuno per il numero di apertura del suo special televisivo a Las Vegas, Danny vede la possibilit\u00e0 per il grande ritorno di Lou e lo invita al suo prossimo spettacolo.\nPer l'esibizione che potrebbe cambiargli la carriera Lou ha bisogno che Tina sia presente e convince Danny a fingersi il suo boyfriend per non suscitare sospetti nella moglie. Il giorno della performance Danny va a prenderla proprio mentre sta facendo una scenata di gelosia a Lou al telefono e si rifiuta di andare allo show. Dopo averla seguita da un'indovina che la esorta a risolvere i suoi problemi sentimentali, si recano nella grande tenuta dove la famiglia di Tina \u00e8 riunita con altri membri di un'organizzazione criminale e dove si trova anche il suo ex fidanzato Johnny Rispoli, che non ha mai accettato la fine della loro relazione. Presumendolo il suo amante, Johnny tenta un gesto estremo e comunica ai presenti che Danny ha sedotto Tina. Tallonati dai fratelli di Johnny, i due fuggono in auto e poi attraversano a piedi le pianure del New Jersey dirigendosi verso Manhattan in battello. Attraversato l'Hudson, non passa molto tempo che vengono catturati e per scagionarsi Danny confessa che l'amante di Tina \u00e8 il ventriloquo balbuziente Barney Dunn, sapendolo ad esibirsi su una nave da crociera. I due vengono condotti e legati insieme in un magazzino di carri allegorici e addobbi per la parata del Macy's Thanksgiving Day, ma dopo essersi liberati riescono a tornare a teatro dove trovano Lou ubriaco nel backstage.\nDanny riesce a rimettere in piedi Lou, che dopo una grande esibizione gli comunica che sta per firmare con il manager Sid Bacharach dietro suggerimento di Tina. Affranto per l'ennesimo abbandono, Danny apprende che i fratelli Rispoli hanno trovato Barney Dunn (a causa dell'annullamento della crociera) e preso dal rimorso si offre di pagare i conti dell'ospedale in cui \u00e8 ricoverato. Il tempo passa e il giorno del Macy's Thanksgiving Day, Danny sta servendo la cena ai suoi clienti di lunga data quando alla porta del suo appartamento si presenta Tina. Insoddisfatta della vita con Lou, dopo aver consultato di nuovo l'indovina ha deciso lasciarlo e di cercare Danny per chiedergli scusa, ma viene respinta. Subito dopo, Danny corre in strada e la raggiunge.\nProduzione.\nWoody Allen ha raccontato che in \"Broadway Danny Rose\" ha voluto riunire due idee a cui stava pensando da qualche tempo: la storia di un manager che \u00aballeva i suoi clienti, solo per essere abbandonato da loro al primo accenno di successo\u00bb e un ruolo in cui Mia Farrow apparisse come \"una donna insolente\". Per il protagonista si \u00e8 ispirato al suo manager e produttore storico Jack Rollins, che compare in un cameo.\nDopo aver riunito alcuni dei collaboratori dei suoi precedenti team di produzione, tra cui il produttore Robert Greenhut, il direttore della fotografia Gordon Willis, lo scenografo Mel Bourne e la montatrice Susan E. Morse, le riprese sono state effettuate dal 20 settembre al 17 dicembre 1982. Il film si apre e si chiude nel Carnegie Delicatessen Restaurant di Broadway, conosciuto semplicemente come Carnegie Deli, nel quale sono riuniti gli artisti che rievocano le vicende di Danny Rose. Una parte \u00e8 stata girata nel New Jersey, nell'area tra Jersey City e Englewood.\nAlla fine del film viene raccontato che un sandwich servito nel Carnegie Deli deve il suo nome a Danny Rose. Dopo la distribuzione al cinema, i proprietari del ristorante hanno dedicato davvero un sandwich al personaggio, con pastrami di manzo sotto sale e insalata coleslaw.\nIl cast.\n\"Broadway Danny Rose\" \u00e8 stato il terzo dei 13 film di Woody Allen interpretati da Mia Farrow, sua compagna dal 1980, dopo \"Una commedia sexy in una notte di mezza estate\" (1982) e \"Zelig\" (1983). Allen ha suggerito all'attrice di portare un paio di occhiali da sole per quasi tutta la durata del film perch\u00e9 non la riteneva abbastanza credibile come italo-americana e pensava che \"nascondere\" i suoi occhi la facesse apparire pi\u00f9 sensuale e misteriosa.\nIl ruolo di Lou Canova era stato offerto sia a Robert De Niro che a Sylvester Stallone, ma entrambi avevano rifiutato e la scelta era ricaduta sul semisconosciuto cantante Nick Apollo Forte, scoperto dal direttore del casting Juliet Taylor che aveva notato il suo album autoprodotto \"Images\" in un negozi di dischi. L'attore Danny Aiello, che si era entusiasticamente proposto a Allen per ottenere la parte, rimase molto contrariato dalla scelta finale, anche se l'anno successivo sarebbe stato a fianco di Mia Farrow in \"La rosa purpurea del Cairo\".\nNel film sono presenti molti cameo di attori comici e cabarettisti newyorkesi che interpretano se stessi, a partire da quelli seduti al tavolo del Carnegie Deli: Sandy Baron, Corbett Monica, Jackie Gayle, Morty Gunty, Will Jordan e Howard Storm, ai quali si aggiunge Jack Rollins. Oltre a Leo Steiner, uno dei proprietari del Carnegie Deli in quegli anni, compaiono anche il noto giornalista e telecronista sportivo Howard Cosell, il conduttore televisivo Joe Franklin e il comico Milton Berle, che oltre ad essere menzionato pi\u00f9 volte nel film appare in due scene con Woody Allen.\nDistribuzione.\nIl film \u00e8 stato proiettato in anteprima il 27 gennaio 1984 a Los Angeles e a New York. Lo stesso anno \u00e8 stato presentato fuori concorso ai festival di Cannes (19 maggio) e Locarno (10 agosto).\nAccoglienza.\nIncassi.\nNegli Stati Uniti il film ha incassato 10,6 milioni di dollari, a fronte di un budget realizzativo di 8 milioni.\nCritica.\nIl sito \"Rotten Tomatoes\" riporta il 100% di recensioni professionali con giudizio positivo e un voto medio di 8,1 su 10, mentre il sito \"Metacritic\" assegna al film un punteggio di 80 su 100 basato su 14 recensioni.\nAll'uscita del film le recensioni sono state generalmente positive. Su \"The Hollywood Reporter\" il critico Arthur Knight ha elogiato la fotografia \u00abin un glorioso bianco e nero\u00bb di Gordon Willis, mentre Sheila Benson del \"Los Angeles Times\" ha definito il ritratto di Danny Rose come \u00abuna dichiarazione d'amore per il tipo di ostinata tenacia che Allen mostra di ammirare\u00bb. La rivista \"Variety\" lo ha giudicato il migliore degli ultimi film di Allen, \u00abpi\u00f9 completo di \"Zelig\", pi\u00f9 soddisfacente di \"Una commedia sexy in una notte di mezza estate\" e sicuramente migliore sotto qualsiasi aspetto del disastroso \"Stardust Memories\"\u00bb.\nColonna sonora.\nI due brani scritti ed eseguiti nel film da Nick Apollo Forte, \"Agita\" e \"My Bambina\", sono stati pubblicati in Francia su 45 giri nel 1984 dalla Milan Records. Lo stesso anno l'etichetta ha distribuito un album intitolato \"Songs from Broadway Danny Rose and Other Pearls of Culture\", nel quale oltre ai gi\u00e0 citati sono presenti altri brani del \"crooner\" italo-americano.\nLa colonna sonora include anche \"All of You\" di Cole Porter e \"You're Nobody till Somebody Loves You\" di Russ Morgan (entrambe eseguite da Forte), due composizioni del pianista jazz Dick Hyman (\"Catskill Cha Cha\" e \"Queens Club Trio\"), arrangiatore e supervisore delle musiche del film, e canzoni della tradizione napoletana come \"Funicul\u00ec funicul\u00e0\", \"'O sole mio\" e \"Torna a Surriento\".\nNel 1989 la rivista \"Variety\" ha riportato la notizia relativa ad una battaglia legale sorta sulla melodia di \"Agita\". Dopo l'uscita del film, Wandra Merrell e Ray Allen avevano infatti citato in giudizio Woody Allen e la Orion Pictures sostenendo che si trattasse di un plagio della loro canzone \"Pepino, the Italian Mouse\" (portata al successo in Italia nel 1963 da Aurelio Fierro come \"Peppino 'o suricillo\") e chiedendo danni per 50 milioni di dollari. Dopo quattro anni, con un accordo retroattivo gli imputati hanno acquistato i diritti di \"Pepino, the Italian Mouse\" pagando 50.000 dollari alla SBK-EMI e la causa \u00e8 stata archiviata senza che i due autori ottenessero niente."}
{"id": "603163", "revid": "830939", "url": "https://it.wikipedia.org/wiki?curid=603163", "title": "Scuola storica tedesca", "text": "La scuola storica tedesca dell'economia \u00e8 stata una corrente di pensiero economico sviluppatasi nel corso del diciannovesimo secolo.\nStoria.\nPrecursore della scuola storica fu Friedrich List con la propria opera \"Il sistema nazionale di economia politica\" pubblicata nel 1841.\nLa nascita della vecchia o prima scuola storica ebbe origine in Germania nel 1843, con la pubblicazione dell'opera \"Grundriss zu Vorlesungen \u00fcber die Staatswirtschaft nach geschichtlicher Methode\" di Wilhelm Georg Friedrich Roscher, a cui seguirono gli scritti di Karl Knies e di Bruno Hildebrand.\nDella giovane, nuova o seconda scuola storica, guidata da Gustav von Schmoller, fecero parte Adolph Wagner, Lujo Brentano, Albert Sch\u00e4ffle e Gustav von Sch\u00f6nberg.\nLa scuola storica tedesca critic\u00f2 in modo radicale l'approccio logico-deduttivo proprio del marginalismo, sostenendo che l'astrattezza delle leggi economiche dovesse essere abbandonata in favore di un approccio \"storico\", basato sul contesto socio-culturale.\nI primi esponenti della scuola storica tedesca rigettarono in modo radicale l'intero approccio marginalista: in contrapposizione al concetto di \"self interest\" elaborarono quello di spirito popolare, e furono strenui sostenitori del metodo induttivo.\nIn base all'approccio di questa scuola, era impossibile giungere a leggi astratte aventi valore universale.\nLa \"seconda generazione\" fu rappresentata in particolar modo da Schmoller, il quale affianc\u00f2 il metodo induttivo a quello deduttivo (conscio della \"minaccia\" concreta rappresentata dal marginalismo), per fornire le leggi economiche di un certo grado di astrattezza, ma sempre vincolata al contesto storico.\nSchmoller fu protagonista di un acceso dibattito sul metodo da adottare nello studio dell'economia con Carl Menger, uno dei principali esponenti del marginalismo.\nIl punto di partenza per l'analisi economica era rappresentato, per la scuola storica tedesca, dalla popolazione intesa come ente dotato di propria razionalit\u00e0; per i marginalisti, invece, l'oggetto dell'analisi era rappresentato dall'individuo singolo.\nLa scuola storica tedesca, tuttavia, non ebbe lo sviluppo e il successo di quella marginalista, per il semplice fatto che, con l'evolversi della societ\u00e0, un approccio eccessivamente relativista che spieghi le dinamiche economiche solo in base all'evolversi della societ\u00e0, non era pi\u00f9 sufficiente; si cominciavano, infatti, a sentire le grosse lacune analitiche che questa scuola non fu mai in grado di risolvere appieno."}
{"id": "603164", "revid": "118745156", "url": "https://it.wikipedia.org/wiki?curid=603164", "title": "Don't Drink the Water", "text": "Don't Drink the Water \u00e8 un film televisivo del 1994, scritto, diretto ed interpretato da Woody Allen. Il film \u00e8 basato sull'omonima piece teatrale scritta dallo stesso Allen nel 1966. Precedentemente l'opera era stata trasposta sul grande schermo nel 1969 da Howard Morris in \"Come ti dirotto il jet\", che per\u00f2 aveva lasciato Allen insoddisfatto, al punto da portarlo, 25 anni dopo, a dirigere lui stesso questa versione per la televisione prodotta dalla ABC.\nTrama.\nUn'inconsapevole famiglia di turisti statunitensi, che vengono scambiati per spie, rimane intrappolata oltre la cortina di ferro durante gli anni della guerra fredda nell'ambasciata americana. Non essendo presente l'ambasciatore, spetter\u00e0 al maldestro figlio la gestione della crisi."}
{"id": "603166", "revid": "775504", "url": "https://it.wikipedia.org/wiki?curid=603166", "title": "Nat Geo People", "text": "Nat Geo People, precedentemente Adventure One e Nat Geo Adventure \u00e8 un canale televisivo, nato dalla collaborazione tra Fox e National Geographic Society, che trasmette documentari riguardanti i popoli e gli stili di vita. Il canale \u00e8 presente in pi\u00f9 di 50 paesi.\nStoria.\nAdventure One (A1) venne lanciato il 1\u00ba gennaio 1994, venendo rinominato il 1\u00ba maggio 2007 come National Geographic Adventure, inserendosi tra i canali marchiati National Geographic. Tutti i paesi hanno adottato la modifica, ad eccezione del Regno Unito, dove invece A1 \u00e8 diventato Nat Geo Wild.\nNat Geo Adventure \u00e8 rivolto a un pubblico pi\u00f9 giovane, offre una programmazione basata soprattutto sull'avventura all'aperto, viaggi e storie che raccontano la gente mentre esplora il mondo.\nAll'inizio del 2008, Nat Geo Adventure Australia e Nat Geo Adventure Italia hanno lanciato una nuova funzionalit\u00e0 di condivisione di video sul loro sito web, chiamato BlogNotes.\nNel 2010, Nat Geo Adventure ha lanciato il suo canale in alta definizione (HD) in Asia tramite AsiaSat 5.\nHa lanciato anche una versione HDTV in Italia, su Sky Italia, canale 410 a partire dal 1\u00ba febbraio 2012. Al momento del lancio, la versione in definizione standard del canale venne chiusa.\nIl 30 settembre 2013 \u00e8 stato annunciato che nei primi mesi del 2014 Nat Geo Adventure sarebbe stato sostituito da Nat Geo People. Attualmente disponibile in 50 paesi a livello internazionale. Il cambiamento ha visto la programmazione concentrarsi su usi e costumi di popoli e culture del mondo. La versione italiana ha terminato le sue trasmissioni al 1 ottobre 2019."}
{"id": "603173", "revid": "339392", "url": "https://it.wikipedia.org/wiki?curid=603173", "title": "Citt\u00e0 della Svezia", "text": ""}
{"id": "603177", "revid": "125611888", "url": "https://it.wikipedia.org/wiki?curid=603177", "title": "Scuolabus", "text": "Lo scuolabus \u00e8 un veicolo destinato al trasporto degli studenti delle scuole primarie sia di primo grado e che di secondo grado. Negli Stati Uniti D'America lo scuolabus pu\u00f2 trasportare qualsiasi tipo di studente scolastico o studente di scuola in tutte quante le scuole americane.\nGeneralit\u00e0.\nIl servizio \u00e8 in convenzione con aziende pubbliche, private o anche con il comune di appartenenza delle scuole stesse.\nGli alunni vengono prelevati e accompagnati a un certo orario presso fermate prestabilite. In alcune citt\u00e0 vengono istituite linee apposite per gli scuolabus.\nTalvolta, a essere impiegati come scuolabus, sono autobus che in passato hanno svolto regolari servizi di linea, come testimonia la fotografia scattata in Germania.\nUtenza.\nIn Italia.\n\u00c8 un servizio a richiesta e a pagamento. Possono usufruirne alunni delle scuole:\nOltre all'autista, \u00e8 necessaria sul mezzo la presenza di una seconda persona che faciliti le operazioni di salita e discesa dei bambini e la vigilanza.\nTale figura pur essendo obbligatoria per legge solo per le scuole materne, con sentenza n. 23464 del 19 novembre 2010 la Corte di Cassazione afferma che il Comune (o privato) che offra un servizio di scuolabus \u00e8 tenuto a fornire anche un accompagnatore, oltre all'autista, nella gestione del servizio di trasporto scolastico. L'assenza di un vero e proprio obbligo di legge non comporta che l'Amministrazione debba necessariamente assicurare la presenza di un accompagnatore per i casi in cui non \u00e8 prevista. Nello stesso tempo la sentenza citata richiede una necessaria valutazione da parte dell'Amministrazione circa l'opportunit\u00e0 di assicurare la presenza di questa figura nel servizio in esame.\nDal 2021, gli enti proprietari delle strade possono riservare spazi di sosta ai veicoli adibiti al trasporto scolastico, limitatamente ai periodi e agli orari in cui svolgono tale servizio."}
{"id": "603179", "revid": "212348", "url": "https://it.wikipedia.org/wiki?curid=603179", "title": "Sky Cinema Due", "text": "Sky Cinema Due (precedentemente noto come Sky Cinema Cult) \u00e8 un canale televisivo tematico edito da Sky Italia, che trasmette cinema d'autore e si trova al canale 302 della piattaforma Sky nel pacchetto \"Sky Cinema\".\nStoria.\nCult Network Italia debutta il 1\u00ba aprile 1998 sulla piattaforma televisiva commerciale a pagamento Stream TV proponendosi come canale culturale rivolto ad un pubblico colto. Nel 1999 e nel 2002 si aggiudica l'Hot Bird TV Awards quale miglior canale tematico europeo nella categoria Cultura.\nIn seguito alla chiusura di Stream TV e contestualmente alla nascita di Sky, il 31 luglio 2003 Cult Network Italia entra nel pacchetto \"Mondo\" posizionandosi sul canale 142 (successivamente riposizionato sul canale 131).\nNel 2004 Cult Network Italia viene acquistato dal gruppo Fox International Channels Italy che gli cambia nome in Cult. Il 1\u00ba gennaio 2006 Cult subisce un completo \"restyling\" grafico e un rinnovo del palinsesto. La nuova linea editoriale cerca di trasformare il canale in un contenitore di punti di vista alternativi e dal tono talvolta provocatorio.\nIl 1\u00ba agosto 2009 Cult viene spostato nel pacchetto \"Sky Cinema\". Contestualmente viene cambiato anche il numero del canale che diventa il 319. Dal 1\u00ba dicembre 2009 trasmette nel formato panoramico .\nDal 1\u00ba agosto 2011 Cult \u00e8 gestito direttamente da Sky Cinema e non pi\u00f9 da Fox International Channels Italy.\nDal 1\u00ba settembre 2012, Cult diventa Sky Cinema Cult e inizia a trasmettere in alta definizione con la denominazione di Sky Cinema Cult HD, passando alla posizione 314.\nDal 2 luglio 2018, Sky Cinema Cult cambia logo e grafica insieme agli altri canali di Sky Cinema.\nDall'8 marzo 2019 il canale diventa Sky Cinema Due, in seguito al restyling dei canali Sky Cinema e si posiziona al canale 302."}
{"id": "603185", "revid": "122943934", "url": "https://it.wikipedia.org/wiki?curid=603185", "title": "Rifugio Fratelli Grego", "text": "Il rifugio fratelli Grego \u00e8 un rifugio alpino delle Alpi Giulie, in Friuli-Venezia Giulia, nel territorio del comune di Malborghetto-Valbruna. \u00c8 posto al termine della Val Dogna, in una radura circondata dal bosco, poco ad est della Sella di Sompdogna, nei pressi del laghetto omonimo, con vista sulle pareti nord dello J\u00f4f di Montasio e sui versanti nord-ovest dello J\u00f4f Fuart e Nabois.\nStoria.\nLa struttura, in legno e muratura, fu costruita nel 1927 e dedicata alla memoria di Attilio Grego, combattente della grande guerra, deceduto nel '25 a Passo Fassa. Nel 1966 dopo la morte del fratello di Attilio, Ferruccio, caduto sulla catena dei Musi, il rifugio venne intitolato ai tre fratelli Grego, Attilio, Ferruccio e Remigio, quest'ultimo morto in campo di concentramento in Russia nel '43. Nel 2000 il rifugio \u00e8 stato infine dedicato al quarto fratello Paolo Grego, morto nel 1994.\nCaratteristiche ed informazioni.\nIl rifugio \u00e8 di propriet\u00e0 della Societ\u00e0 Alpina delle Giulie (CAI di Trieste). \u00c8 dotato di 38 posti letto ed \u00e8 aperto dal 15 giugno al 30 settembre e i fine settimana da maggio fino al 4 novembre."}
{"id": "603189", "revid": "287204", "url": "https://it.wikipedia.org/wiki?curid=603189", "title": "Diritto pubblico dell'economia", "text": "Il diritto pubblico dell'economia \u00e8 una sezione del diritto pubblico che si occupa della disciplina pubblica dei fatti economici.\nNella Costituzione italiana.\nLa disciplina assume rilievo costituzionale nella forma della regolamentazione dell'iniziativa economica (art. 41, comma 1, della Costituzione) e della regolamentazione dell'esercizio di un'attivit\u00e0 economica (art.41, comma 3, della Costituzione)\nNel loro \"Commento breve alla Costituzione\", Vezio Crisafulli e Livio Paladin opportunamente sottolineano la sfiducia dei padri fondatori della Carta del 1948 \u00abnella capacit\u00e0 autoregolatrice del mercato, giudicato inidoneo a raggiungere automaticamente le situazioni di \"ottimo sociale\", e l'attribuzione alla decisione politica, nella forma di legge, del primato in materia di regolazione dell'attivit\u00e0 economica\u00bb.\nLa legislazione ordinaria \"ha risentito di tale situazione,\nobbedendo spesso alle spinte delle diverse congiunture economiche\npiuttosto che alle norme costituzionali di tutela dei\ndiritti sociali. E sulla base di tali spinte si \u00e8 mossa ciclicamente\nverso il restringimento o l'estensione di questi diritti, a volte\nampliando, a volte riducendo il diritto di propriet\u00e0\".\nOpinioni dottrinali.\nL'autonomia concettuale, scientifica e didattica del diritto pubblico dell'economia \u00e8 assai discussa per l'estrema elasticit\u00e0 dei confini di questa materia e per l'influenza che esercita sui rapporti giuridico tra amministratore e amministrato (v. Giovanni Quadri e Francesco Galgano)\nPer Aldo Sandulli, l'amministrazione pubblica dell'economia \u00e8 uno dei compiti dello Stato democratico, consistente nell'attivit\u00e0 finalizzata a realizzare il massimo grado di benessere materiale e morale della collettivit\u00e0, attraverso la partecipazione di tutti i soggetti (pubblici e privati, nazionali e comunitari) al fenomeno produttivo e all'equa ripartizione della ricchezza nazionale.\n\u00c8 opinione diffusa in dottrina che il diritto pubblico dell'economia presenta delle affinit\u00e0 di contenuto con tutti i rami del diritto, e maggiormente con quello commerciale: ha perci\u00f2 un carattere interdisciplinare e omnicomprensivo, dove la nota saliente \u00e8 rappresentata dall'intervento di organismi pubblici negli affari economici. Per Tortorelli, si tratta di una materia in continuo divenire, dai confini mutevoli.\nPer Santini (ma v. anche Giovanni Quadri e Francesco Galgano), il diritto pubblico dell'economia \u00e8 quel complesso di norme usate dagli operatori economici, talora diverso da quello codificato e imposto dalla legge. Si tratta cio\u00e8 di \"modelli contrattuali\" in uso nella pratica commerciale, ricavati da scelte concrete ben precise (es. il \"leasing\" o il \"factoring\" sono modelli contrattuali inesistenti nel codice civile ma in uso nella pratica commerciale).\nDi conseguenza, si sostiene che la parit\u00e0 di tutti gli operatori economici riguarda l'accesso al mercato ma non anche lo svolgimento delle attivit\u00e0 economiche (che sono invece soggette a limitazioni anche penali: es. monopolio di Stato).\nPer Pedrazzi, il diritto pubblico dell'economia ha rilevanza scientifica \"solo\" ai fini penali, in quanto il Codice penale e altre leggi speciali puniscono i delitti contro l'economia pubblica, l'industria e il commercio, a tutela di interessi economici di vario genere.\nIn proposito, Galgano parla di \"criminalit\u00e0 economica\" per costruire un \"diritto penale dell'economia\", o meglio un \"diritto amministrativo dell'economia penalmente sanzionato\" e articolato in tre filoni, ciascuno dei quali presidia un particolare settore:\nPer Palma, il problema del diritto pubblico dell'economia si risolve in un problema di programmazione ai sensi dell'art. 41, comma 3, della Costituzione, poich\u00e9 il potere pubblico ha sempre attuato delle strategie di politica economica per eliminare gli squilibri settoriali e territoriali e individuare i fini dello sviluppo generale. La programmazione, per l'Autore, \u00e8 una \"progettazione sociale\" intesa come modo di esercitare la funzione politica di governo.\nSingolare \u00e8 l'opinione di Massimo Severo Giannini circa il diritto pubblico dell'economia. Per l'Autore:\nPer l'autore, che riprende la teoria di Hedemann del primo dopoguerra (secondo cui il diritto pubblico dell'economia \u00e8 una \"cornice\" che contiene istituti di diritto privato), l'intervento pubblico nell'economia \u00e8 soltanto un'ipotesi applicativa dell'ideologia socialista, poich\u00e9 le varie norme incidenti sul settore economico non sono peculiari e tipiche di un autonomo diritto pubblico dell'economia, stante la loro afferenza a strutture produttive eterogenee. \nIn quest'ottica, esisterebbe anche una disciplina chiamata diritto dell'economia che unisce elementi del diritto pubblico dell'economia (controlli antitrust, liberalizzazioni dei servizi pubblici, regolazione dei mercati finanziari) con elementi del diritto privato (contratti e autoregolazioni), nonch\u00e9 altri strumenti di diritto privato sotto il controllo pubblico (contratti di interconnessione e regolazione price-cap). Similmente anche il diritto commerciale unisce aspetti di diritto pubblico e di diritto privato.\nLe universit\u00e0 italiane erogano anche corsi di diritto dell'Economia e di Diritto privato dell'Economia.\nEvoluzione storica.\nPer la dottrina, la disciplina dei fatti economici, in tutti gli Stati e in tutte le epoche, \u00e8 sempre stata ispirata a concezioni socio-politiche contingenti.\nAltri autori affermano invece che la disciplina dei maggiori aggregati economici \u00e8 determinata dalle dimensioni dell'organizzazione pubblica, a seconda che i compiti ad essa assegnati (ordine pubblico, infrastrutture, sanit\u00e0, istruzione, ecc.) siano perseguiti con organizzazione propria o avvalendosi di soggetti terzi.\nLa comprensione dell'amministrazione pubblica [con riguardo all'aspetto economico] \u00e8 possibile solo conoscendone la genesi ed il processo evolutivo a partire dal periodo post-feudale, quando cio\u00e8 si disgreg\u00f2 il sistema carolingio e cominci\u00f2 a delinearsi lo Stato assoluto, che era la risposta all'esigenza di uniformit\u00e0 legislativa ed organizzativa cui affidare la cura di interessi comuni.\nUn breve cenno merita la singolare coscienza economica romana, severissima con la propriet\u00e0 individuale, abbastanza rilassata nei confronti della propriet\u00e0 comune. Basti pensare che nel 167 a.C. il Senato rinunci\u00f2 all'esercizio delle miniere macedoniche, perch\u00e9 gli appaltatori \"spogliavano i sudditi e derubavano l'erario\" (Catone).\nIn Italia.\nOccorre risalire al primo conflitto mondiale per ricostruire l'evoluzione storica del \"thema agendum\". Ci\u00f2, in quanto le guerre portano ad un intervento pi\u00f9 forte dello Stato nell'economia, essendovi la necessit\u00e0 di controllare il rifornimento di viveri, di allocare (molto spesso con tesseramenti) i prodotti alimentari o energetici scarsi, e soprattutto di provvedere alle spese sempre notevoli dell'esercito.\nRestringendo invece l'analisi storica all'ultimo cinquantennio, per Nitti, Einaudi ed altri pubblicisti, deve evidenziarsi l'importanza dell'intervento pubblico soprattutto per eliminare quella \"colonia di sfruttamento dell'industria settentrionale\" che era il Mezzogiorno d'Italia.\nAnche Palma evidenzia che l'intervento pubblico si \u00e8 in quel periodo ampliato dal settore della ricostruzione (IRI) a quello dell'approvvigionamento energetico (ENI) ed a quello della previdenza sociale (INPS e INA).\nLo Stato \u00e8 anche intervenuto nel settore dell'economia privata attraverso: \nNegli anni \u201850-60, l'art. 41 della Costituzione fu valorizzato per il solo primo comma, di cui fu riconosciuta la portata programmatica, con l'obiettivo di dare il pi\u00f9 ampio spazio possibile al mercato ed alle sue regole (cd. \"lex mercatoria\").\nErano gli anni del cd. \"miracolo economico\", in cui il meccanismo di accumulazione dava risultati notevoli, grazie anche agli aiuti del Piano Marshall. L'organizzazione pubblica assumeva dimensioni ancora pi\u00f9 vaste, per effetto dell'assunzione di compiti nuovi e soprattutto per effetto dell'istituzione delle Regioni.\nLa \"crisi congiunturale\" degli anni \u201870 cambi\u00f2 il contesto economico-culturale: crescevano i costi di agglomerazione nelle regioni del teatro industriale, si verificava una sorta di saturazione economica, e gli imprenditori privati cercavano di difendere i propri profitti o spostando i capitali all'estero o chiedendo sempre pi\u00f9 spesso l'intervento dello Stato.\nFu rivalutato il secondo e principalmente il terzo comma dell'art. 41 pi\u00f9 volte citato, con l'emanazione di una legislazione vincolistica e di tutela del settore dell'ambiente e del lavoro.\nSoprattutto si riscopr\u00ec che l'iniziativa economica privata andava regolata per raggiungere gli stessi obiettivi perseguiti dall'impresa pubblica: la tendenza a pubblicizzare tutti gli interessi possibili si stava invertendo.\nA partire dagli anni \u201880, si \u00e8 frenata l'assunzione da parte dello Stato della gestione di determinati rami produttivi di particolare interesse collettivo, poich\u00e9 ci\u00f2 comportava un rilevante aumento dei costi sociali ed un aggravio del bilancio statale non compensato peraltro da un pari aumento delle entrate, e si \u00e8 fatto sempre pi\u00f9 spesso ricorso all'indebitamento pubblico. Secondo l'opinione di alcuni economisti, l'intervento pubblico \u00e8 naufragato in quanto non sostenuto da una adeguata \"progettazione sociale\" che individuasse i fini dello sviluppo generale, e anche per la mancata previsione di validi strumenti operativi: la legge di programma \"sapeva ci\u00f2 che voleva, ma non sapeva come volerlo\".\nNell'ultimo decennio si sta assistendo ad una sorta di ritorno alla normativa post-unitaria, ad una rivalutazione cio\u00e8 dell'impresa privata per correggere gli squilibri di settore. Ci\u00f2, anche sotto l'influenza del diritto dell'Unione europea, che guarda con sfavore le imprese pubbliche e le partecipazioni statali, in quanto potenzialmente perturbano il funzionamento e l'equilibrio concorrenziale del Mercato comune europeo.\nLa Comunit\u00e0 Europea mostra di preferire in maniera massiccia i canoni di diritto comune (Common Law): sintomatica in tal senso \u00e8 l'equiparazione della concessione all'appalto, sia pure ai soli fini della tutela giurisdizionale.\nIl vasto ambito di applicazione del \"diritto pubblico dell'economia\" si sta dunque progressivamente riducendo in favore del cd. \"diritto privato dell'economia\", in cui le imprese e le aziende hanno la struttura organizzativa e operativa prevista dal Codice civile, e solo ai fini di controllo sono talora assoggettate in casi tassativi al regime pubblicistico della legge generale di contabilit\u00e0 pubblica del 1923.\nL'incidenza della privatizzazione.\n\u00c8 opinione diffusa che l'intervento pubblico nell'economia sia attualmente un fenomeno in via di contrazione, stante la progressiva \u00abfuga nel diritto privato\u00bb, anche -come gi\u00e0 accennato sopra- per effetto dell'applicazione del diritto dell'Unione europea.\nLa tendenziale privatizzazione, formale o sostanziale che sia, sta interessando tutti i settori. Lo scopo \u00e8 quello di ridimensionare uno dei maggiori aggregati economici, ossia la spesa pubblica e l'indebitamento, e quindi di non aggravare ulteriormente le perdite di esercizio del bilancio dello Stato, causate da una dilatazione generalizzata dei compiti della pubblica amministrazione a partire dagli anni \u201870. L'art.41 Cost. esige altres\u00ec che la produzione sia destinata \"a fini sociali\": l'attuazione di questo precetto esige che si attui una certa programmazione dell'economia, attraverso la conoscenza delle scelte produttive imprenditoriali.\nVa infine tenuto conto che n\u00e9 il Codice civile n\u00e9 la Costituzione n\u00e9 tanto meno il diritto dell'Unione europea operano alcuna differenza tra la posizione dell'imprenditore privato e quella dell'imprenditore pubblico, stante la cd. pariteticit\u00e0 di condizione giuridica ed economica fra i due soggetti.\nSul punto, si ritiene che la parit\u00e0 di condizioni riguarda le modalit\u00e0 di accesso al mercato: non esistono limiti all'assunzione da parte dello Stato di un'attivit\u00e0 economica, a condizione che ci\u00f2 avvenga su un piano di parit\u00e0 e di concorrenza con i privati imprenditori. Precisi limiti invece sono posti a tutela dai monopoli di settore da parte di privati, in settori considerati importanti per l'economia nazionale quali l'energia e il credito dall'articolo 43 della Costituzione, che conferisce allo Stato il potere di avocare a s\u00e9 o a categorie di lavoratori o a cooperative i sopradetti settori dell'economia; tuttavia questo potere nella storia della Repubblica \u00e8 stato utilizzato esclusivamente una volta, quando nel 1963 il governo Moro istitu\u00ec l'Ente Nazionale per l'Energia Elettrica attraverso l'esproprio delle imprese elettriche di dimensioni maggiori. La pariteticit\u00e0 di condizione delle attivit\u00e0 economiche pubbliche e private postula la soggezione al diritto comune di entrambe: lo Stato e gli altri enti pubblici occupano la medesima posizione di un comune azionista, a prescindere dai fini perseguiti.\nSia le une che le altre trovano tutela nelle sedi competenti: tuttavia, data l'asserita natura di imprenditore commerciale dell'ente pubblico economico, si pongono delle particolarit\u00e0, specialmente con riguardo alla irrisarcibilit\u00e0 degli interessi legittimi e all'assoggettabilit\u00e0 degli enti privatizzati al controllo della Corte dei conti (v. legge n. 258 del 1959).\nGli strumenti del diritto pubblico dell'economia: rinvio.\nI rapporti tra Stato, mercato ed economia in Italia sono senz'altro diversi da quelli che si sono sviluppati nel secolo XIX, dopo l'unificazione del Regno d'Italia.\nIn particolare, va tenuto conto del pregnante ruolo svolto dall'Unione europea nella modificazione e nell'evoluzione di tali relazioni.\nPer rappresentare analiticamente l'attuale assetto degli strumenti del diritto pubblico dell'economia, pu\u00f2 tenersi presente che:\nGli strumenti attraverso cui i pubblici poteri svolgono funzione di controllo sull'economia sono quelli gi\u00e0 conosciuti del diritto amministrativo, cui si fa rinvio: concessioni, autorizzazioni, Autorit\u00e0 Indipendenti, pianificazione territoriale, le liberalizzazioni dei servizi pubblici, le privatizzazioni, la nuova disciplina degli intermediari finanziari, il patto di stabilit\u00e0, i progressi della globalizzazione, ecc."}
{"id": "603193", "revid": "767487", "url": "https://it.wikipedia.org/wiki?curid=603193", "title": "Come ti dirotto il jet", "text": "Come ti dirotto il jet (\"Don't Drink the Water\") \u00e8 un film del 1969 diretto dal regista Howard Morris.\nIl film \u00e8 basato sull'opera teatrale \"Don't Drink the Water\" di Woody Allen, scritta nel 1966. La versione cinematografica di Howard Morris, per\u00f2, aveva lasciato Allen insoddisfatto, al punto da portarlo, 25 anni dopo, a dirigere lui stesso una nuova versione per la televisione, \"Don't Drink the Water\", prodotta dalla ABC."}
{"id": "603194", "revid": "6558", "url": "https://it.wikipedia.org/wiki?curid=603194", "title": "Giovanni XXI", "text": ""}
{"id": "603196", "revid": "486946", "url": "https://it.wikipedia.org/wiki?curid=603196", "title": "Anacreon", "text": ""}
{"id": "603198", "revid": "486946", "url": "https://it.wikipedia.org/wiki?curid=603198", "title": "Korell", "text": ""}
{"id": "603205", "revid": "599013", "url": "https://it.wikipedia.org/wiki?curid=603205", "title": "L\u00edf e L\u00edf\u00ferasir", "text": "Secondo la mitologia norrena, L\u00edf e L\u00edf\u00ferasir (dal norreno \"vita\" e \"desiderio di vita\", rispettivamente), sono gli unici esponenti del genere umano a sopravvivere al Ragnar\u01ebk e destinati a ripopolare la Terra.\nQueste informazioni ci sono giunte grazie al poema eddico \"Vaf\u00fer\u00fa\u00f0nism\u00e1l\" nei canti 44 e 45:\nSnorri Sturluson parafrasa il mito nel \"Gylfaginning\", affermando che L\u00edf e L\u00edf\u00ferasir si nasconderanno nel bosco di Hoddm\u00edmir durante il \"fuoco di Surtr\" e che la loro prole sar\u00e0 tanto numerosa che il mondo sar\u00e0 ripopolato."}
{"id": "603207", "revid": "1543377", "url": "https://it.wikipedia.org/wiki?curid=603207", "title": "Jacob Fugger", "text": "Discendente della dinastia mercantile dei Fugger di Augusta, in questa citt\u00e0 nacque lo stesso Jacob. In pochi decenni il suo acume fu in grado di espandere gli affari della sua famiglia in tutta Europa. Inizi\u00f2 la propria formazione a 14 anni a Venezia dove rimase sino al 1487. Nel contempo divenne chierico ed ottenne diverse prebende, pur non vivendo mai in un monastero.\nEgli seppe fondare gran parte delle fortune della propria famiglia sul commercio tessile in Italia. La compagnia da lui organizzata crebbe rapidamente dopo che, coi suoi fratelli Ulrich e Georg inizi\u00f2 delle transazioni con la casata imperiale degli Asburgo e con la Santa Sede, dando vita nel contempo ad un'impresa mineraria in Tirolo e, dal 1493, ad una serie di estrazioni d'argento e di rame nei regni di Boemia ed Ungheria. Nel 1525 i tre fratelli ottennero anche il permesso di estrarre mercurio e cinabro presso Almad\u00e9n.\nDopo 1487, Jacob Fugger si ritrov\u00f2 \"de facto\" a capo di tutte le operazioni commerciali dei Fugger che avevano ormai monopolizzato il commercio del rame nel mercato europeo. Il rame, dall'Ungheria veniva trasportato ad Anversa e poi a Lisbona e quindi esportato nelle Indie. Jacob Fugger contribu\u00ec anche alla prima spedizione commerciale organizzata da mercanti tedeschi nelle Americhe, a bordo di una flotta portoghese (1505/06) oltre che alla fallimentare spedizione commerciale spagnola nelle Isole Molucche.\nCol supporto degli Asburgo, Fugger intraprese anche la carriera di banchiere ed ebbe un'influenza decisiva sulla politica europea del suo tempo. Finanzi\u00f2 l'ascesa di Massimiliano I del Sacro Romano Impero ed i suoi contributi economici favorirono altrettanto grandemente l'ascesa di Carlo V al trono imperiale. Jacob Fugger finanzi\u00f2 i principali matrimoni della casata degli Asburgo che consentirono poi agli stessi sovrani di ottenere stabilmente i regni di Boemia ed Ungheria.\nA livello sociale, Jacob Fugger si impegn\u00f2 particolarmente a favore della citt\u00e0 di Augusta nella quale era nato. Istitu\u00ec infatti una cappella costruita tra il 1509 ed il 1512, il primo monumento pienamente di stile rinascimentale di tutta la Germania, contenente ancora oggi le tombe dei tre fratelli Ulrich, Georg e Jacob. Nel 1521 Jacob fond\u00f2 inoltre la \"Fuggerei\", il pi\u00f9 antico complesso residenziale di tutta la Germania ancora in uso. Il \"Damenhof\", parte della \"Fuggerh\u00e4user\" di Augusta, fu la prima struttura non religiosa ad essere realizzata in pieno stile rinascimentale in Germania e venne eretta nel 1515.\nAlla sua morte, avvenuta il 30 dicembre 1525, Jacob Fugger lasci\u00f2 a suo nipote Anton Fugger la gestione di tutti gli affari della sua famiglia con una rendita di 2.032.625 gulden l'anno. Egli \u00e8 certamente considerato dagli storici uno dei personaggi pi\u00f9 influenti della Germania di tutti tempi e certamente il cittadino pi\u00f9 noto della storia della citt\u00e0 tedesca di Augusta.\nJacob Fugger \u00e8 ritenuto essere stato l'uomo pi\u00f9 ricco della storia (seguito solo da John D. Rockefeller e da Andrew Carnegie nel XX secolo) il cui patrimonio \u00e8 stato valutato, comparandolo con le ricchezze del 2017, a circa 450 miliardi di euro.\nBiografia.\nLa famiglia, i primi anni a Venezia e la formazione.\nJacob Fugger nacque come decimo degli undici figli di Jacob Fugger il Vecchio (1398\u20131469) e di sua moglie, Barbara B\u00e4singer (1419\u20131497), figlia del maestro di zecca Franz B\u00e4singer. I membri della famiglia Fugger erano un'agiata famiglia borghese di Augusta, citt\u00e0 dove avevano avuto modo di distinguersi come mercanti. Hans Fugger, nonno di Jacob Fugger il Giovane, aveva preso per primo residenza ad Augusta nel 1367, divenendo membro della borghesia locale per matrimonio ed acquisendo una notevole ricchezza coi primi commerci in campo tessile con l'Italia. Alcuni anni prima della sua morte suo figlio Jacob Fugger il Vecchio era gi\u00e0 una delle personalit\u00e0 pi\u00f9 ricche di Augusta.\nIl fratelli maggiori di Jacob \"il Giovane\", Ulrich (1441\u20131510) e Georg (1453\u20131506), gettarono le basi per l'ascesa dei commerci di famiglia in Europa. Attorno al 1470 fondarono delle manifatture a Venezia ed a Norimberga e poi in importanti altri centri commerciali. I fratelli di Jacob Fugger, Andreas e Hans morirono entrambi in giovane et\u00e0 a Venezia. Suo fratello Markus era chierico e dal 1470 venne assunto nella cancelleria pontificia a Roma dove mor\u00ec nel 1478. Suo fratello Peter mor\u00ec a causa di una epidemia a Norimberga nel 1473.\nI prestiti concessi all'imperatore Federico III del Sacro Romano Impero ed i rifornimenti concessi al suo entourage da Ulrich Fugger furono i motivi che spinsero il sovrano a concedere l'uso di uno stemma ai membri della famiglia dal 1473. L'appellativo della famiglia \"del Giglio\" (in tedesco: \"von der Lilie\") \u00e8 un chiaro riferimento all'uso di questa figura araldica nello stemma della famiglia che si distingue dagli altri rami della famiglia.\nSino al 2009, gli storici davano per scontato che Jacob Fugger, il quale a 12 anni aveva ricevuto gli ordini minori, fosse vissuto come canonico presso la chiesa di Herrieden. Un documento conservato presso l'archivio di stato di Vienna ha invece mostrato come Jacob Fugger fosse gi\u00e0 rappresentante della sua famiglia a Venezia nel 1473, all'et\u00e0 di appena 14 anni. Altre ricerche hanno messo in luce come Jacob Fugger abbia trascorso gli anni compresi tra il 1473 ed il 1487 presso il Fondaco dei Tedeschi, la gilda e residenza dei mercanti tedeschi a Venezia. La Serenissima era uno dei pi\u00f9 importanti centri commerciali di tutta l'Europa dell'epoca e si qualificava quindi come un trampolino di lancio ideale per gli affari economici e bancari della famiglia Fugger. La lunga permanenza di Jacob in Italia lo rese affine anche allo stile del Rinascimento che egli trasport\u00f2 in Germania.\nL'inizio dell'estrazione e del commercio minerario.\nJacob Fugger decise di espandere le ricchezze della sua famiglia intraprendendo l'attivit\u00e0 mineraria presso Salisburgo. Egli riusc\u00ec ad ottenere delle concessioni dai proprietari delle miniere delle Alpi Salisburghesi, rifornendo costantemente la capitale Vienna. Egli anzich\u00e9 per\u00f2 limitarsi a questo fece in modo che i vari estrattori di Gastein e Schladming, di volta in volta, vendessero quasi esclusivamente i loro prodotti d'argento ai Fugger anzich\u00e9 ad altri commercianti intermediari.\nJacob Fugger inizi\u00f2 a gestire direttamente gli affari di famiglia ad Augusta, nel Tirolo, a Venezia ed a Roma. Attorno al 1485 la famiglia fond\u00f2 delle manifatture a Innsbruck (dal 1510 a Hall, dal 1539 a Schwaz). Grazie ad un iniziale piccolo prestito, entr\u00f2 in contatto con l'arciduca Sigismondo d'Austria, membro della potente famiglia degli Asburgo. L'arciduca gli concesse in esclusiva, come unico proprietario delle estrazioni minerarie sulle sue terre in Tirolo, la possibilit\u00e0 di realizzare delle escavazioni in cambio della condivisione dei profitti con l'arciduca Sigismondo il quale necessitava continuamente di ricchezze per sopperire al suo stile di vita lussuoso, ai molti figli illegittimi ed ai suoi dispendiosi progetti di costruzione. Il pagamento dei danni di guerra che egli dovette versare a Venezia (pari a 100.000 gulden) venne coperta interamente da Jacob Fugger. Nel 1488, Sigismondo si era gi\u00e0 indebitato con il Fugger per pi\u00f9 di 150.000 gulden. Nel 1517, i Fugger finanziavano pi\u00f9 della met\u00e0 del budget pubblico del Tirolo. Ad un certo punto, per far fronte all'esigenza di pagare i suoi debiti senza accumulare ulteriori aggravi, l'arciduca concesse ai Fugger il libero sfruttamento di tutte le miniere d'argento e di rame del Tirolo.\nSu insistenza di Jacob Fugger la compagnia della sua famiglia divenne una delle prime \"open trade company\" d'Europa (in tedesco: \"der compagnia palese des welschen Rechts\") dal 1494. Nel contempo essa venne rinominata in \"Ulrich Fugger da Augusta e fratelli\" per mostrare quanto i tre fossero coinvolti sul medesimo piano negli affari commerciali della casata, anche se in Tirolo facevano universalmente riferimento alla figura di Jacob Fugger, il quale ottenne la delega alla firma esclusiva su tutti i contratti con l'Ungheria. Jacob divenne quindi sempre pi\u00f9 una figura preponderante nell'azienda di famiglia, dominandone sempre pi\u00f9 le politiche, pur lasciando formalmente alla guida della medesima il fratello Ulrich in quanto primogenito.\nL'enorme potenziale minerario instaurato dai Fugger crebbe sempre pi\u00f9 nel corso degli anni successivi. Oltre alle miniere in Tirolo, riusc\u00ec ad ottenere tramite la vicinanza con gli Asburgo anche delle concessioni minerarie in Alta Ungheria. Tramite queste operazioni mirate, egli seppe far divenire l'azienda della sua famiglia la principale fonte commerciale di rame dell'Europa centrale. In Ungheria, assieme al suo socio in affari Hans Thurz\u00f3, apr\u00ec stabilmente una via commerciale con l'Ungheria dal 1494. Le miniere dei Fugger vennero aperte a Neusohl, all'epoca parte del Regno d'Ungheria, oltre a Arnoldstein in Carinzia, Hohenkirchen in Turingia ed a Moschnitz. Il rame estratto da queste miniere veniva successivamente trasportato in apposite fabbriche di propriet\u00e0 della medesima compagnia di famiglia presso le citt\u00e0 di Breslavia, Lipsia, Cracovia e Ofen per la sua lavorazione. Per il trasporto poi del materiale lavorato ai porti di Danzica, Stettino e Lubecca sul Mar Baltico, il Fugger finanzi\u00f2 la costruzione di una nuova strada attraverso il Passo Jablunkov. Da questi porti il rame giungeva quindi nella regione russa da una parte e verso Anversa e Lisbona dall'altra, venendo quindi destinato anche all'esportazione verso le Indie. Parte del rame veniva trasportato anche a Wiener Neustadt e da li verso i porti adriatici di Trieste e Zengg per il mercato del rame a Venezia. All'epoca le miniere del Tirolo e dell'Ungheria costituivano i principali rifornimenti di rame della produzione mineraria totale dell'Europa e si dimostrarono molto vantaggiose per i Fugger che furono in grado di monopolizzare completamente tale bene in tutto il continente.\nI rapporti con Massimiliano I.\nJacob ebbe la straordinaria intuizione di rimanere legato alla casata degli Asburgo che, per quanto non ancora stabilmente legati al trono imperiale del Sacro Romano Impero, avevano gi\u00e0 un ruolo predominante nella politica dell'Europa dell'epoca. Per questi motivi egli si assicur\u00f2 di garantire sempre a loro un notevole apporto finanziario e politico. Jacob Fugger incontr\u00f2 per la prima volta Massimiliano I, all'epoca giovane re dei Romani, alla fiera di Francoforte nel 1489.\nL'anno successivo, l'arciduca Sigismondo venne costretto ad abbandonare la posizione su pressione degli Stati Generali del Tirolo che lo avevano accusato di mala gestione delle finanze pubbliche a causa dei suoi pesanti indebitamenti e pertanto le sue terre erano passate \"di diritto\" al re dei Romani, Massimiliano appunto. Come prima cosa, Massimiliano decise di pagare al Fugger tutti i debiti accumulati dal suo predecessore.\nAlla morte di Federico III nel 1493, Massimiliano venne chiamato a succedergli. Malgrado le costanti difficolt\u00e0 finanziarie e lo stravagante stile di vita del nuovo sovrano ed i molti progetti politici da lui falliti, Massimiliano I ebbe il pregio di gettare le basi per assicurare agli Asburgo il controllo della Spagna, della Boemia e dell'Ungheria, non con la guerra ma tramite matrimoni vantaggiosi, finanziati interamente con il sostegno di Jacob Fugger.\nIl 15 luglio 1507 Massimiliano I vendette la contea di Kirchberg, presso Ulma, la vicina signoria di Wei\u00dfenhorn e le signorie di Wullenstetten e Pfaffenhofen, parti dei possedimenti personali degli Asburgo in Austria Anteriore a Jakob Fugger. Massimiliano I, che venne incoronato imperatore nel 1508, ricevette in cambio 50.000 gulden dalla vendita di questi possedimenti. Altre vendite seguirono nel 1508 quando cedette al Fugger il castello di Schmiechen e nel 1514 la signoria di Biberbach. Massimiliano I elev\u00f2 Jacob Fugger nei ranghi della nobilt\u00e0 nel 1511 e gli concesse il titolo di conte del Sacro Romano Impero nel 1514, fatto che gli consent\u00ec di poter operare liberamente senza ulteriori interferenze della nobilt\u00e0 locale nei suo affari. Nel corso della sua vita, Jacob Fugger acquis\u00ec la signoria personale su pi\u00f9 di 50 piccoli villaggi sparsi.\nLa fama e soprattutto la potenza economica e politica del Fugger, gli attirarono gli strali del riformatore protestante Martin Lutero, in particolare per i suoi metodi per ottenere ricchezza, contribuendo a diffondere anche tra gli storici l'idea che il controllo di Jacob Fugger sulla politica e la persona di Massimiliano I fosse totale, cosa vera solo in parte minore. Ad ogni modo, giunto alla fine della sua vita, Massimiliano era ancora cos\u00ec pesantemente indebitato che Jacob Fugger fu l'unico a poterlo salvare dalla bancarotta.\nLa clientela della Santa Sede.\nLa famiglia Fugger fu inoltre la prima azienda tedesca ad entrare in affari diretti con la curia romana dell'epoca. Gi\u00e0 dal 1477, grazie alla mediazione del fratello di Jacob, Markus, impiegato come si \u00e8 detto alla cancelleria della curia romana, i Fugger ottennero la possibilit\u00e0 di gestire il trasferimento delle offerte dell'obolo di San Pietro al Vaticano per le terre della Svezia. Nell'anno 1500, Jacob Fugger prest\u00f2 alla Santa Sede parte della somma necessaria alla costruzione della Basilica di San Pietro, della Cappella Sistina e di altre importanti strutture del Vaticano. Per ripagare gli importanti prestiti concessi da Jacob alla Santa Sede, papa Leone X inizi\u00f2 ad aumentare considerevolmente la pratica discutibile della vendita delle indulgenze, tanto criticata da Martin Lutero da portare allo scisma protestante all'interno della chiesa. A seguito della morte di papa Alessandro VI nell'agosto del 1503, Jacob Fugger intensific\u00f2 notevolmente i suoi contatti con Roma. Per il nuovo pontefice Giulio II, infatti, Jacob Fugger trov\u00f2 il denaro necessario a reclutare le Guardie Svizzere nel 1505/1506, corpo di difesa personale del papa ancora oggi in servizio.\nA partire dal 1508 i Fugger presero la gestione della zecca romana e coniarono le monete dei papi fino al 1524, anno in cui Papa Clemente VII (Giulio de' Medici) pose fine al monopolio dei Fugger sul conio delle monete. In seguito al Sacco di Roma del 1527 i Fugger non fecero pi\u00f9 affari con la curia, anche perch\u00e9 in quell'occasione avevano fatto da ricettatori del bottino di guerra, accettando dagli occupanti ogni tipo di preziosi proveniente dai saccheggi, e accreditandone il valore ai portatori, in Germania. Il che - aggiunto alla crisi economica che inghiott\u00ec la citt\u00e0 dopo il sacco - rese opportuna la chiusura della filiale dei Fugger a Roma.\nCommercio oltremare.\nIl commercio oltremare ebbe un ruolo relativamente contenuto rispetto alle altre attivit\u00e0 commerciali della famiglia Fugger.\nDopo la scoperta della rotta verso l'India da parte di Vasco da Gama e l'istituzione del monopolio portoghese delle spezie, Jacob Fugger prese parte al commercio delle spezie e nel 1503 apr\u00ec una propria manifattura ad esse dedicata a Lisbona. Ricevette il permesso di commerciare pepe, oltre ad altri beni di lusso come perle e gemme, sempre a Lisbona. Assieme ad altre famiglie mercantili tedesche ed italiane, contribu\u00ec alla formazione di una flotta di 22 navi portoghesi capitanate da Francisco de Almeida che salp\u00f2 alla volta dell'India nel 1505 e ritorn\u00f2 nel 1506. Anche se un terzo degli introiti dovette essere ceduto per regolamento al re del Portogallo l'operazione diede un profitto importante. Poco dopo il re dichiar\u00f2 che il monopolio del commercio delle spezie in Portogallo sarebbe stato unicamente appannaggio della Corona, escludendo cos\u00ec di fatto la partecipazione di mercanti stranieri. Ad ogni modo, i portoghesi erano ancora in gran parte dipendenti dal rame venduto loro dai Fugger che era uno dei beni essenziali da esportare in India.\nA differenza della famiglia Welser, la partecipazione di Jacob Fugger al commercio oltremare fu sempre molto cauta, in particolare dopo il fallimento della spedizione nelle Isole Molucche guidata dallo spagnolo Garcia de Loaisa. Vi sono evidenze che portano a credere che egli abbia finanziato il famoso viaggio di Ferdinando Magellano.\nLa grande crisi di Jacob Fugger.\nI grandi progetti minerari dei Fugger, in particolare in Alta Ungheria, richiedevano un enorme capitale da investire che spesso lo stesso Jacob faticava a racimolare. Dal 1496, egli si propose per questo scopo di legarsi al cardinale Melchior von Meckau il quale, segretamente ed all'oscuro del capitolo della sua chiesa, invest\u00ec 150.000 gulden nella compagnia dei Fugger in cambio di ricavi personali, pratica che era categoricamente vietata agli uomini di chiesa. Quando questi mor\u00ec a Roma nel 1509 i suoi investimenti segreti vennero alla luce. Il papa, il principato vescovile di Bressanone e la famiglia di Meckau accusarono Jacob Fugger di aver indotto il defunto cardinale ad investire nelle sue operazioni per questioni di profitto e soprattutto di non averlo denunciato alle autorit\u00e0 della chiesa come sarebbe stato loro preciso dovere di cristiani, ma soprattutto tutti questi enti si dichiaravano eredi degli interessi che il von Meckau vantava nei confronti della compagnia dei Fugger. In questa situazione decise di intervenire personalmente l'imperatore Massimiliano I il quale, a condizione di assistere papa Giulio II nella Guerra della Lega di Cambrai contro la Repubblica di Venezia, ottenne la dichiarazione delle parti come erede del cardinale Melchior von Meckau ed egli pot\u00e9 sfruttare questa entrata per ammortizzare i propri debiti. Il Fugger invi\u00f2 anche dei gioielli al papa per scusarsi dell'accaduto. Massimiliano I, dal canto suo, in cambio del supporto ottenuto nella faccenda, chiese al Fugger di continuare a sostenere economicamente le sue campagne politiche e militari.\nCon la morte dei suoi fratelli Georg nel 1506 e Ulrich nel 1510, Jacob Fugger era rimasto solo alla guida della compagnia di famiglia. La compagnia venne rinominata \"Jacob Fugger e fratelli figli\".\nL'elezione di Carlo V del 1519.\nL'imperatore Massimiliano mor\u00ec nel gennaio del 1519 e lasci\u00f2 a suo nipote Carlo le terre ereditarie degli Asburgo con l'aggiunta della Borgogna e la possibilit\u00e0 di concorrere al trono del Sacro Romano Impero. Per assicurarsi gli investimenti fatti nella casata degli Asburgo, Jacob Fugger decise di supportare l'elezione del diciannovenne Carlo al trono imperiale. Oltre a Carlo, anche il re inglese Enrico VIII, il re francese Francesco I e l'elettore Federico III di Sassonia annunciarono la loro candidatura. Francesco I si era gi\u00e0 assicurato i voti dell'elettorato di Treviri e del Palatinato, oltre ad offrire una somma di 300.000 gulden per la sua elezione. Oltre a questi principati elettorali, si contavano quelli religiosi di Magonza e Colonia (incerti) e quelli secolari di Boemia (propendente per gli Asburgo), quello del Brandeburgo (incerto) e quello di Sassonia (che certamente avrebbe sostenuto la candidatura del suo elettore).\nQuella che si profilava era una situazione non facile per Carlo il quale si rivolse anch'egli come il nonno alla famiglia Fugger per ottenere le somme necessarie a far propendere la candidatura in suo favore. Jacob Fugger trasfer\u00ec l'enorme somma di pi\u00f9 di 850.000 gulden ai principi elettori, ottenendo l'elezione unanime di Carlo al ruolo di sacro romano imperatore il 28 luglio 1519. Oltre ai soldi investiti dai Fugger, ad ogni modo, Carlo dovette contare anche su 550.000 gulden forniti dalla famiglia Welser ed altri 150.000 gulden provvisti da altri tre banchieri italiani. Quella che oggi verrebbe vista come corruzione era in realt\u00e0 all'epoca una pratica comune per l'elezione dell'imperatore che dimostrava da subito la potenza economica del candidato e quindi la sua solidit\u00e0 a sostenere il futuro ruolo di sovrano pi\u00f9 importante d'Europa.\nAlcuni giorni dopo, Carlo V ottenne dal pontefice la nomina a imperatore eletto, venendo incoronato ufficialmente a Bologna dal papa nel 1530.\nCarlo V, pur avendo ottenuto un regno \"su cui non tramonta mai il sole\", era ora profondamente indebitato con Jacob Fugger. Nel 1521 i suoi debiti ammontavano a pi\u00f9 di 600.000 gulden. L'imperatore riusc\u00ec ad ammortizzare 415.000 gulden della somma totale dovuta con ulteriori garanzie ai Fugger per il commercio e l'estrazione di argento e rame dal Tirolo. Durante la Dieta Imperiale che si tenne a Norimberga nel 1523, i deputati convenuti dibatterono sulla necessit\u00e0 di restringere il capitale ed il numero di compagnie operanti sul territorio imperiale. Jacob Fugger intervenne e ricord\u00f2 all'imperatore esplicitamente che \"\u00e8 noto che Vostra Maest\u00e0 Imperiale non avrebbe potuto far valere i propri diritti sulla corona Romana senza il mio aiuto...\" (in tedesco \"Es ist auch wissentlich und liegt am Tage, dass Eure Kaiserliche Majest\u00e4t die r\u00f6mische Krone ohne mein Zutun nicht h\u00e4tte erlangen k\u00f6nnen,\u2026\") Era palese che nell'affermazione del Fugger vi era un richiamo anche a saldare i debiti dell'imperatore e non a caso poco dopo egli ottenne da Carlo V il diritto di sfruttare le miniere di cinabro e mercurio in Almad\u00e9n, Castiglia.\nMatrimonio, eredit\u00e0 e successori.\nNel 1498 il quarantenne Jacob Fugger spos\u00f2 Sybille Arzt (o Artzt) di Augusta, la figlia diciottenne dell'eminente \"Gro\u00dfb\u00fcrger\" della citt\u00e0. Questo matrimonio consent\u00ec ai Fugger di ottenere il tanto sospirato seggio al consiglio cittadino che, pur con tutto il loro denaro, non erano mai riusciti ad ottenere. Quattro anni dopo il matrimonio, Jacob Fugger acquist\u00f2 per la giovane moglie 40.000 gulden di gioielli derivati dal tesoro di Borgogna per dimostrare ancora una volta la propria potenza economica. La coppia non ebbe figli insieme. Sette settimane dopo la morte del marito, Sybille Arzt spos\u00f2 un socio in affari di Jacob e si convert\u00ec alla fede protestante.\nJacob Fugger mor\u00ec il 30 dicembre 1525. L'inventario notarile compilato alla sua morte rilev\u00f2 beni per 3.000.058 gulden e passivi per 867.797 gulden con un attivo quindi di 2.132.261 gulden.\nDal momento che Jacob non aveva avuto eredi diretti, la compagnia pass\u00f2 ai suoi nipoti Raymund e Anton Fugger, che guidarono gli affari della famiglia. Anton, figlio di suo fratello Georg, riusc\u00ec a raddoppiare addirittura le fortune della famiglia dal 1546.\nVisione religiosa.\nFugger fu uno strenuo cattolico per tutta la sua vita. Secondo la storica Claudia Stein, Fugger pi\u00f9 volte nei suoi scritti ribad\u00ec che solo i cattolici avevano diritto a trovare \"cura e cure\". Malgrado queste sue posizioni radicali, col progredire della riforma protestante, proprio la citt\u00e0 di Augusta che gli aveva dato i natali fu tra le pi\u00f9 interessate dal nuovo fenomeno religioso. Come controparte, i Fugger finanziarono personalmente l'ascesa della famiglia Asburgo che gioc\u00f2 un ruolo preminente nella controriforma.\nPatrono delle arti e opere caritatevoli.\nIntorno al 1520 Albrecht D\u00fcrer realizz\u00f2 per Jacob Fugger uno dei suoi pi\u00f9 famosi ritratti.\nJacob Fugger commission\u00f2 e fond\u00f2 numerose opere architettoniche di rilievo. Nel 1509, insieme a suo fratello Ulrich, fond\u00f2 la Cappella Fugger nella Chiesa di Sant'Anna. La cappella sepolcrale della famiglia Fugger progettata da Albrecht D\u00fcrer fu la prima opera architettonica tedesca in stile rinascimentale italiano. Nel 1515 fece realizzare invece la prima opera architettonica profana del Rinascimento tedesco: il Cortile delle Dame nelle case Fugger.\nIl 23 agosto 1521 Jacob Fugger fond\u00f2 la Fuggerei di Augusta, il complesso di case popolari pi\u00f9 antico del mondo. In cambio di un affitto annuo di 88 centesimi di euro, tuttora circa 150 cittadini di Augusta cattolici e bisognosi abitano in questo complesso di case a schiera. Essi recitano una volta al giorno tre preghiere per il fondatore e per la sua famiglia. La costruzione della Fuggerei era gi\u00e0 iniziata nel 1516 e termin\u00f2 nel 1523. Fu per\u00f2 ampliata in seguito alla distruzione di due terzi di essa, a seguito dei bombardamenti della seconda guerra mondiale: l'ultimo ampliamento risale al 1973. La Fuggerei \u00e8 ancora oggi finanziata con i mezzi della fondazione di Jacob Fugger."}
{"id": "603209", "revid": "1149807", "url": "https://it.wikipedia.org/wiki?curid=603209", "title": "Jetix (Italia)", "text": "Jetix \u00e8 stato un canale televisivo tematico italiano a pagamento realizzato da \"Jetix Europe\" presente in 20 nazioni europee sempre in edizione localizzata (ad eccezione di una versione, pensata pi\u00f9 generalmente per l'Est Europeo, e trasmessa con pi\u00f9 canali audio).\nStoria.\nJetix era inizialmente il contenitore trasmesso di sera da Fox Kids; il 1\u00ba marzo 2005 diventa una rete autonoma a livello internazionale grazie all'entrata della Disney come azionista di maggioranza.\nPoco prima del cambiamento di nome, lo spazio di programmazione di Fox Kids ripetuto in syndication su varie emittenti regionali era diventato autonomo dal palinsesto satellitare ed era stato ribattezzato K-2, che nel 2009 diventer\u00e0 un canale tematico vero e proprio.\nIn Italia era disponibile, oltre la versione standard, il timeshift \"+1\" del canale. Entrambi erano visibili su Sky, TV di Fastweb, Alice Home TV e Infostrada TV.\nTra ottobre 2006 e il 2007, Future lancia in tutte l'edicole d'Italia a soli \u20ac2,90 la rivista \"Jetix Magazine\", che ogni mese proponeva ai ragazzi dai 7 ai 12 anni tantissime curiosit\u00e0, passatempi, letture dei programmi trasmessi da Jetix. Assieme alla rivista era associato un regalo marchiato Jetix.\nLa voce dello speaker ufficiale del canale era quella del doppiatore Valerio Sacco.\nIl 28 settembre 2009 il canale viene trasformato in Disney XD in Italia, mentre nel corso dello stesso anno questo cambiamento avviene a livello mondiale.\nProgrammi.\nIl canale era dedicato ai ragazzi e trasmetteva principalmente cartoni animati.\nAll'estero.\nJetix \u00e8 stato visibile anche negli Stati Uniti d'America dal 14 febbraio 2004 al 1\u00ba agosto 2009 ed era prodotto dalla Disney che possedeva il 75% di \"Jetix Europe\". Tuttavia, il 10 dicembre 2008, Disney ha annunciato la propria intenzione di acquisire il 25% mancante della societ\u00e0. L'acquisto \u00e8 stato formalizzato il 29 gennaio 2009 e da quel giorno Jetix Europe non venne pi\u00f9 quotata in borsa."}
{"id": "603215", "revid": "77358", "url": "https://it.wikipedia.org/wiki?curid=603215", "title": "L\u00edf", "text": ""}
{"id": "603216", "revid": "1442080", "url": "https://it.wikipedia.org/wiki?curid=603216", "title": "JimJam (Italia)", "text": "JimJam \u00e8 stato un canale televisivo tematico di propriet\u00e0 di AMC Networks International Zone, dedicato ai bambini e lanciato il 1\u00ba ottobre 2006. La rete, in precedenza, trasmetteva al canale 603 della piattaforma Sky Italia, ma dal 4 luglio 2011 \u00e8 stata spostata al numero 621 e alla posizione 622 \u00e8 stata aggiunta JimJam +1, che trasmetteva la stessa programmazione del canale principale posticipata di un'ora, sempre su Sky. Il 1\u00b0 luglio 2015, JimJam e il suo timeshift hanno terminato le trasmissioni.\nSerie televisive.\nI Wiggles sono un gruppo musicale che intrattiene i bambini con le loro canzoni originali e le loro coreografie. I componenti del gruppo sono pedagoghi e musicisti qualificati (due di loro sono stati membri di una band rock molto popolare).\nI Clangoli apprezzano gli aspetti semplici della vita, come la zuppa di spaghetti bluetti e i dolcetti verdi, e sono felici di condividere la loro piccola luna con personaggi indimenticabili come la Draghetta della Zuppa, i Ranocchioli, le L\u00famin-api, la Gallina di Ferro e molti altri visitatori che in ogni puntata si fermano per una visita.\n\u00c8 un contenitore originale dove parole e concetti fondamentali della lingua inglese sono presentati in modo divertente e riconoscibile. Durante i primi cinque anni di vita i bambini scoprono e imparano nuove cose con una facilit\u00e0 e immediatezza sorprendenti, e sono questi gli aspetti che hanno fornito la vasta gamma di idee ai creatori della serie.\nAltre serie.\nLista (parziale) dei cartoni animati e variet\u00e0 show trasmessi."}
{"id": "603217", "revid": "77358", "url": "https://it.wikipedia.org/wiki?curid=603217", "title": "L\u00edfthrasir", "text": ""}
{"id": "603221", "revid": "287204", "url": "https://it.wikipedia.org/wiki?curid=603221", "title": "Lif e Lifthrasir", "text": ""}
{"id": "603222", "revid": "287204", "url": "https://it.wikipedia.org/wiki?curid=603222", "title": "Lifthrasir", "text": ""}
{"id": "603223", "revid": "834", "url": "https://it.wikipedia.org/wiki?curid=603223", "title": "Lif", "text": ""}
{"id": "603225", "revid": "125998974", "url": "https://it.wikipedia.org/wiki?curid=603225", "title": "Condizionatore d'aria", "text": "Il condizionatore d'aria \u00e8 una macchina termica in grado di abbassare o innalzare la temperatura di una stanza o in generale di un ambiente di un edificio in cui si trovi. Per ottenere questo risultato, sviluppa calore sensibile (positivo o negativo) attraverso il quale avviene la trasmissione del calore con un fluido, il quale messo a sua volta in circolazione cede tale calore ad un ambiente. La potenza di un condizionatore si misura in BTU/h, frigorie/h, o kW com'\u00e8 d'obbligo nell'etichetta energetica europea.\nStoria.\nIl primo apparecchio per il raffreddamento climatico dell'aria fu brevettato nel 1886 da Lewis Latimer, statunitense, disegnatore e progettista di Thomas Edison. L'espressione \"aria condizionata\" fu coniata da Stuart Warren Cramer, che si interess\u00f2 come Willis Carrier allo studio dell'umidit\u00e0 e del condizionamento dell'aria. Intorno al 1911 Willis Carrier, statunitense, sfrutt\u00f2 i cambiamenti di stato di un gas per produrre variazioni di temperatura sia positive (\"riscaldamento\") sia negative (\"raffrescamento\") nell'ambiente. Tuttavia tale sistema venne inizialmente implementato ed utilizzato per deumidificare piuttosto che per rinfrescare l'aria. Carrier lavorava come ingegnere in un'impresa di impianti industriali. Il metodo che consiste nel far evaporare un liquido dotato di bassa temperatura intrinseca di evaporazione \u2014 ad esempio ammoniaca \u2014 era gi\u00e0 noto in precedenza, ma avveniva con rilascio del fluido refrigerante nell'ambiente, e quindi era sfruttabile solo per brevi periodi; Carrier ide\u00f2 il sistema per recuperare il fluido in un circuito chiuso. Dopo un anno di lavoro gli fu affidato il compito di risolvere il problema del controllo dell'eccessiva umidit\u00e0 dell'aria in una tipografia di Brooklyn, dove la carta raggrinziva e risultava inutilizzabile.\nIn precedenza l'eccesso di umidit\u00e0 veniva contrastato semplicemente aumentando la ventilazione, o aprendo finestre per rimuoverla con correnti d'aria. L'umidit\u00e0 creava notevoli problemi di produttivit\u00e0, perch\u00e9 portava ad un'interruzione dell'attivit\u00e0 degli operai e quindi del lavoro.\nCarrier complet\u00f2 il primo progetto di un impianto di condizionamento dell'aria il 17 luglio 1902; la tecnologia alla base del suo impianto era gi\u00e0 simile a quella degli impianti che troviamo in commercio attualmente.\nElementi costitutivi.\nI condizionatori d'aria possono essere costituiti da due unit\u00e0, una detta \"unit\u00e0 interna\" e la seconda detta \"unit\u00e0 esterna\" (con una o due ventole). Tra le due unit\u00e0 corrono due tubi in rame per la circolazione dei fluidi (uno in ingresso e uno in uscita) e i cavi dei collegamenti di controllo e comando, mentre l'alimentazione elettrica solitamente viene portata dalla rete all'unit\u00e0 esterna e da essa all'unit\u00e0 interna.\nNel caso di un condizionatore in grado anche di riscaldare l'ambiente, entrambe le unit\u00e0 necessitano di un tubo di scarico per evacuare l'acqua che si forma per condensazione sullo scambiatore che funge da evaporatore. Sono entrate in commercio anche macchine formate da un unico elemento le quali, se addossate ad una parete, assolvono ad entrambe le funzioni delle due prima descritte ma con notevoli limiti di rendimento termodinamico e alto costo d'acquisto.\nLe unit\u00e0 interne poi possono essere distinte in cinque tipologie costruttive:\nFunzionamento e dettagli costruttivi.\nIl funzionamento di un condizionatore d'aria si basa sul principio della pompa di calore che, grazie all'utilizzo di un ciclo termodinamico che viene svolto su un fluido refrigerante racchiuso in un circuito, sottrae energia calorifica da un lato del circuito stesso per cederla dal lato opposto.\nIl condizionatore \u00e8 in genere costituito dai seguenti elementi essenziali:\nI fluidi refrigeranti pi\u00f9 utilizzati nei condizionatori d'aria sono (o sono stati):\nVi sono poi una serie di componenti ed accessori che servono a completare e gestire il funzionamento del sistema, come ad esempio valvole a solenoide a una o pi\u00f9 vie o valvole di servizio, pressostati, ventilatori, telecomandi, termistori, schede elettroniche.\nNegli impieghi civili \u00e8 comune la configurazione che presenta due unit\u00e0 separate:\nTipi e caratteristiche.\nI condizionatori si dividono in due grandi famiglie:\nLa differenza sostanziale \u00e8 che questi ultimi, oltre a raffreddare l'aria in estate, in inverno possono anche riscaldare invertendo, tramite una valvola a pi\u00f9 vie, il senso del flusso del refrigerante e quindi il ciclo di funzionamento, sottraendo quindi calore all'aria esterna per poi immetterlo nell'ambiente interno (ovviamente pi\u00f9 bassa \u00e8 la temperatura esterna pi\u00f9 basso sar\u00e0 il rendimento, dovendo tra l'altro necessariamente modulare il flusso di refrigerante in modo da evitare il congelamento dell'evaporatore). Sostanzialmente, in un condizionatore con funzione di riscaldamento, lo scambiatore di calore di ogni unit\u00e0 pu\u00f2 funzionare alternativamente da evaporatore o condensatore, assorbendo calore tramite il primo e rilasciandolo mediante il secondo, mentre in un condizionatore \"solo freddo\" lo scambiatore dell'unit\u00e0 interna \u00e8 necessariamente un evaporatore e quello dell'unit\u00e0 esterna un condensatore.\nUn'ulteriore distinzione \u00e8 quella relativa alla loro alimentazione e al loro funzionamento. Sotto questo punto di vista, ci sono:\nLa tecnologia dei condizionatori \"on-off\" \u00e8 la pi\u00f9 vetusta, semplice e meno costosa; ha tuttavia un consumo energetico maggiore e offre scarso \"comfort\", in quanto, quando la temperatura ambientale \u00e8 sensibilmente pi\u00f9 alta di quella impostata (mediante un termostato meccanico o elettronico), il compressore del condizionatore si avvia alla massima potenza e vi rimane, provocando l'emissione di aria molto fredda a una determinata velocit\u00e0, per fare in modo che l'ambiente da raffreddare raggiunga la temperatura desiderata. Quando tale temperatura viene raggiunta, il compressore si disattiva (con l'unit\u00e0 interna che si limita a far circolare l'aria nell'ambiente senza raffreddarla), per poi riavviarsi a piena potenza una volta che la temperatura dell'ambiente \u00e8 di nuovo aumentata ed ha raggiunto un valore di poco superiore a quella impostata. Tale piccola differenza prende il nome di \"isteresi\" e serve a evitare che la frequenza di accensione e spegnimento del compressore sia eccessiva (e che quindi la relativa usura sia molto rapida).\nI condizionatori muniti di inverter sono invece dotati di un sistema elettronico di gestione del funzionamento del compressore, impiegando quindi in ogni momento solo la potenza di raffreddamento strettamente necessaria: quando viene richiesta una temperatura che si discosti sensibilmente da quella presente la potenza viene portata al massimo, per poi diminuire gradualmente man mano che la temperatura dell'ambiente si avvicina alla temperatura fissata. Quando tale temperatura viene raggiunta, il compressore non si arresta completamente, ma continua a funzionare utilizzando solo la potenza necessaria a mantenere la temperatura ambiente vicina a quella desiderata (tipicamente nell'ordine di mezzo grado di differenza), senza cicli di isteresi. Si evita cos\u00ec l'emissione discontinua di aria molto fredda alternata ad aria a temperatura ambiente, garantendo maggior comfort, minori sollecitazioni del compressore dovute ai ripetuti avviamenti ed arresti e minor consumo di elettricit\u00e0 in caso di uso continuativo, cosa che permette anche di ammortizzare il costo maggiore. La potenza di raffreddamento \u00e8 inoltre ulteriormente modulabile regolando automaticamente la velocit\u00e0 di ventilazione in modo che la stessa diminuisca progressivamente al diminuire della differenza, istante per istante, tra la temperatura dell'ambiente e quella fissata, dato che la regolazione della portata del compressore permette di evitare il congelamento dell'evaporatore anche in presenza di carichi termici bassi.\nAspetti energetici.\nI condizionatori, come molti elettrodomestici, sono vincolati da norme sul risparmio energetico. Nell'Unione Europea dal 1\u00ba gennaio 2013 sul condizionatore dev'essere presente l'etichetta energetica, che riporta la classe di consumo energetico, che va da A+++ (migliore) a D (peggiore, con i consumi pi\u00f9 alti). I condizionatori con i minori consumi hanno la tecnologia inverter. Un condizionatore on-off pu\u00f2 essere incluso in qualunque classe nel caso risulti consumare quanto il tipo di elettrodomestico (in questo caso il condizionatore) di una stessa classe, con tecnologia inverter oppure no.\nPrescrizioni normative nel mondo.\nItalia.\nI condomini italiani possono emanare dei regolamenti condominiali, deliberati in assemblea, che vietano l'installazione in facciata delle unit\u00e0 esterne per motivi estetici. L'argomento \u00e8 controverso in quanto spesso un bene collettivo (la bellezza del palazzo) si scontra con un beneficio privato (la climatizzazione dell'unit\u00e0 abitativa). Il vincolo spesso \u00e8 superato se nell'appartamento vive una persona che ha necessit\u00e0 del condizionamento per motivi di salute, in tal caso con un certificato medico si evita il regolamento condominiale ma non senza problemi. Nell'ipotesi peggiore, si montano i climatizzatori senza unit\u00e0 esterna. \nVa specificato (per i condizionatori destinati per l'ambiente civile) che ricade solo il collegamento relativo alla potenza elettrica per l'alimentazione del condizionatore con l'impianto elettrico di casa. Il collegamento tra le due macchine (sia idraulico che elettrico) non ricade nella legge perch\u00e9 la normativa europea ritiene l'insieme delle due macchine (interna + esterna) un solo componente quindi come se fosse un solo elettrodomestico.\nSecondo le prescrizioni dell'Ente nazionale italiano di unificazione, le norme tecniche di riferimento principali sono:\nUnione Europea.\nSecondo il diritto dell'Unione Europea la direttiva dell'Unione Europea in tema \u00e8 la n. 94/2/CE del 21 gennaio 1994 e al Decreto 12 aprile 1998 del Ministero dell'industria, del commercio e dell'artigianato; ogni Stato membro pu\u00f2 poi avere una propria normativa."}
{"id": "603228", "revid": "767487", "url": "https://it.wikipedia.org/wiki?curid=603228", "title": "Fontamara (film)", "text": "Fontamara \u00e8 un film del 1980 diretto dal regista Carlo Lizzani, basato sull'omonimo romanzo di Ignazio Silone, ed interpretato da Michele Placido nel ruolo di \"Berardo Viola\" e da Ida Di Benedetto che per questa interpretazione ricevette il nastro d'argento nel 1981 come migliore attrice non protagonista.\nPer i dialoghi, che si svolgono in gran parte in dialetto marsicano, Lizzani si \u00e8 avvalso della collaborazione di Guido Celano e di Luigi Silori.\nProduzione.\nIl film \u00e8 stato interamente girato nella Marsica e in parte nella Valle Peligna e a Roma. Le riprese sono state girate a Pescina, citt\u00e0 natale di Silone, ad Avezzano (presso la Chiesa di San Giovanni e il Castello Orsini-Colonna) e nei borghi di Aielli Alto e Gioia Vecchio (in evidenza la chiesa di San Vincenzo). Alcune scene dei campi, oltre che nel Fucino, sono state girate nei pressi di Roccacasale.\nIl regista prepar\u00f2 per la TV una versione estesa del film che dura 205 minuti.\nTrama.\nNel paese di Pescina, nell'Abruzzo marsicano, i cafoni senza un soldo sono vittime dei soprusi del governo fascista. Tutto inizia con la deviazione del fiume cosicch\u00e9 i contadini non possono pi\u00f9 irrigare i campi, perch\u00e9 non hanno giurato fedelt\u00e0 al nuovo governo di Avezzano. Il giovane Berardo appoggia gli ideali comunisti, ma \u00e8 anche un anarchico e dunque deve fuggire da Pescina, scappando a Roma; l\u00ec Berardo si forma culturalmente e conosce un coetaneo della Marsica che gli comunica che la vita al paese \u00e8 insostenibile. Berardo tuttavia intende combattere ma i fascisti recano violenza alla sua famiglia, alla sua amata e alla fine lo torturano a morte.\nPuntata 1.\nFontamara \u00e8 un piccolo paese della Valle del Giovenco, nella Marsica orientale, oltre il Fucino. La vita scorre sempre uguale, oltretutto ci sono stati gravi danni a causa del terremoto del 1915, e molti giovani non sono pi\u00f9 tornati, in quanto arruolati nel regio esercito per combattere la prima guerra mondiale. Berardo Viola \u00e8 uno dei giovanotti proletari di Fontamara, che subisce le vessazioni del podest\u00e0 di Avezzano, incominciando dall'episodio in cui i paesani chiedono alla citt\u00e0 un parroco per la chiesa, e la Curia risponde inviando un asino, che Berardo fa sfilare in trionfo per Fontamara, volendosi burlare e sfidare il podest\u00e0. Maria Rosa, una ragazza del paese segretamente innamorata di Berardo, cerca di dissuaderlo da questa sfida che \u00e8 pi\u00f9 grande delle sue possibilit\u00e0 di semplice \"cafone\", ma Berardo non demorder\u00e0. La madre anche vorrebbe che Berardo la smettesse con gli slanci dell'ideale comunitario, per sposarsi e mettere su famiglia, dato che il padre \u00e8 morto ladrone e brigante in Brasile.\nIl padre di Maria Rosa \u00e8 in fin di vita per la vecchiaia, e la ragazza viene avvicinata dalla madre di Berardo, che le propone di sposare il figlio per garantire la stabilit\u00e0 economica. La famiglia Viola infatti non ha un pezzetto di terra, rubatogli con l'inganno dal parroco don Circostanza di Avezzano. La miglior qualit\u00e0 di Berardo \u00e8 una grande forza fisica, oltre all'intelligenza, mal vista in paese, dove arriva un nuovo ordine dal Prefetto di Avezzano: nell'osteria principale di Fontamara diviene proibito per i \"cafoni\" parlare di politica. L'incaricato dal prefetto don Innocenzo viene con astuzia deriso da Berardo, che rievoca anche il prosciugamento del Fucino da parte del Principe Torlonia, ricordando come i paesani di Fontamara non ne abbiano tratto alcun beneficio nel coltivare le terre. Insieme ad altre velate minacce, il viceprefetto se ne va ad Avezzano, dopo che \u00e8 stato sottoposto a una questione di \"ragionamento\" da parte dello stesso Berardo, che in poche parole ha smascherato l'inutilit\u00e0 di quel decreto, mostrando come sia soltanto velleitario, offensivo e proibitivo da parte dei potenti, verso i poveri ignoranti.\nA Berardo la gente propone di sposare Elvira, la proprietaria dell'osteria, vedova del marito caduto sotto le armi e beneficiaria di una pensione statale, ma Berardo rifiuta. Nel frattempo un imprenditore don Carlo \"Magna\" di Avezzano, compie l'ennesimo sgarro a Fontamara: drena la sorgente del fiume Giovenco per costringere i paesani a comprarla in citt\u00e0. Le donne fontamaresi si infuriano e decidono di recarsi al Municipio di Avezzano, dove vengono insultate e derise, mentre vengono a sapere che sindaco della citt\u00e0 non \u00e8 pi\u00f9 don Circostanza, che non migliorava certo la situazione del paese, ma \u00e8 il podest\u00e0, un forestiero di Roma soprannominato \"L'Impresario\". Nel frattempo Berardo ha provato a trasferirsi in un'altra provincia per lavorare come bracciante, ma alla stazione siccome non \u00e8 iscritto al partito fascista, viene rimandato a casa. Le fontamaresi si recano nella lussuosa villa di don Carlo Magna, lo storico feudatario di Fontamara, per avere spiegazioni, ma questi afferma di non poter fare niente, in quanto le terre del paese sono state vendute proprio a tale Impresario.\nPuntata 2.\nViene presenta la figura dell'Impresario, un cafone vero romano, rozzo e volgare, che sta pranzando nella villa di don Carlo Magna. Le donne di Fontamara lo incontrano, esponendogli il loro problema. Don Circostanza ne approfitta, con iperboli equivoche del vocabolario italiano, per tranquillizzare la folla inferocita e promettere il ripristino della sorgente del paese, e prepara le carte dal notaio. Sopraggiunge anche Berardo che minaccia don Circostanza per una vecchia cambiale firmata per avere una terra in cambio della sua, una terra per\u00f2 infruttuosa. Don Circostanza promette di aiutarlo scrivendo a colleghi di Roma, e infatti pare che la promessa si risolva, perch\u00e9 quella sera all'osteria, si parla del fatto che lo Stato ha espropriato le terre del Fucino al vecchio Principe Torlonia, per ridistribuirle alle varie municipalit\u00e0 locale. Fontamara si prepara a festa, e scende al Fucino, portando anche il gonfalone civico. Arrivati ad Avezzano per\u00f2 (Largo Castello), vengono tenuti bloccati, e non possono recarsi in piazza per la distribuzione ufficiale. Mentre ormai i poveracci capiscono di essere stati ingannati, li raggiunge don Circostanza, che li tranquillizza dicendo di aver parlato per conto loro.\nDon Circostanza, ancora con le sue iperboli dell'italiano, spiega che secondo la legge ministeriale il Fucino andr\u00e0 \"a chi lo coltiva\", ossia a chi ha capitali, aggiungendo subito dopo che \"per il Fucino ci sar\u00e0 lavoro per tutti per chi ha forza\", ossia per i Fontamaresi, relegati al misero ruolo di braccianti per coloro che coltivano il Fucino, essendoselo spartito in lotti. Tornando verso il paese, Berardo viene avvicinato da un sovversivo, che gli propone di accordarsi con lui per compiere un attentato contro don Circostanza, ma lui rifiuta, anche se la notte stessa, all'osteria, progetta di fare delle ritorsioni pesanti contro l'ex sindaco di Avezzano, nonch\u00e9 contro l'Impresario. Tuttavia il tempo passa, la vita pare tornare normale in paese, normale nel senso di un'atavica rassegnazione e adattamento ai fatti che accadono, e l'Impresario ne approfitta per completare l'opera di drenaggio delle acque. Berardo allora con un gruppo di forti contadini attacca l'opera, e distrugge i macchinari. Il parroco di Avezzano giunge a Fontamara per placare gli animi, invitando i popolani a rassegnarsi alle loro condizioni in quanto cafoni, ma Berardo non si lascia convincere dalle lusinghe del prete, soprattutto quando l'uomo sciorina le massime di saggezza dai \"Vangeli\", cui Berardo contrappone le verit\u00e0 della dura realt\u00e0 terrena.\nIl giorno dopo le donne fontamaresi si incontrano con la milizia di Avezzano presso il fiume e si teme uno scontro; cominciano a fare il malocchio contro don Circostanza, l'unica cosa che possono fare, in quanto vengono disperse dalla cavalleria. Berardo intanto prova a trovare il metodo di ripartire per Roma, e prima di farlo quella notte stessa, con un prestito di un amico, si reca ad incendiare la stalla dell'Impresario.\nPuntata 3.\nAlcuni uomini di Fontamara si fanno comprare dell'Impresario per lavorare la terra del Fucino, un altro manipolo di uomini della milizia di Avezzano si reca verso Fontamara, con il compito di vendicare l'offesa di Berardo. Alcuni uomini trovano donna Elvira e la violentano. Anche Berardo e i suoi compagni sono arrestati, condotti nella chiesa, e processati dai militi, nella famosa scena, tratta anche dal romanzo, del \"chi evviva?\". I Fontamaresi sono troppo ignoranti per comprendere di onorare il Duce, e lodano varie cose, venendo schedati come deficienti, sovversivi, insolenti, sino a che non giunge a Berardo; in quel momento delle donne urlano che delle ragazze sono state violentate e scoppia una scaramuccia, gli uomini ricacciano la milizia fuori dal paese, e Berardo soccorre e consola la povera Elvira.\nBerardo viene riconvocato ancora ad Avezzano per volere di don Circostanza, che dichiara di farlo partire per Roma con la promessa di un lavoro. In realt\u00e0 \u00e8 un modo per allontanarlo dalla Marsica, affinch\u00e9 con le sue idee sovversive non possa aizzare i fontamaresi contro l'autorit\u00e0. Il sacrestano, uomo mite e tranquillo, non riesce pi\u00f9 a sopportare la misera condizione del suo paese, e quando anche suo figlio decide di abbandonare Fontamara insieme a Berardo, quella notte stessa decide di farla finita impiccandosi alla campana maggiore. Berardo e il ragazzo giungono a Roma, commentando come nella citt\u00e0 ci sia lusso cos\u00ec sfrenato, iniziando dalle fontane monumentali, mentre loro a Fontamara non possono avere nemmeno il torrente.\nIl giorno seguente si reca all'ufficio di collocamento con la raccomandata di don Circostanza, che lo indirizza all'ufficio dell'Aquila, senza che Berardo lo sappia perch\u00e9 non sa leggere. Viene deriso e deve tornare alla pensione dove alloggia sconsolato.\nPuntata 4.\nMaria Rosa sente di aver commesso un grande peccato, stando con Berardo, e decide di compiere un pellegrinaggio di penitenza. Per Berardo giungono brutte notizie, dall'avvocato che li ospita a Roma, giunge il certificato redatto qualche settimana prima dalla milizia venuta a Fontamara, che notifica la \"condotta pessima dal punto di vista Nazionale\", ossia che con tale fedina penale non potr\u00e0 mai avere un lavoro. Il giorno seguente viene avvicinato da un ragazzo, che parla di un \"solito sconosciuto\" che aizza la popolazione contro il regime fascista, e pensa possa essere proprio Berardo. Sopraggiunge la milizia che arresta tutti e tre. Mentre Elvira e Maria Rosa raggiungono l'eremo di montagna e iniziano l'adorazione, Berardo si trova in carcere, e riflette sulle condizioni di differenza tra libert\u00e0 di stampa, cittadini e cafoni di paese, dicendo di voler soltanto giustizia per i popolani di poter lavorare liberamente la terra senza problemi, rifiutando gli ideali di comunismo, degli interessi della collettivit\u00e0, e dell'orgoglio dell'amor patrio.\nAlla fine per\u00f2 Berardo si convince, volendo trovare riscatto e pace con s\u00e9 stesso, e quando viene interrogato dal questore, sostiene di essere lui il \"solito sconosciuto\" che pubblica tra Roma e Abruzzo dei pamphlet contro il Duce, che incitano alla rivolta popolare, per questo viene picchiato selvaggiamente e torturato per avere altre confessioni pi\u00f9 specifiche, tuttavia non avranno niente, in quanto Berardo non sa nulla di questo figuro. In Fontamara nel frattempo, all'osteria la gente propone di fondare, con la collaborazione di un anziano tipografo, un \"Quotidiano dei Cafoni\" per far sentire la loro voce sui vari soprusi da parte della citt\u00e0.Dopo altre torture subite, Berardo diventa famoso tra i circoli sovversivi comunisti, e il giornale \"Che fare?\" pubblica in prima pagina il suo nome, incitando alla lotta, che da una parte affranca lo stesso Berardo, dall'altra convince ancora di pi\u00f9 il questore della pericolosit\u00e0 e sovversivismo dello stesso. Poche ore dopo, Berardo morir\u00e0 per le ferite interne delle percosse subite. Alla Questura impongono di diffondere la notizia che il carcerato si \u00e8 ucciso per la sua causa contro il regime. Il ragazzo fontamarese suo amico \u00e8 costretto a scrivere egli stesso il comunicato notarile, e a promettere di non dire mai la verit\u00e0 una volta ritornato in Abruzzo."}
{"id": "603231", "revid": "6340", "url": "https://it.wikipedia.org/wiki?curid=603231", "title": "L\u00edf e L\u00edfthrasir", "text": ""}
{"id": "603234", "revid": "124648109", "url": "https://it.wikipedia.org/wiki?curid=603234", "title": "AXN (Italia)", "text": "AXN \u00e8 stata una rete televisiva italiana dedicata all'azione, versione locale del gruppo omonimo di reti internazionali di propriet\u00e0 della Sony Pictures Entertainment Italia; era disponibile solo su Sky Italia all'interno del pacchetto \"Sky TV\" dal 29 ottobre 2005. Il 1\u00ba marzo 2017 il canale chiude definitivamente.\nDescrizione.\nSi tratta di un canale dedicato all'azione: la versione italiana trasmette blockbuster hollywoodiani, film per la TV, telefilm d'azione, polizieschi e di fantascienza e reality show d'avventura realizzati in Italia.\nTra le prime visioni: \"Mutant X\" (narra le vicende di uomini dotati di capacit\u00e0 straordinarie) la serie fantascientifica \"Andromeda\" e le puntate di \"Oltre i limiti\".\nIl canale propone anche alcune vecchie serie di successo come \"Starsky &amp; Hutch\" o \"MacGyver\". Il canale si rivolge ad un target prevalentemente maschile.\nAltre versioni.\nIl 2 maggio 2010 \u00e8 partita sulla piattaforma Sky Italia la versione timeshift del canale madre denominato AXN +1, mentre il 25 maggio 2010 \u00e8 stata lanciata la versione in alta definizione denominata AXN HD (canale 122) dello Sky Box HD.\nL'8 novembre 2010 su Sky Italia \u00e8 stato lanciato AXN Sci-Fi, canale derivato da AXN, dedicato alla fantascienza. Il 16 ottobre 2013 AXN si \u00e8 trasferito al canale 119 mentre AXN +1 al canale 120. Il 29 marzo 2014 AXN \u00e8 passato al canale 122 e AXN +1 al canale 123.\nIl 30 ottobre 2015 il canale rinnova il logo e le grafiche per festeggiare i dieci anni di presenza in Italia e per uniformarsi a livello mondiale.\nPalinsesto.\nAnimazione.\nIl canale ha ospitato nel 2008 per alcune ore al giorno il blocco Animax dedicato all'animazione giapponese."}
{"id": "603236", "revid": "2197462", "url": "https://it.wikipedia.org/wiki?curid=603236", "title": "Guido Barendson", "text": "Biografia.\n\u00c8 nipote di Maurizio Barendson, noto giornalista sportivo e conduttore televisivo RAI, attivo tra gli anni '60 e gli anni '70.\nNel 1973 collabora con \"L'Espresso\", fonda nel 1974 \"Radio antenna musica - RAM 102\". Nel 1976 passa a La Repubblica, presso cui, dopo essersi occupato di cronaca, passa agli esteri. Segue la Guerra del Libano (1979-1991), i conflitti del Golfo e quello Arabo-israeliano. Nel 1992 passa al \"TG5\", dove si occupa come redattore capo di cronaca e politica estera. Diventa nel 1996 direttore della comunicazione e delle relazioni esterne della RAI. Nel 1998 passa alla conduzione del \"TG2\".\nNegli anni 1999 e 2000 co-conduce il programma \"Domenica In\". Nel 2000 presenta a Venezia, insieme a Maria Grazia Capulli, il Premio Campiello. Tra il 2002 e il 2003 \u00e8 il conduttore di \"Linea verde\", settimanale di Rai Uno, tornando poi al \"TG2\". Ha scritto per la guida gastronomica de \"L'Espresso\" e per il mensile \"Week end &amp; Viaggi\".\nDa gennaio 2008 \u00e8 il direttore del canale satellitare RaiSat Gambero Rosso (dal 2009, Gambero Rosso Channel)."}
{"id": "603239", "revid": "599013", "url": "https://it.wikipedia.org/wiki?curid=603239", "title": "L\u00edf e Lif\u00ferasir", "text": ""}
{"id": "603246", "revid": "767487", "url": "https://it.wikipedia.org/wiki?curid=603246", "title": "Ho solo fatto a pezzi mia moglie", "text": "Ho solo fatto a pezzi mia moglie (\"Picking Up the Pieces\") \u00e8 un film del 2000 diretto da Alfonso Arau con protagonisti Woody Allen e David Schwimmer.\nTrama.\nIn un impeto di gelosia Tex Cowley, macellaio di New York che vive in Arizona, uccide la moglie Candy che lo tradiva con lo sceriffo del luogo e con svariati altri uomini. Tex dopo aver smembrato il cadavere decide di seppellirlo in Messico, ma durante il tragitto perde una mano. Un'anziana donna non vedente di El Ninho inciampa nella mano e miracolosamente riacquista la vista. Mentre in poco tempo la cittadina viene invasa da migliaia di persone bisognose di miracoli e di turisti, il prete, Padre Leo Jerome preferisce tacere i suoi sospetti sull'origine della mano visti i vantaggi economici derivati alla comunit\u00e0. Tex vuole a tutti i costi recuperare la mano prima che lo sceriffo Bobo (che sospetta di lui) ne prenda le impronte digitali e scopra a chi appartiene."}
{"id": "603259", "revid": "122903672", "url": "https://it.wikipedia.org/wiki?curid=603259", "title": "Bosco di Hoddm\u00edmir", "text": "Nella mitologia norrena, il bosco di Hoddm\u00edmir sar\u00e0 l'unico posto sulla Terra che Surtr non riuscir\u00e0 a distruggere con la sua spada. Come risultato, gli unici uomini che sopravviveranno al Ragnar\u01ebk saranno L\u00edf e L\u00edf\u00ferasir. Dopo essersi rifugiati in questo bosco, infatti, i due ripopoleranno la Terra e vi sar\u00e0 una nuova et\u00e0 dell'oro."}
{"id": "603260", "revid": "287204", "url": "https://it.wikipedia.org/wiki?curid=603260", "title": "Bosco di Hoddmimir", "text": ""}
{"id": "603264", "revid": "767487", "url": "https://it.wikipedia.org/wiki?curid=603264", "title": "Crucis", "text": "I Crucis sono stati un gruppo musicale rock progressivo argentino attivo alla fine degli anni settanta. Nonostante la breve carriera e due soli dischi all'attivo, i Crucis furono la formazione di punta del rock argentino dell'epoca.\nStoria.\nLe radici dei Crucis affondano nei Consiguiendo Vida, un gruppo fondato nel 1969 da Gustavo Montesano (chitarra e voce), Pino Marrone (chitarra), Jos\u00e9 Luis Fern\u00e1ndez (basso) e Guillermo Conte (batteria).\nLa formazione si scioglie, ma nel 1974 Montesano (voce e chitarra), Fern\u00e1ndez (basso e voce), Daniel Oil (tastiere) e Daniel \"Topo\" Frenkel (batteria) fondano i Crucis. Le composizioni di Montesano e Fern\u00e1ndez sono di rock sinfonico influenzate dalla Premiata Forneria Marconi, i Focus, i Genesis e gli Emerson, Lake &amp; Palmer. A fine anno si ha un avvicendamento di formazione: Montesano sostituisce al basso il dimissionario Fern\u00e1ndez e chiama alla chitarra Pino Marrone, che trova in Anibal Kerpel il sostituto di Oil, anch'egli dimissionario. La formazione si stabilizza definitivamente l'anno seguente con l'arrivo dell'uruguayano Gonzalo Farrugia, gi\u00e0 batterista dei compatrioti Psiglo.\nI Crucis riescono ad ottenere un contratto con la principale major argentina, la RCA ed incidono cos\u00ec \"Crucis\" (1976) e \"Los delirios del Mariscal\" (1977). Nonostante il successo il gruppo si scioglie, anche se \"Homenaje\", esordio solista di Montesano uscito nello stesso, anno possa essere considerato la terza opera del quartetto: infatti Marrone, Kerpel e Farrugia sono presente in quasi tutti brani dell'opera."}
{"id": "603267", "revid": "466539", "url": "https://it.wikipedia.org/wiki?curid=603267", "title": "Basshunter", "text": "Biografia.\nDefinisce la propria musica eurodance, ma altri la classificano anche come hard dance o hands up. A detta dello stesso Altberg, alcuni suoi pezzi sono stati composti sul suo computer usando il programma FL Studio. Oggi Basshunter produce musica nei programmi FL Studio e Logic Studio. Jonas Erik Altberg \u00e8 cresciuto a Halmstad con la madre, il padre e il fratello minore. A otto anni, i suoi genitori hanno scoperto che aveva un tic che non poteva controllare. Si \u00e8 scoperto che era affetto dalla sindrome di Tourette. I suoi compagni di classe lo prendevano sempre in giro e lui, poco a poco, cominci\u00f2 ad avere scarsa fiducia in se stesso.\nLa svolta arriv\u00f2 quando aveva 18 anni, si alz\u00f2 in piedi, in classe, e parl\u00f2 della sua malattia. Inizia a creare musica nel 2001, come se fosse un hobby, creando demo sulla sua pagina di Myspace. Pubblica anche il suo primo album: \"The Bassmachine\", nel 2004. Nel 2006 pubblica \"The Old Shit\", suo secondo album. Il successo arriva nel 2006, con il singolo: \"Boten Anna\". Dopo la firma del contratto con la casa discografica svedese Warner Music Sweden ed adotta ufficialmente lo pseudonimo di \"Basshunter\". Sempre nel 2006, esce il suo primo vero album (il terzo per lui), \"LOL &lt;(^^,)&gt;\", di cui i singoli \"Boten Anna\" e \"Vi sitter i Ventrilo och spelar DotA\", .\nDopo essere stato notato anche in Gran Bretagna lascia la Warner Music Sweden e firma un contratto con la Ultra Records; il 14 luglio 2008 esce \"Now You're Gone - The Album\". L'album contiene, tra le altre canzoni, dei remake in lingua inglese dei suoi pezzi precedenti (in particolare il remake di Boten Anna, cio\u00e8 \"Now You're Gone\"). Il 28 settembre 2009 esce l'album \"Bass Generation\", anticipato una settimana prima dal singolo \"Every Morning\". Il 3 gennaio 2010 entra a far parte del cast del Celebrity Big Brother, la versione vip del Grande Fratello inglese. Dopo 27 giorni di permanenza nella casa, nella finale del 29 gennaio 2010 si classifica al quarto posto. Nel 2010 esce il singolo \"Saturday\".\nNel 2011 ha partecipato al Grande Fratello svedese per tre giorni e insieme ai partecipanti ha prodotto una canzone pi\u00f9 vicina allo stile eurodance chiamata \"Fest i hela huset\" che ha riscosso un discreto successo commerciale piazzandosi al suo debutto alla 5 posizione della classifica Svedese dei singoli pi\u00f9 venduti. Da giugno \u00e8 possibile visualizzare sul sito web YouTube due delle sue tracce chiamate \"Calling Time\" e \"Dream on the Dancefloor\" presenti nel suo prossimo album. Inoltre \u00e8 stato pubblicato su internet materiale demo di Basshunter. Il 27 aprile 2012 \u00e8 stato pubblicato il nuovo singolo ufficiale accompagnato dal relativo video, il quale ha come protagonisti i soliti Jonas e Aylar Lie. Il 28 settembre 2012 viene pubblicato il video ufficiale di \"Dream on the Dancefloor\" su YouTube.\nPubblicata in sordina la canzone \"Far Far Away\", nuovo singolo in anticipazione dell'album in arrivo. Il 10/03/13 \u00e8 stata pubblicata su YouTube una nuova canzone di Basshunter, dove si esibisce al live di Dallas. La canzone, a detta di Basshunter, sar\u00e0 presente nel prossimo album. Alla fine del mese di maggio 2013, il prossimo album di Basshunter, intitolato \"Calling Time\", sar\u00e0 reso disponibile in Sud Africa."}
{"id": "603268", "revid": "6340", "url": "https://it.wikipedia.org/wiki?curid=603268", "title": "Hoddm\u00edmir", "text": ""}
{"id": "603270", "revid": "287204", "url": "https://it.wikipedia.org/wiki?curid=603270", "title": "Hoddmimir", "text": ""}
{"id": "603286", "revid": "88740", "url": "https://it.wikipedia.org/wiki?curid=603286", "title": "Ricetta", "text": "La ricetta \u00e8 un insieme di istruzioni per compiere un procedimento di trasformazione in generale, che attraverso varie alterazioni di una o pi\u00f9 sostanze base (ingredienti), sia fisiche (prodotte tramite azioni) che chimiche (prodotte tramite mescolamenti e mutamenti nelle sostanze), d\u00e0 come risultato qualcosa di diverso dalle materie originarie, solitamente di valore o utilit\u00e0 maggiore a quella degli ingredienti stessi.\nIl termine \u00e8 di uso comune in campo culinario, ma \u00e8 utilizzato anche in altri settori, tipo quelli industriali su base chimica o di processo in continuo (ad esempio nella produzione di calcestruzzo, nella preparazione dei bagni galvanici, nella fusione di una lega metallica), nei trattamenti termici. Anche nella birrificazione si definiscono le ricette per produrre le varie tipologie di birra. In campo medico indica la prescrizione di uno o pi\u00f9 farmaci da parte del medico al paziente.\nStoria.\nSia la struttura che il linguaggio della ricetta hanno sub\u00ecto, nei secoli, trasformazioni non rilevanti; l'unica differenza sostanziale che corre tra le ricette antiche e quelle moderne \u00e8 che in queste ultime sono precisate le dosi, indicati i tempi di cottura, descritti pi\u00f9 in dettaglio i procedimenti: ci\u00f2 si spiega, del resto, col fatto che le antiche raccolte erano destinate da cuochi ad altri cuochi, mentre le moderne, da chiunque compilate, sono perlopi\u00f9 indirizzate alle massaie e ad un pubblico generico la cui competenza tecnica non pu\u00f2 darsi per scontata.\nTra li esempi storici maggiormente famosi, possiamo annoverare le ricette di Apicio che sono sintetiche e frettolose, e talora disordinate e confuse; la cosa \u00e8 aggravata dalla dovizia degli ingredienti (non tutti noti) e dalla complessit\u00e0 dei piatti. A Napoli all'inizio del XIV secolo, fu scritto in latino da un cortigiano del re Carlo II d'Angi\u00f2 uno dei pi\u00f9 antichi trattati di cucina medioevali, il \"Liber de coquina\". Il libro riporta ricette provenienti diverse corti, principalmente di influenza francese e napoletana, ma comprendente influssi arabi, spagnoli e di altre regioni italiane..\nLe ricette quattrocentesche di Maestro Martino da Como si distinguono dalle precedenti solo per una pi\u00f9 accurata descrizione dei procedimenti e per una maggiore precisione terminologica. Le ricette del suo dotto allievo Bartolomeo Platina, splendidamente concise, sono corredate, di regola, da osservazioni mediche e dietetiche e inframmezzate, talora, da garbati aneddoti. Tra i ricettari cinquecenteschi, quello di Cristoforo Messisbugo, pregevole e innovativo sul piano gastronomico, \u00e8 piuttosto convenzionale nella formulazione delle ricette, generalmente sbrigative, ancorch\u00e9 dal \"ductus\" elegante. Nei ricettari della seconda met\u00e0 del XVIII secolo e in quelli ottocenteschi si impone un gergo greve e barocco, irto di francesismi e idiotismi.\nDescrizione.\nSignificato antico.\nIl termine \"ricetta\" deriva dal latino \"recepta\", participio passato neutro plurale di \"recipere\", cio\u00e8 \"cose prese\", poich\u00e9 nel latino medievale la descrizione dei procedimenti iniziava di solito con l'istruzione di \"prendere\" i vari ingredienti o meglio con l'imperativo \"recipe\" ossia prendi; e in inglese ricetta si dice appunto recipe che altro non \u00e8 che la prima parola di ogni ricetta\nSignificato culinario.\nOggi il termine \"ricetta\" si \u00e8 progressivamente traslato al settore culinario e indica generalmente una lista di ingredienti alimentari nonch\u00e9 le modalit\u00e0 esecutive per cucinare pietanze varie. Nella ricetta sono indicate le dosi, in grammi o talora in altre misura \"a occhio\" (in cucchiai, biccheri...) o in proporzioni, e le istruzioni dettagliate, talvolta accompagnate da illustrazioni, che spiegano come lavorare gli ingredienti per preparare un determinato piatto. Nella ricetta sono contenute le indicazioni sul numero di porzioni che si possono ricavare con quegli ingredienti, la durata della cottura e la temperatura del forno (se si fanno per esempio torte o arrosti) e i consigli su come presentare il piatto. Molto spesso si trovano annotate anche le calorie che si ottengono dal consumo di quella pietanza che si \u00e8 cucinata."}
{"id": "603290", "revid": "201394", "url": "https://it.wikipedia.org/wiki?curid=603290", "title": "Scenderemo nelle strade", "text": "Scenderemo nelle strade o anche detto nelle autostrade EP d'esordio del gruppo Oi! bolognese Nabat, pubblicato nel 1982 dalla C.A.S. Records."}
{"id": "603294", "revid": "76963", "url": "https://it.wikipedia.org/wiki?curid=603294", "title": "Laida Bologna", "text": "Laida Bologna \u00e8 il secondo EP del gruppo Oi! bolognese Nabat, pubblicato nel 1984 dalla C.A.S. Records."}
{"id": "603296", "revid": "44939", "url": "https://it.wikipedia.org/wiki?curid=603296", "title": "Antonio Clemente", "text": ""}
{"id": "603298", "revid": "6340", "url": "https://it.wikipedia.org/wiki?curid=603298", "title": "\u00c1saland", "text": ""}
{"id": "603299", "revid": "201394", "url": "https://it.wikipedia.org/wiki?curid=603299", "title": "Un altro giorno di gloria", "text": "Un altro giorno di gloria \u00e8 il primo album del gruppo Oi! bolognese Nabat, pubblicato nel 1985 dalla C.A.S. Records."}
{"id": "603314", "revid": "371529", "url": "https://it.wikipedia.org/wiki?curid=603314", "title": "Bringing It All Back Home", "text": "Bringing It All Back Home (letteralmente, in lingua italiana: \"Riportando tutto a casa\") \u00e8 il quinto album discografico registrato in studio da Bob Dylan.\nIn Europa fu pubblicato anche con il titolo Subterranean Homesick Blues.\nIl disco.\nPrimo album della trilogia elettrica.\nDopo la prima produzione prettamente acustica (se si eccettuano alcune registrazioni di brani pop-rock poi distribuiti in \"bootleg\" ed incisi in registrazioni di fortuna con l'ausilio di The Band, all'epoca ancora The Hawks) questo album \u00e8 il primo di una sorta di \"trilogia rock\" costituita, oltre che da questo, dai successivi album \"Highway 61 Revisited\" e \"Blonde on Blonde\".\nSegna, quindi, di fatto l'inizio della seconda fase di ispirazione dell'artista, proiettato da questo momento in poi verso sonorit\u00e0 prettamente rock.\nIl passaggio al rock'n'roll.\nIl passaggio al rock and roll - nuova base per le poesie in musica di Dylan - dest\u00f2 non poche critiche. In questo contesto va ricordata la sua controversa partecipazione al Newport Folk Festival del 25 luglio 1965, nel quale Dylan si present\u00f2 sul palcoscenico non come cantante solista ma imbracciando una chitarra elettrica accompagnato dalla Paul Butterfield Blues Band, reclutata la sera prima con il preciso intento di replicare il suono delle \"session\" di \"Higway 61 Revisited\".\nI puristi del folk si sentirono traditi da queste nuove sonorit\u00e0, anche se qualcuno sostiene si trattasse di un semplice problema di cattiva amplificazione, e immediatamente lo fischiarono costringendolo ad abbandonare il palco dopo nemmeno quindici minuti di esibizione. Convinto dagli organizzatori, torn\u00f2 sul palco dopo qualche minuto con una chitarra acustica e l'armonica, per suonare \"It's All Over Now, Baby Blue\", dando cos\u00ec l'addio definitivo al mondo del folk, seguita da \"Mr. Tambourine Man\", ultima concessione per i vecchi fan.\nQuesto storico avvenimento segn\u00f2 la definitiva spaccatura tra Dylan e il mondo della musica folk, peraltro a quel tempo in pieno \"revival\".\nRegistrazione.\nDylan pass\u00f2 la maggior parte dell'estate del 1964 a Woodstock, una piccola cittadina nello Stato di New York. Albert Grossman, il manager di Dylan, aveva l\u00ec una casa, e quando Joan Baez and\u00f2 a trovare Dylan in agosto, i due passarono il resto dell'estate nella casa di Grossman.\nLa Baez ricorda che: \nDylan aveva gi\u00e0 pronta una nuova canzone per il prossimo album: \"Mr. Tambourine Man\" era stata infatti scritta nel febbraio 1964 ma esclusa da \"Another Side of Bob Dylan\". Anche un'altra canzone, \"Gates of Eden\", era gi\u00e0 stata scritta e sarebbe dovuta apparire su \"Another Side of Bob Dylan\"; ma Dylan volle apportare delle modifiche al testo, e il brano non fu incluso nell'album. Infine, durante quella vacanza furono scritte altre due canzoni: \"If You Gotta Go, Go Now\" e \"It's Alright, Ma (I'm Only Bleeding)\".\nAi tempi, lo stile narrativo dei testi di Dylan stava diventando sempre pi\u00f9 surreale. Questo suo nuovo stile veniva riflesso anche nella sua prosa quotidiana, le lettere che scriveva all'epoca ne sono un esempio lampante.\nIl 28 agosto Dylan ritorn\u00f2 in citt\u00e0, e fece la conoscenza dei The Beatles. Questo incontro influenzer\u00e0 entrambi, i testi dei Beatles incominciarono a diventare sempre pi\u00f9 affini ad uno stile introspettivo mentre Dylan si avviciner\u00e0 al rock'n'roll, e ad un sound maggiormente \"commerciale\" (secondo i canoni dell'epoca).\nIntanto Dylan e il produttore Tom Wilson stavano facendo esperimenti sulla loro idea di fondere assieme il rock e la musica folk. A tal proposito, Dylan aveva gi\u00e0 iniziato ad adocchiare un gruppo di musicisti canadesi che stavano lavorando su un disco di John P. Hammond: il chitarrista Robbie Robertson, il batterista Levon Helm, e l'organista Garth Hudson (membri degli Hawks, che in seguito diventeranno famosi come The Band).\nComunque, quando Dylan e Wilson iniziarono a lavorare al nuovo album, accantonarono temporaneamente le loro sperimentazioni elettriche. La prima seduta di registrazione, tenutasi il 13 gennaio 1965 nello Studio A della Columbia a New York, fu dedicata interamente a un'esibizione acustica del solo Dylan. Vennero portate a termine dieci canzoni, ma la quasi totalit\u00e0 fu in seguito scartata. Nessuna di queste registrazioni fin\u00ec sull'album, solo tre di esse furono pubblicate: \"I'll Keep It with Mine\" nel 1985 sull'album \"Biograph\", \"Farewell Angelina\" e una versione acustica di \"Subterranean Homesick Blues\" nel 1991 in \"The Bootleg Series Volumes 1\u20133 (Rare &amp; Unreleased) 1961\u20131991\".\nIl giorno seguente, Dylan si present\u00f2 con una band elettrica. Furono reclutati per l'occasione i chitarristi Al Gorgoni, Kenneth Rankin, e Bruce Langhorne, il pianista Paul Griffin, i bassisti Joseph Macho Jr. e William E. Lee, e il batterista Bobby Gregg. La seduta si concentr\u00f2 sulla lavorazione di otto brani, molti dei quali gi\u00e0 provati il giorno precedente. Secondo Langhorne, tutti i brani vennero completati e registrati al primo tentativo tranne poche eccezioni. Dopo tre ore e mezza (dalle 2:30 di notte alle 6:00 di mattina), furono preparati i master definitivi di \"Love Minus Zero/No Limit\", \"Subterranean Homesick Blues\", \"Outlaw Blues\", \"She Belongs To Me\", e \"Bob Dylan's 115th Dream\".\nPoco dopo cena, Dylan continu\u00f2 le registrazioni con un differente gruppo di musicisti, inclusi John P. Hammond e John Sebastian. Il gruppo improvvisato registr\u00f2 6 canzoni, ma niente fu ritenuto valido da poter essere incluso nel disco in uscita.\nIl giorno seguente si tenne una seconda seduta allo Studio A. Dylan richiam\u00f2 tutti i musicisti che avevano registrato la sera prima; con l'unica eccezione di Paul Griffin, che era occupato e venne rimpiazzato da Frank Owens.\nLa sessione inizi\u00f2 con \"Maggie's Farm\" che fu completata al primo tentativo. Poi, Dylan registr\u00f2 anche le versioni definitive di \"On The Road Again\", \"It's Alright, Ma (I'm Only Bleeding)\", \"Gates Of Eden\", \"Mr. Tambourine Man\", e \"It's All Over Now, Baby Blue\" che saranno tutte incluse nell'album.\nDylan avrebbe potuto registrare versioni elettriche di ogni brano sull'album, ma apparentemente non voleva che \"Bringing It All Back Home\" fosse un disco esclusivamente rock. Quindi, la prima met\u00e0 dell'album fu compilata con le canzoni \"elettriche\" registrate con la band, mentre la seconda met\u00e0 era piena di canzoni acustiche alla vecchia maniera.\nTracce.\nTesti e musiche di Bob Dylan.\nOuttakes.\nI seguenti brani furono registrati durante le sessioni per l'album, ma non furono poi inclusi in \"Bringing It All Back Home\":\n\"If You Gotta Go, Go Now (Or Else You Got To Stay All Night)\" venne pubblicata come singolo in Europa, ma curiosamente soltanto in Belgio e non fu disponibile fino alla sua inclusione nell'album raccolta \"The Bootleg Series Volumes 1-3 (Rare &amp; Unreleased) 1961-1991\" del 1991.\n\"I'll Keep It with Mine\" venne scritta ai tempi di \"Another Side of Bob Dylan\" e data a Nico nel 1964 che per\u00f2 non la registr\u00f2 fino al 1967 includendola nel suo disco d'esordio \"Chelsea Girl\".\n\"Farewell Angelina\" fu data invece a Joan Baez, che la registr\u00f2 nel 1965 per il suo album \"Farewell, Angelina\".\n\"Sitting on a Barbed Wire Fence\", inizialmente provata durante le sedute di registrazione per l'album, venne poi re-incisa durante le sessioni del disco \"Highway 61 Revisited\" (in seguito fu inclusa in \"The Bootleg Series Vol 1-3\")."}
{"id": "603320", "revid": "106716050", "url": "https://it.wikipedia.org/wiki?curid=603320", "title": "Walter Hieber", "text": "Suo padre, Johannes Hieber, era un politico che ricopr\u00ec diverse importanti cariche istituzionali. Dopo essersi laureato nel 1924 a Tubinga si un\u00ec al suo insegnante a W\u00fcrzburg. Ottenuta l'abilitazione insegn\u00f2 ad Heidelberg e nel 1935 divenne direttore dell'Istituto di Chimica-Inorganica all'Universit\u00e0 Tecnica di Monaco. Hieber \u00e8 il fondatore della moderna chimica dei metallocarbonili. Tra le sue scoperte si annoverano i metallocarbonilidruri come H2Fe(CO)4 o HMn(CO)5, il riconoscimento delle reazioni fondamentali a cui partecipano i metallocarbonili e inoltre diede un contributo fondamentale alla sintesi di molti cluster metallocarbonilici, complessi che contengono un legame metallo-metallo, come ad esempio Re2(CO)10.\nMolti suoi allievi divennero pi\u00f9 tardi degli importanti cattedratici, tra i quali spicca il premio Nobel Ernst Otto Fischer."}
{"id": "603323", "revid": "1086846", "url": "https://it.wikipedia.org/wiki?curid=603323", "title": "Coppa delle Fiere 1967-1968", "text": "La Coppa delle Fiere 1967-1968 \u00e8 stata la decima edizione dell'omonima competizione. Venne vinta dal , che sconfisse in finale il . Fu la prima vittoria di una squadra inglese in questa competizione, dopo quattro finali perse.\nTerzo turno.\n, , e passano direttamente ai quarti di finale."}
{"id": "603324", "revid": "1656773", "url": "https://it.wikipedia.org/wiki?curid=603324", "title": "Gaio Giulio Solino", "text": "\"Collectanea rerum memorabilium\".\nSono ignoti i dati biografici.\nDi lui \u00e8 pervenuta un'opera, i \"Collectanea rerum memorabilium\" (\"raccolta di cose memorabili\"). Nel medioevo questa stessa opera fu nota anche sotto i titoli di \"Polyhistor\" (\"il curioso\", \"l'erudito\") oppure, ma pi\u00f9 raramente, di \"De mirabilibus mundi\" (\"sulle meraviglie del mondo\").\nL'opera, scritta in un latino molto \"manieristico\", \u00e8 meramente compilativa. Lo scrittore attinge, infatti, a piene mani dalla \"Naturalis historia\" di Plinio il Vecchio, dalla \"Chorographia\" di Pomponio Mela, dall'opera di Svetonio e, con ogni probabilit\u00e0, anche da quella di Marco Terenzio Varrone. Il Mommsen teorizza la possibilit\u00e0 che autori o opere non pervenutici altrimenti (per esempio Cornelio Bocco e, come detto, l'enciclopedia \"Roma\" di Svetonio) siano tra le altre possibili fonti.\nLeggendo tali autori, Solino avrebbe annotato le cose pi\u00f9 strane e meravigliose inerenti a popoli, usanze, animali e piante illustrandole all'interno di una cornice geografica.\nIl testo \u00e8 dedicato ad un certo Aventus, forse uno dei consoli per l'anno 258. Segue una trattazione sulla storia di Roma dalle origini al principato di Augusto. Sono poi di seguito esaminate l'Italia, la Grecia, le regioni intorno al Mar Nero, la Germania, la Gallia, la Britannia, la Spagna. Seguono, poi, le province dell'Africa e la descrizione continua con l'Arabia, l'Asia minore, l'India e l'impero dei Parti.\nIl testo fu oggetto di notevole rielaborazione, forse dallo stesso Solino, che in effetti, nella seconda epistola dedicatoria, definisce il proprio lavoro \"polyhistor\". Nel medioevo, come detto, il termine divenne anche sinonimo dell'autore stesso.\nIl tema meraviglioso del libro e la sua estensione molto ridotta rispetto alle opere di Plinio il Vecchio ne decretarono il successo nel medioevo, con alcuni rimaneggiamenti, di cui, in particolare, si ricordano quelli in esametri tradizionalmente attribuiti a Teodorico e a Pietro Diacono. Frutto dell'ammirazione per la sua opera nel Medioevo \u00e8 anche il ruolo, parallelo a quello di Virgilio nella Divina Commedia, di accompagnatore del poeta Fazio degli Uberti nel suo \"Dittamondo\".\nEdizioni e commenti.\nL'Editio Princeps dei \"Collectanea rerum memorabilium\" di Solino fu pubblicata a Venezia nel 1473. Nel corso del '500 ne furono pubblicate varie edizioni critiche da Johannes Camers (Vienna, 1520), Elias Vinetus (Poitiers, 1554), Martin Delrio (Anversa,1572; Lione, 1646). Tra i commenti pi\u00f9 importanti sono da ricordare le \"Plinianae exercitationes\" (1689) di Claude Saumaise. La migliore edizione dell'opera di Solino \u00e8 considerata quella curata da Theodor Mommsen nel 1895 con un'importante introduzione sui manoscritti utilizzati, le fonti di Solino e i suoi successivi compilatori. Tra le pochissime traduzioni si pu\u00f2 ricordare quella italiana di Giovan Vincenzo Belprato (Venezia, 1559)."}
{"id": "603330", "revid": "618763", "url": "https://it.wikipedia.org/wiki?curid=603330", "title": "Giovanna Bemporad", "text": "Biografia.\nDi religione ebraica, figlia di un importante avvocato, fu studentessa del Liceo \"Galvani\" di Bologna e allieva irregolare ma dichiarata di Leone Traverso, Carlo Izzo e Mario Praz, nonch\u00e9 amica di Camillo Sbarbaro, Cristina Campo, Margherita Dalmati, Paolo Mauri e Pier Paolo Pasolini (con il quale pass\u00f2 il periodo della guerra nei dintorni di Casarsa).\nDurante il fascismo e la persecuzione degli ebrei, si firm\u00f2 anche Giovanna Bembo (per esempio sulla rivista \"Il setaccio\"). Dopo la guerra, dichiaratasi provocatoriamente lesbica per motivi politici, per un periodo visse a Venezia.\nNel 1957 spos\u00f2 il futuro senatore e ministro Giulio Orlando, con Giuseppe Ungaretti come testimone di nozze e Giuseppe De Luca quale cerimoniere.\nIl 6 gennaio 2013 mor\u00ec nella sua casa romana all'et\u00e0 di 84 anni. \u00c8 sepolta nel cimitero di Fermo.\nOpere.\nEsord\u00ec, appena adolescente, con una traduzione in endecasillabi dell\"Eneide\" di Virgilio, in parte ristampata nel 1983 in una \"Antologia dell'epica\" contenente anche brani dell\"Iliade\" e dell\"Odissea\".\nI suoi versi furono raccolti per la prima volta nel 1948 nel volume \"Esercizi\" e ripubblicati, con numerose aggiunte, nel 1980 da Garzanti (con un risvolto di Giacinto Spagnoletti). Contengono un'ampia scelte di poesie (Diari, Disegni, Aforismi, Dediche, ecc.) e di traduzioni dagli antichissimi poemi indiani dei \"Veda\", da Omero (impieg\u00f2 5 anni per tradurre l'intera Odissea) e Saffo, dai grandi simbolisti francesi (Charles Baudelaire, Paul Verlaine, Arthur Rimbaud, St\u00e9phane Mallarm\u00e9, Paul Val\u00e9ry), dai moderni lirici tedeschi (Friedrich H\u00f6lderlin, Rainer Maria Rilke, Stefan George). Con quest'opera vinse il Premio Vallombrosa, il Premio Stresa e il Premio Elea.\nNegli anni precedenti aveva pubblicato, presso Morcelliana l\"Elegia di Marienbad\" di Goethe e gli \"Inni alla notte\" di Novalis (riproposti anch'essi da Garzanti nel 1986, insieme ai \"Canti spirituali\"). Presso Vallecchi era uscita l\"Elettra\" di Hugo von Hofmannsthal (anch'essa ristampata in nuova stesura da Garzanti nel 1981 e rappresentata con successo al Teatro Olimpico di Vicenza).\nIn due successive edizioni, nel 1968 e nel 1970, uscirono per le edizioni Eri i pi\u00f9 bei canti dell\"Odissea\"; nel 1983 Rusconi stamp\u00f2 un ampio florilegio dell\"Eneide\" virgiliana. Nel 1990 la casa editrice fiorentina Le Lettere pubblic\u00f2 (ristampandola nel 1992) l'opera a cui la Bemporad aveva dedicato tutta la vita: la stesura definitiva in endecasillabi, non ancora completa, dell\"Odissea\" con la quale avrebbe vinto, nel 1993, il Premio Nazionale per la Traduzione letteraria istituito dal Ministero per i Beni e le Attivit\u00e0 Culturali. Giovanni Raboni l'ha definita un lavoro \"di infinito perfezionamento ritmico e sonoro, teso a restituire all'endecasillabo il suo diritto a esistere nella Poesia del Novecento con una pronuncia originale e moderna. \u00c8 quasi impossibile, nel suo caso, fare distinzione fra testi originali e testi derivati: negli uni e negli altri circolano la stessa ansia di assolutezza formale, la stessa vitrea incandescenza, un'unica rarefatta ossessione\". Un'edizione scolastica della stessa uscita nel 2003 presso Einaudi, con incisione a voce e commento di Vincenzo Cerami, seguita da una ristampa delle \"Lettere\", uscita nel 2004.\nNel 2004 venne pubblicato dalla piccola casa editrice milanese \"Archivi del '900\", col concorso della Scheiwiller Libri, il carteggio della Bemporad con Camillo Sbarbaro, \"Lettere di Camillo Sbarbaro e Giovanna Bemporad (1952-1964)\", con uno scritto di Gina Lagorio.\nL'ultima traduzione della Bemporad, il \"Cantico dei Cantici\", fu pubblicata dall'editore Morcelliana nel 2006, a cura della stessa autrice e con l'introduzione di Daniele Garrone.\nNel 2010 uscirono per la prima volta, a cura di Andrea Cirolla, gli \"Esercizi vecchi e nuovi\" presso le Edizioni Archivio Dedalus di Milano, che comprendono le poesie degli \"Esercizi\" e le poesie della vecchiaia; questa edizione ha la particolarit\u00e0 di comprendere, oltre alle poesie, anche una ricca antologia critica con testi di Pier Paolo Pasolini, Giacinto Spagnoletti, Andrea Zanzotto, Elio Pagliarani, Luciano Anceschi, Massimo Raffaeli ed Emanuele Trevi. La stessa raccolta di poesie, ancora riveduta e ampliata, conobbe un'ulteriore edizione a cura di Valentina Russi, nel 2011 presso Luca Sossella Editore. Lo stesso anno le Edizioni Archivio Dedalus pubblicarono \"Giovanna Bemporad - A una forma sorella\", libro e DVD con una sua intervista a cura di Vincenzo Pezzella."}
{"id": "603338", "revid": "31360", "url": "https://it.wikipedia.org/wiki?curid=603338", "title": "Orologio del giorno del giudizio", "text": ""}
{"id": "603339", "revid": "599013", "url": "https://it.wikipedia.org/wiki?curid=603339", "title": "Bodo Illgner", "text": "Considerato uno dei migliori portieri della storia del calcio tedesco, \u00e8 stato campione del mondo nel 1990 con la Germania Ovest.\nCarriera.\nClub.\nNato a Coblenza, visse a Westerburg e poi a Bonn. Dopo aver iniziato a giocare a calcio nell'Hardtberg, nel 1983 entr\u00f2 nelle giovanili del Colonia, con cui firm\u00f2 il primo contratto professionistico nel 1985. Esord\u00ec in Bundesliga il 22 febbraio 1986 in -Colonia 3-1, dopo l'espulsione di Harald Schumacher. Fu in panchina durante le due finali della Coppa UEFA 1985-1986, che il Colonia perse contro il . Dal 1987-1988 fu titolare dell'undici renano, ereditando il ruolo di Schumacher, e fu eletto Miglior portiere europeo del 1991 dall'IFFHS.\nIl 30 agosto 1996, dopo aver iniziato la stagione con il Colonia, si trasfer\u00ec al , squadra della Liga. Nel 1996-1997, sotto la guida di Fabio Capello, disput\u00f2 40 partite di campionato e vinse il titolo nazionale. Nel 1997-1998, allenato dal connazionae Jupp Heynckes, perse inizialmente il posto da titolare a vantaggio di Santiago Ca\u00f1izares, ma lo riguadagn\u00f2 in tempo per disputare e vincere la finale della UEFA Champions League 1997-1998 contro la (1-0).\nNel 1999-2000 nel ruolo di portiere titolare gli fu preferito il 18enne Iker Casillas. A seguito di un anno d'inattivit\u00e0, si ritir\u00f2 dall'attivit\u00e0 agonistica nel 2001, a soli 34 anni.\nNazionale.\nCon la Germania Ovest Under-16 vinse l'europeo di categoria nel 1984.\nCon la nazionale maggiore debutt\u00f2 il 23 settembre 1987 in un'amichevole vinta per 1-0 contro la . Secondo di Eike Immel all'europeo del 1988, al mondiale di Italia '90 fu preferito al pi\u00f9 anziano Andreas K\u00f6pke nel ruolo di portiere titolare. Par\u00f2 il rigore decisivo di Stuart Pearce nella serie che concluse la semifinale contro l'Inghilterra e si laure\u00f2 poi campione del mondo, diventando, contro l'Argentina, il primo portiere imbattuto in una finale di Coppa del mondo.\nIn totale conta 54 presenze in nazionale, con cui ha partecipato anche all'europeo 1992 (perso in finale contro la ) e al mondiale 1994. A causa di dissapori con il commissario tecnico Berti Vogts, si ritir\u00f2 dalla nazionale a soli 27 anni, dopo l'eliminazione contro la agli ottavi di finale di USA '94.\nDopo il ritiro.\nVive con la famiglia a Boca Raton, in Florida. Fa il commentatore di calcio per Sky Deutschland e Al Jazeera Sport."}
{"id": "603348", "revid": "123495679", "url": "https://it.wikipedia.org/wiki?curid=603348", "title": "...bugiardo pi\u00f9 che mai... pi\u00f9 incosciente che mai...", "text": "...bugiardo pi\u00f9 che mai... pi\u00f9 incosciente che mai... \u00e8 il diciassettesimo album della cantante italiana Mina, pubblicato nel novembre 1969 dalla PDU.\nIl disco.\n Nel risvolto interno era stampata una presentazione di Mario De Luigi.\nNelle ristampe successive della EMI, a cominciare da quella pubblicata qualche mese dopo, la copertina \u00e8 a busta chiusa, la sfumatura nella foto \u00e8 pi\u00f9 grossolana e di qualit\u00e0 inferiore. La presentazione \u00e8 stata rimossa e non sar\u00e0 presente neppure sulle ristampe in CD, catalogo PDU CPD 7902712.\n\u00c8 stato l'album pi\u00f9 venduto nel 1970.\nLa fotografia in copertina \u00e8 tratta, \nArrangiamenti, orchestra e direzione d'orchestra: Augusto Martelli, eccetto \"Emmanuelle\" (Gianni Ferrio) e \"Attimo per attimo\" (Berto Pisano).\nI brani.\nL'album contiene tutti brani inediti, eccetto \"Un'ombra/I problemi del cuore\" pubblicati a ottobre sul singolo di anticipazione e la canzone \"Non credere\".\nAltri due 45 giri sono stati estratti l'anno seguente.\n\"Non c'\u00e8 che lui\" \u00e8 la cover di un brano presentato pochi mesi prima da Sonia e Armando Savini al Festival di Sanremo, senza riuscire ad entrare in finale.\n\"Com a\u00e7ucar, com afeto\" \u00e8 una canzone scritta da Chico Buarque de Hollanda, gi\u00e0 incisa sia dall'autore sia da Nara Le\u00e3o nel 1967.\n\"Emmanuelle\" e \"Attimo per attimo\" fanno parte rispettivamente delle colonne sonore dei film \"Io, Emmanuelle\", diretto da Cesare Canevari nel 1969, e \"Sissignore\", diretto e interpretato da Ugo Tognazzi nel 1968."}
{"id": "603351", "revid": "2250", "url": "https://it.wikipedia.org/wiki?curid=603351", "title": "Nuovi argomenti", "text": ""}
{"id": "603359", "revid": "1538224", "url": "https://it.wikipedia.org/wiki?curid=603359", "title": "Mina canta o Brasil", "text": "Mina canta o Brasil \u00e8 il diciottesimo album della cantante italiana Mina, pubblicato nel 1970 dalla PDU.\nIl disco.\nAltro album della discografia ufficiale in cui Mina canta esclusivamente brani nella lingua straniera originale, il precedente \"Mina for You\" conteneva solo canzoni in inglese. Questo LP in portoghese, \u00e8 invece dedicato alla musica popolare brasiliana.\nCompreso il brano \"Com a\u00e7\u00facar, com afeto\", gi\u00e0 inserito nel precedente \"...bugiardo pi\u00f9 che mai... pi\u00f9 incosciente che mai...\" del 1969 e , tutte le tracce del disco sono inedite e per la maggior parte gi\u00e0 incise da Mina con testo in italiano.\nL'album, con identica copertina e gli stessi brani, \u00e8 stato rimasterizzato con tecniche digitali su CD nel 2001 (PDU 5367742, EMI 243 5 36574 2).\nNel 1976 viene pubblicato in Spagna (anche su musicassetta) con titolo Mina canta Brasil (Odeon LP J 062-97632, MC J 244-97632) e colore di fondo della copertina seppia anzich\u00e9 verde.\nArrangiamenti, adattamenti, orchestra e direzione d'orchestra di Augusto Martelli che si firma con lo pseudonimo Bob Mitchell.\nTracce.\nEdizioni musicali BIEM, eccetto ove indicato."}
{"id": "603371", "revid": "123495682", "url": "https://it.wikipedia.org/wiki?curid=603371", "title": "...quando tu mi spiavi in cima a un batticuore...", "text": "...quando tu mi spiavi in cima a un batticuore... \u00e8 il diciannovesimo album della cantante italiana Mina, pubblicato nel novembre 1970 dalla PDU.\nIl disco.\n La prima edizione ha la copertina apribile e un risvolto con l'elenco dei brani, le successive della EMI sono a busta chiusa. \u00c8 stato successivamente ristampato anche su CD (PDU CDP 790272) e su CD remastered nel 2001.\nAncorch\u00e9 costituito quasi interamente da brani inediti, dal disco sono stati estratti diversi 45 giri promozionali privi di copertina fotografica, che comprendono quasi tutti i brani dell'album compresi quelli gi\u00e0 pubblicati. Per esempio \"Insieme\" viene riproposto con un lato B differente rispetto all'edizione commercializzata.\nL'album raggiunge nel corso del 1971 il primo posto nella classifica di vendita dei 33 giri e, a fine anno, risulter\u00e0 il settimo disco pi\u00f9 acquistato."}
{"id": "603372", "revid": "1305772", "url": "https://it.wikipedia.org/wiki?curid=603372", "title": "Pump It Up", "text": "Pump It Up \u00e8 un videogioco arcade basato sul ballo, sviluppato nel 1999 da Andamiro, una casa di produzione coreana. Simile a \"Dance Dance Revolution\" della Konami, i giocatori usano i piedi per ballare a ritmo di musica su un'apposita pedana.\nModalit\u00e0 di gioco.\nIl gioco consiste nel premere le frecce in sincrono con la musica, a ritmo e a difficolt\u00e0 e velocit\u00e0 diverse. Il cabinato si divide nel corpo principale, dove \u00e8 presente l'impianto audio, video e luminoso, pi\u00f9 il sistema di gestione delle impostazioni di sistema interno, chiuso in uno sportello con le fessure per l'inserimento dei gettoni o monete. Collegata da un tubo a protezione dei cablaggi, troviamo la doppia pedana composta da un totale di dieci tasti e due barre per permettere ai giocatori di tenersi durante la partita.\nIl giocatore (o \"dancer\" o anche \"stepper\") si posiziona su una delle due pedane. Quest'ultima \u00e8 composta da cinque tasti: due anteriori rossi che nell'interfaccia di selezione fungono da tasto \"back\", due posteriori blu utilizzati per scegliere e muoversi nella selezione, e uno centrale giallo che viene utilizzato per confermare.\nInterfaccia.\nLa schermata iniziale, a seconda della versione di gioco, mostra l'interfaccia di selezione delle canzoni dove verranno mostrati i dettagli disponibili: titolo, artista, bpm (beat per minute), livelli di difficolt\u00e0, stazione/canale di gioco, l'anteprima del video di sfondo (BGM) e, nelle versioni pi\u00f9 recenti, 5 cuori che andranno a consumarsi ad ogni canzone (2 cuori per le canzoni normali, 3 per le Remix, 4 per le Full songs, 1 per le Shortcut).\nIn questa schermata \u00e8 possibile inserire dei modificatori per migliorare l'esperienza di gioco, come quello per la velocit\u00e0 delle frecce , fondamentale per una corretta visualizzazione delle frecce in ogni canzone durante la partita.\nSeguendo il sistema dei cuori, di default sono disponibili tre canzoni normali per partita se il giocatore ottiene un punteggio uguale o superiore ad \"A\".\nNelle vecchie versioni bisognava selezionare la modalit\u00e0 di gioco prima di arrivare a questa interfaccia: Easy station, Arcade, Remix, ecc.).\nSchermata di gioco.\nLa schermata di gioco effettiva invece presenta in alto lo \"scorebar\" che segna l'andamento della prestazione, appena sotto troviamo delle frecce \"target\" grigie, mentre nel resto della schermata sottostante salir\u00e0 la sequenza di frecce da premere a ritmo di musica.\nIl momento esatto in cui bisogna premere la freccia sulla pedana \u00e8 quando, sullo schermo, le frecce colorate coincidono su quelle grigie della rispettiva colonna.\nLa precisione in questo gioco \u00e8 molto importante, infatti esiste un timing (Judge) per quanto riguarda la pressione della freccia: quando coincide perfettamente il punteggio \u00e8 Perfect, se si ritarda o anticipa di pochissimo \u00e8 Great, poi ci sono Good, Bad e infine se si manca la freccia \u00e8 Miss.\nPrendendo continuamente le frecce si ottengono nel corso della canzone delle combo che si accumulano a partire da quattro in su, e proseguono quando il punteggio preso \u00e8 Perfect o Great, mentre vengono mantenute con i Good e perse con Bad e Miss.\nPrendere Perfect o Great far\u00e0 caricare la barra della vita in alto, i Good, Bad e Miss invece la scaricheranno e una volta svuotata completamente interromper\u00e0 la partita indicando il game over.\nRisultato.\nDalla somma di questi punteggi, a fine canzone comparir\u00e0 una tabella con la lista dei dettagli e il punteggio finale che va dalla A alla D a seconda di come si ha giocato. Se il punteggio \u00e8 troppo basso si ottiene una F, ottenendo un game over anche se si \u00e8 alla prima canzone (a meno di star giocando al livello Easy). Il punteggio massimo \u00e8 S, per ottenerlo non bisogna avere neanche un Miss. A seconda della versione di gioco ci possono essere variazioni di questo ultimo risultato in relazione alla precisione, infatti pu\u00f2 essere blu se il giocatore ha effettuato almeno un Bad ma nessun Miss, dorata se ci sono dei Great e/o Good oltre ai Perfect. Se la precisione \u00e8 stata massima e il punteggio riscontra solo Perfect allora il risultato sar\u00e0 una doppia S.\nNella versione del ventennale il risultato perfetto \u00e8 una tripla S, mentre sar\u00e0 doppia nel risultato comprensivo di Great e non \u00e8 presente quella blu, ma sar\u00e0 dorata e singola evitando i Miss ma con almeno un Bad.\nUna partita completa \u00e8 composta solitamente da tre canzoni, delle quali la prima si distingue per avere disattivo di default lo \"Stage Break\" (il game over allo scaricamento dello scorebar). Ci\u00f2 non toglie che si possa fare game over ottenendo una F come risultato, oppure collezionando 50 combo Miss durante la canzone.\nModificatori.\nSono comandi che modificano le frecce in quanto a velocit\u00e0, forma e modalit\u00e0.\nA seconda delle versioni, alcuni codici sono sbloccabili tramite le \"missioni\" o \"missioni nascoste\".\nNella Full Mode delle versioni recenti, una sequenza apre il pannello dei modificatori, nelle vecchie versioni invece cancella tutti quelli attivi.\nStazioni e canali di gioco.\nNelle vecchie versioni (ad esempio la Zero del 2006) esisteva la suddivisione in stazioni: \"Easy Station\", consigliata a chi non ha mai messo piede su questo gioco; La \"Arcade Station\", che comprende le difficolt\u00e0 \"Normal\" (ES), \"Hard\" (HD), \"Crazy\" (CZ), \"Freestyle\" (FS), \"Nightmare\" (NM). In questa stazione le canzoni si dividono nei canali \"Banya\", \"KPop\", \"Pop\", \"Another\". \nIl canale Another (AN) comprende varie canzoni prese dai canali precedenti, ma \"stepchart\" molto pi\u00f9 difficili e al posto dei livelli erano visualizzati due punti interrogativi (??). Attualmente le difficolt\u00e0 Another sono mischiate insieme a quelle normali senza nessuna distinzione.\nLa Remix Station \u00e8 una raccolta dei brani brani pi\u00f9 lunghi di quelli normali (giocabili solo 2 per partita), i quali non sono altro che dei remix tra varie canzoni fuse tra loro. Sono presenti anche le \"Full Mix\", cio\u00e8 canzoni presenti nell'arcade, ma con una durata maggiore.\nOltre queste modalit\u00e0 \"classiche\", \u00e8 presente anche la \"Mission Mode\": In questa modalit\u00e0 sono presenti numerose missioni di vario genere e difficolt\u00e0 dove ricorrono spesso modificatori di velocit\u00e0, di frecce o addirittura bombe che complicano il corso delle canzoni.\nNelle versioni di ultima generazione invece, sbloccando il cabinato nella Full Mode si ha accesso alla lista completa delle canzoni e alla loro divisione in canali.\nLivelli di difficolt\u00e0.\nNell'interfaccia di selezione della canzone \u00e8 possibile notare diverse difficolt\u00e0 per ogni canzone: Easy, Normal, Hard e Very Hard. Tutte e quattro presentano un livello numerico che aiuta il giocatore a comprendere a grandi linee la possibilit\u00e0 di riuscita della prestazione. Nelle vecchie versioni possono essere indicati con cifre, stelle o teschi. \nNei livelli pi\u00f9 bassi i passi sono facilmente prevedibili ed i giocatori riescono a prepararsi in tempo, iniziando a capire come funziona il gioco. Aumentando il livello invece aumenta anche la quantit\u00e0 di frecce nella stepchart, che acquisisce un maggiore senso ritmico e sviluppa un senso di continuit\u00e0 nel giocatore, che si abituer\u00e0 pian piano a coordinare il movimento con passi sempre pi\u00f9 specifici. \nAi livelli alti il giocatore dovr\u00e0 fare i conti non solo con i quarti di battuta, ma anche con ottavi e a volte sedicesimi, che richiedono un livello di preparazione molto alto. Molti novizi si lasciano intimidire da questa difficolt\u00e0 e finiscono per non giocare, ma si tratta solo di prendersi del tempo per comprendere il legame delle frecce in sequenza e sviluppare i riflessi per leggere le stepchart in velocit\u00e0. \u00c8 fondamentale imparare fin da subito ad utilizzare i piedi in modo alternato, evitando di andare in \"doublestep\" (prendere una sequenza di due o pi\u00f9 frecce con un solo piede), in quanto le stepchart sono studiate per seguire un movimento preciso che pu\u00f2 portare il giocatore ad incrociare le gambe o addirittura a fare una rotazione completa.\nLe canzoni.\nLe canzoni utilizzate in Pump It Up sono normalmente canzoni pop, hip-hop, dance, ma anche rock, rap e metal o create appositamente da una divisione musicale di Andamiro. Una di queste, \"Banya Production\", \u00e8 specializzata nel produrre nuove canzoni appositamente per il gioco, spesso ispirandosi ad artisti classici come Mozart, Beethoven, Vivaldi, Pachelbel e Bach. La durata delle canzoni varia tra uno e sei minuti circa. \nOltre i numerosi riferimenti alla musica classica, sono presenti anche molti esempi tratti direttamente o alla lontana da canzoni contemporanee o altro. Alcuni esempi citano i Daft Punk, Metallica, Gloria Estefan, Surfaris, ecc."}
{"id": "603381", "revid": "125423164", "url": "https://it.wikipedia.org/wiki?curid=603381", "title": "Pepper Ann", "text": "Pepper Ann \u00e8 una serie animata della Disney trasmessa su Disney Channel e poi su Toon Disney e su Rai 1 e Rai 2 nel contenitore Disney Club.\nEpisodi.\nPrima stagione.\n01. Ziterella \n02. Romeo e Giulietta / Il lavoro doposcuola \n03. Il vecchio migliore amico / Il campione \n04. Tempo di qualit\u00e0 / Le bambole \n05. I nuovi rollerblade / Vacanza di famiglia \n06. La grande matita / Sani-Paper \n07. L\u2019uniforme / Il concerto \n08. Il talent show \n09. La cotta / La stagione calcistica \n10. Il ringraziamento \n11. Il ragazzo pi\u00f9 figo / Il dubbio di Milo \n12. La festa di compleanno / Gli insoliti sospetti \n13. Nicky si trasforma / Supporti\nSeconda stagione.\n14. Il Quiz Bowl / La patente \n15. Il buon ritiro / Il mostro dagli occhi verdi\n16. I pi\u00f9 bravi della Hazelnut / Non dire gatto se non ce l'hai nel sacco \n17. Biografia di una lontra / Verde d'invidia\n18. Vannessa o Tessa / Pepper Ann, assistente volontaria\n19. Halloween per teenager / Super innamorato\n20. Vi presento Stewart Walldinger / La vita di Pepper Ann, in diretta\n21. Come andare in bicicletta\n22. Radio Freak Hazelnut / Il vandalo dei graffiti \n23. Milo in ritratto dell'artista da giovane / La sorellanza\n24. Una serie di scherzi / Le promesse nuziali\n25. Didi, la sosia / Il giorno di vacanza di Pepper Ann\n26. Un giorno da calvi / \u00c8 mio padre\nTerza stagione.\n27. Dovresti fare un musical \n28. Balli ignoranti / Girl Power \n29. La statua / Uno dei ragazzi \n30. I pidocchi / Mamma comica\n31. Il club del primo appuntamento / Il monociclo della vita\n32. Un Natale Kosher\n33. Effie la ragazza nuova / Mamma sa cosa ha fatto Pepper Ann due giorni fa\n34. L'imposizione spagnola / Madre sola e disoccupata\nQuarta stagione.\n35. Brucia, Hazelnut, Brucia / I giorni della carriera\n36. G.I. Janie / La signorina Moose \n37. Il terremoto / Disordine pubblico\n38. I Baggy Bean Buddies / I fagioli della discordia\n39. La stanza di velluto\n40. Una donna arrabbiata\n41. I biglietti del concerto / Il quadro di Fuzzy\n42. Una canzone di San Valentino\n43. La canzone di Sammy / La fedina penale\n44. Vivi e lascia tingere\n45. Possibilit\u00e0 remote / Aiutando Constance \n46. Alla Germania con amore \n47. Ciao Trinket, ciao / La presa di Pepper Ann\n48. Mia madre, io\n49. L'incredibile Becky Little \n50. Il progetto senza nome di Milo Kamalani / Indovina chi viene a teatro?\n51. L'aldil\u00e0 / Le ghiandaie\n52. Come eravamo\nQuinta stagione.\n53. Il sig. Reason / Senso e insensatezza\n54. Gli orecchini / Questione di byte \n55. Carmello / Lo sciopero\n56. Colori lusinghieri \n57. Le allegre vite di Pepper Ann \n58. Una ragazza nella media / Alice Kane \u00e8 andata a Calcutta \n59. Le spezie della vita / Il test\n60. Cara Debby / Una mamma cos\u00ec \n61. Moose innamorata / Qualcuno di troppo\n62. Lo zen e l'arte di Milo / Una supplente speciale\n63. Campeggiatori infelici / Cercando Pepper Ann Pearson \n64. La parola / La coppia perfetta\n65. Il finale"}
{"id": "603382", "revid": "94647", "url": "https://it.wikipedia.org/wiki?curid=603382", "title": "Del mio meglio", "text": "Del mio meglio \u00e8 una raccolta della cantante italiana Mina, pubblicata nel 1971 dalla PDU con distribuzione EMI Italiana.\nLa serie.\nPrimo volume di una serie di raccolte con lo stesso titolo, che si concluder\u00e0 nel 1987 con la pubblicazione di \"Del mio meglio n. 9\". Tutti i dischi, inizialmente su vinile a 33 giri, sono stati ristampati successivamente anche su CD e nel 2001 rimasterizzati su quest'ultimo supporto.\nIl disco.\nLa copertina dell'album, realizzata dai grafici Luciano Tallarini e Gianni Ronco, con quattro lati pieghevoli apribili a croce greca \u00e8 una novit\u00e0 assoluta che diventer\u00e0 una caratteristica distintiva degli LP di tutta la serie. Un lembo \u00e8 la copertina ufficiale, gli altri 3 riportano foto di costumi d'epoca scattate da Roberto Bertolini durante la registrazione di un Carosello Barilla. Un ulteriore cartoncino, separato dal resto, ritrae la figura intera di Mina in un altro scatto, questa volta in abiti moderni. Posizionando il cartoncino dietro uno dei 3 lembi, con un gioco di sovrapposizioni, si pu\u00f2 vedere la cantante indossare il costume dell'epoca riprodotto in ciascuna fotografia.\nArriva al 2\u00ba posto della graduatoria degli album di maggior successo nel 1971, ricercatissimo, ad oggi conta oltre un milione di copie vendute.\nIl disco \u00e8 stato ristampato su CD (PDU CDP 7461762) e poi rimasterizzato nel 2001 (PDU 5365612). Sempre nel 1971 il 33 giri \u00e8 stato commercializzato in Spagna dalla Odeon (J 062-92.976).\nNel 1997 i brani di questa antologia e della successiva, \"Del mio meglio n. 2\", saranno riuniti nella raccolta \"Minantologia\".\nI brani.\nSul disco sono presenti alcune tracce inedite, registrate dal vivo nel 1970 durante lo spettacolo \"Cabaret\" presso l'Auditorio Massimo della Radio Svizzera Italiana: \"Io vivr\u00f2 (senza te)\", \"Vedrai vedrai\" e \"Yesterday\".\nAncora live, ma estratte dall'album \"Mina alla Bussola dal vivo\" (1968), \"Se stasera sono qui\" e \"La voce del silenzio\".\nLa raccolta contiene inoltre l'allora pi\u00f9 recente hit della cantante: \"Io e te da soli\" (novembre 1970), secondo fortunato episodio della collaborazione con Lucio Battisti, preceduto da \"Insieme\" (maggio 1970, anch'esso incluso nell'antologia) e seguito da \"Amor mio\" (che sar\u00e0 pubblicato nell'estate del 1971).\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link), se omesso \u00e8 1970.\nFormazione.\nBrani live alla RSI (A1, A3, A4):\nArrangiamento, orchestra e direzione d'orchestra:"}
{"id": "603394", "revid": "2108263", "url": "https://it.wikipedia.org/wiki?curid=603394", "title": "Piero il Gottoso", "text": "Piero era il figlio primogenito di Cosimo il Vecchio, \"pater patriae\", e di Contessina de' Bardi, nonch\u00e9 il padre di Lorenzo il Magnifico e Giuliano de' Medici. Particolarmente debole di salute (soffriva in particolar modo della gotta - da qui il soprannome - di cui i membri della famiglia Medici erano portatori), Piero si dimostr\u00f2 tuttavia, nei suoi cinque anni di governo, energico e risoluto nel sopprimere la congiura ordita da Luca Pitti e nel rafforzare cos\u00ec il potere mediceo sulla citt\u00e0.\nBiografia.\nPrima educazione e giovinezza (1416-1433).\nNacque nel palazzo di Via Larga, l'attuale Palazzo Medici Riccardi, luogo ove il padre Cosimo il Vecchio, dopo la morte del nonno di Piero, Giovanni di Bicci de' Medici, gestiva \"di nascosto\" gli affari politici di Firenze. Grazie all'amicizia di Cosimo con alcuni dei principali esponenti dell'umanesimo fiorentino, quali Niccol\u00f2 Niccoli, Carlo Marsuppini e Antonio Pacini, il giovane Piero e il fratello Giovanni ricevettero un'educazione filosofico-letteraria eccellente. Oltre a questi intellettuali, Piero mantenne rapporti amichevoli con Francesco Filelfo e con Leon Battista Alberti, con il quale promosse nel 1441 il \"Certamen\" letterario in volgare sull'amicizia.\nApprendistato politico all'ombra del padre (1434-1464).\nEsilio (1433-1434).\nQuando Cosimo fu esiliato (1433-1434), Piero lo segu\u00ec a Venezia, per viaggiare poi in alcune corti del Nord Italia, come Ferrara, dove fu ospite degli Estensi. In questa occasione pot\u00e9 assorbire la raffinata cultura di corte e, usufruendo di illuminati insegnamenti, divenne un ottimo conoscitore delle lingue classiche, grazie anche alla presenza di Guarino Veronese, chiamato alla corte di Niccol\u00f2 III d'Este come precettore del figlio Leonello. Rientrato a Firenze al seguito del padre (1434), Piero, in quanto figlio maggiore, fu destinato a raccogliere l'eredit\u00e0 politica che il padre stava faticosamente costruendo; l'altro fratello Giovanni, invece, fu destinato a reggere le sorti del Banco Mediceo.\nCarriera diplomatica e politica (1434-1464).\nDa quel momento, Piero segu\u00ec progressivamente la carriera politica facilitatagli dall'astuzia paterna, mantenendosi per\u00f2 nell'alveo delle \"cursus honorum\" della Repubblica: nel 1444 spos\u00f2 l'intelligente e colta Lucrezia Tornabuoni, legandosi con una delle pi\u00f9 antiche e nobili famiglie fiorentine e rinforzando cos\u00ec, con questo patto d'amicizia, la stabilit\u00e0 del potere mediceo; nel 1447 fu a capo della delegazione fiorentina per congratularsi con il nuovo pontefice Niccol\u00f2 V; nel 1448 fu priore per il bimestre novembre-dicembre.\nGli anni Cinquanta videro il Medici ancora impegnato in vari incarichi diplomatici e istituzionali: la presenza a Roma per il giubileo, la visita nella primavera del medesimo anno al neoduca di Milano Francesco Sforza - da tempo alleato dei Medici - e lo sviluppo della fitta rete di alleanze in occasione della pace di Lodi (1454). Fu inoltre l'ultimo della famiglia Medici a ricoprire la carica di gonfaloniere, il capo temporaneo del governo della Repubblica fiorentina, nel 1461, una carica che durante la signoria di fatto di Cosimo il Vecchio veniva affidata solo a persone di sua stretta fiducia.\nEredit\u00e0 politica.\nNonostante gli impegni e i meriti diplomatici, la sua figura continu\u00f2 ad essere piuttosto secondaria a causa dei gravi problemi di salute: soffriva fin dalla prima infanzia, infatti, di quella gotta che fu la tara della famiglia Medici. Di fronte ai problemi di salute del primogenito, il padre Cosimo pens\u00f2 di lasciare al secondogenito anche le principali responsabilit\u00e0 politiche che sarebbero state affidate a Piero, per cui l'esistenza di quest'ultimo pass\u00f2 in secondo piano. Un significativo mutamento, per\u00f2, giunse proprio alla vigilia della morte del padre: il 1\u00ba novembre 1463 mor\u00ec il fratello Giovanni, a causa dei vizi che aveva perseguito per tutta la vita. La morte di Giovanni lasci\u00f2 Cosimo, gi\u00e0 ammalato e infermo per la vecchiaia, estremamente prostrato e, dovendo regolare le modalit\u00e0 della successione, fu costretto a lasciare all'infermo Piero le incombenze finanziarie del Banco e quelle politiche, a patto che provvedesse ad educare e a trattare maturamente i suoi due figli adolescenti, Giuliano e Lorenzo.\nGoverno (1464-1469).\nPremesse per la congiura (1464-1466).\nCosimo mor\u00ec il 1\u00ba agosto del 1464. Quando sal\u00ec al potere, Piero era gi\u00e0 cinquantenne, ma anche se non aveva l'energia di suo padre, la sua abilit\u00e0 politica ne fu all'altezza: come capo del Banco Medici ne mantenne la direzione senza intoppi nelle attivit\u00e0 commerciali e finanziarie; tra le onorificenze ricevute da Piero ci fu quella del Re di Francia Luigi XI che, ammirato dalla sagacia del Medici, gli concesse di rivestire una palla del suo stemma con i tre gigli d'oro su campo azzurro, appartenenti allo stemma Angi\u00f2. Nonostante il giudizio positivo complessivo del suo operato, il governo di Piero fu contrassegnato da alcuni errori di valutazione in campo economico e politico, e dal mutamento della situazione internazionale che ne indebolirono il potere e prepararono il terreno per la congiura ordita da Luca Pitti:\nCongiura di Luca Pitti (1466).\nSi pot\u00e9 cos\u00ec giungere al colpo di Stato, orchestrato dall'esponente della fazione antimedicea detta \"del poggio\", il ricchissimo mercante Luca Pitti, attorno al quale si erano radunati alcuni importanti fiorentini, come Diotisalvi Neroni, Angelo Acciaiuoli, Niccol\u00f2 Soderini e Pierfrancesco il Vecchio, cugino di Piero. Il gruppo dei congiurati, che pot\u00e9 procedere con il \"golpe\" solo dopo aver sedato dei conflitti interni sorti sulla modalit\u00e0 di esecuzione della congiura stessa, aveva come alleato il duca di Ferrara Borso d'Este, che affid\u00f2 al fratellastro Ercole d'Este un manipolo di soldati pronti a dare man forte ai congiurati.\nI congiurati vedevano in Piero un tiranno e il loro piano prevedeva di assalirlo con un'imboscata sulla via che usava per andare alla villa di Careggi, per poi marciare con la citt\u00e0 con l'esercito estense. Se il piano fosse andato in porto, il Pitti sarebbe diventato il nuovo \"leader\" della citt\u00e0, per poi venire destituito immediatamente a causa della sua debolezza di carattere, com'\u00e8 testimoniato dallo storico e politico Francesco Guicciardini: \nTutto fu predisposto per il 26 agosto 1466, ma Piero ebbe una soffiata da Giovanni Bentivoglio, signore di Bologna. Per poter incastrare i congiurati si affid\u00f2 alla destrezza del figlio Lorenzo, che all'epoca aveva soltanto 16 anni: dopo essere usciti insieme da Firenze, Piero deviava verso la Villa di Careggi attraverso una strada secondaria, mentre Lorenzo, che procedeva da solo, riusc\u00ec a convincere gli assalitori che il padre si era attardato e che stava seguendolo su quella stessa via, motivo per cui non avevano che da aspettarlo. Quando i congiurati si accorsero del trucco ormai Piero era gi\u00e0 a Firenze dove al Medici, gi\u00e0 rinforzato della presenza di 2000 armati milanesi inviati da Galeazzo Maria Sforza, fu riconfermata per altri dieci anni l'autorit\u00e0 da parte del popolo.\nLa congiura fu quindi un totale insuccesso e Piero ne usc\u00ec rafforzato. Dopo la vittoria la sua condotta fu di esemplare moderazione: per sua esplicita volont\u00e0, nessuna delle condanne a morte dei responsabili ordinate dalla Repubblica venne eseguita, obbligando Diotisalvi Nerone, l'Acciaiuoli e i restanti a prendere la via dell'esilio, mentre a Luca Pitti - che si era frettolosamente riconciliato con Piero - fu concesso di rimanere in citt\u00e0. Egli non volle infatti che il suo successo fosse macchiato di sangue. Il Guicciardini cita esplicitamente la clemenza del Medici:\nLa clemenza, nei confronti specialmente del Pitti, fu per\u00f2 solo apparente: il ricco banchiere fu infatti colpito sul piano strettamente finanziario, in qualit\u00e0 di privato cittadino. Nel giro di pochissimo tempo, le fortune finanziarie del Pitti furono oggetto d'attacchi speculativi da parte del banco mediceo, riducendolo sul lastrico. Screditato e completamente isolato, Luca Pitti mor\u00ec povero nel 1472.\nGuerra contro Venezia (1467-1468).\nSoderini e Neroni, in particolare, si recarono a Venezia, citt\u00e0 nemica dei Medici perch\u00e9 Cosimo il Vecchio, nel 1450, aiut\u00f2 Francesco Sforza a prendere possesso di Milano. Il Senato veneziano, anticamente alleato di Firenze durante la Repubblica oligarchica, le divenne naturale nemico perch\u00e9, come scrive il Guicciardini:\nFu per questa mancata conquista del milanese che i veneziani, incitati dai due fuoriusciti, inviarono contro Firenze un esercito guidato dal Capitano Generale Bartolomeo Colleoni, al quale si aggiunsero truppe di Borso d'Este. L'esercito fiorentino (composto da milizie inviate da Milano e da Napoli, capitanate da Federico da Montefeltro), si scontr\u00f2 con quello veneto il 25 luglio 1467 nella Battaglia della Riccardina. L'esito della battaglia fu incerto e, visto l\"'impasse\" in cui si trovarono le due coalizioni, papa Paolo II impose la pace nel febbraio 1468.\nUltimo anno (1469).\nNel 1469 Piero, rinforzato lo Stato all'interno e all'esterno, era per\u00f2 ormai prostrato dalla malattia e con grande difficolt\u00e0 riusciva ad alzarsi da letto. Prima di morire per\u00f2, pot\u00e9 assistere ad un altro importante successo per s\u00e9 e la sua casata. Grazie all'aiuto della moglie, l'intelligente Lucrezia Tornabuoni, riusc\u00ec a far sposare il suo primogenito Lorenzo con la nobile romana Clarice Orsini, appartenente alla famiglia \"dell'orso\", cos\u00ec legata alla corte pontificia, nel giorno 4 giugno 1469 (ma il matrimonio per procura si fece gi\u00e0 il 10 dicembre 1468). Quella fu la prima volta che un personaggio nobile entrava nell'albero genealogico familiare e rappresent\u00f2 la salita di un ulteriore gradino nell'inarrestabile ascesa familiare, e per celebrare questo evento Piero regal\u00f2 alla citt\u00e0 dei festeggiamenti magnifici:\nMor\u00ec per un'emorragia cerebrale il 2 dicembre, suscitando nel complesso un rammarico generale nella popolazione. Fu sepolto, senza pompa, nella basilica di San Lorenzo insieme al fratello Giovanni; il loro sarcofago venne eseguito da Andrea del Verrocchio su incarico dei suoi due figli Lorenzo e Giuliano.\nStoriografia su Piero de' Medici.\nLa morte di Piero fu rimpianta dalla maggior parte dei suoi contemporanei, fuorch\u00e9 i suoi nemici che cercarono fino all'ultimo di tramare alle sue spalle. Bench\u00e9 non avesse la stessa tempra fisica del padre, Piero si dimostr\u00f2 una persona assennata e clemente, oltre che una guida efficiente nel momento del bisogno. Ci\u00f2 risulta ancor pi\u00f9 notevole a causa della dolorosa malattia (che gli impediva un'azione diretta negli affari politici) e anche dalla brevit\u00e0 del suo governo (appena cinque anni): consolid\u00f2 il potere mediceo all'interno e all'esterno della citt\u00e0, si dimostr\u00f2 un avveduto mercante e un intenditore d'arte ancor pi\u00f9 lungimirante del padre, in quanto apr\u00ec a Firenze il gusto prezioso del rinascimento settentrionale, in specie quello ferrarese. Niccol\u00f2 Machiavelli, nelle sue \"Istorie fiorentine\", dichiar\u00f2 che Firenze non pot\u00e9 apprezzare meglio le sue virt\u00f9 a causa del poco tempo che govern\u00f2, dilaniato tra infermit\u00e0 fisiche e traversie politiche di vario genere.\nL'altro storico e politico contemporaneo di Machiavelli, Francesco Guicciardini, si concentr\u00f2 sul dolore di una Firenze che perdeva una guida clemente e atta a compiere azioni buone. Alcuni storici si sono concentrati maggiormente sulla sprovvedutezza di Piero nell'incentivare l'animo antimediceo che covava sotto le ceneri: Marcello Vannucci parla, ad esempio, di \u00abcinque anni non certo illuminati dai suoi successi o da una sua azione di brillante politico\u00bb.\nMecenatismo.\nArti figurative.\nPiero segu\u00ec la tradizione familiare del mecenatismo artistico. Rispetto al padre Cosimo per\u00f2 il suo gusto era pi\u00f9 raffinato e eclettico, soprattutto dopo la frequentazioni delle corti del nord-Italia, in particolare Ferrara, e la sua influenza smuss\u00f2 l'austerit\u00e0 del primo Rinascimento fiorentino, austerit\u00e0 in linea col carattere dimesso e apparentemente ininfluente della nuova classe dirigente fiorentina. Piero, infatti, aument\u00f2 le collezioni di libri pregiati della famiglia, ma raccolse oggetti preziosi, magari di piccole dimensioni, come arazzi, cammei antichi, gemme, armi da parata e strumenti musicali, dando al rinascimento fiorentino un tocco eclettico e variegato che risentiva, tra gli altri, di influenze fiamminghe, importando quest'ultima a Firenze.\nIl suo gusto, simile a quello di una corte aristocratica, prediligeva questi oggetti non solo per il loro valore intrinseco, ma soprattutto perch\u00e9 simboli di prestigio sociale. John Rigby Hale scrive, ad aggiungere il gusto pi\u00f9 sofisticato di Piero rispetto a Cosimo, che \u00abdove Cosimo costruiva, Pietro piuttosto decorava, ed era un po' come se Cosimo avesse deputato a lui il compito di trattare con i pittori\u00bb.\nIn architettura commission\u00f2 a Michelozzo interni e opere in scala ridotta ma molto sofisticate, che testimoniano le sue preferenze estetiche e intellettuali: rientrano in questa serie i due tempietti del \"tabernacolo del Crocifisso\" nella basilica di San Miniato al Monte (1447 circa) e quello per la miracolosa \"Annunciazione\" nella basilica della Santissima Annunziata (1448-1452). Commission\u00f2 lavori, tra gli altri, a Mino da Fiesole, Andrea del Verrocchio, Alesso Baldovinetti, Beato Angelico, Domenico Veneziano, i fratelli del Pollaiolo (Antonio e Piero), Filippino Lippi e a Benozzo Gozzoli; quest'ultimo realizz\u00f2 gli affreschi della \"Cappella dei Magi\" nel Palazzo di famiglia, dove in entrambe le opere compare ritratto con i figli. Piero compare assieme ai figli anche nella tavola dell'\"Adorazione dei Magi\" di Sandro Botticelli, artista che ottenne la protezione dei Medici grazie agli uffici non solo del capofamiglia, ma anche della stessa moglie Lucrezia Tornabuoni.\nPiero segu\u00ec personalmente il procedere dei lavori, come ci testimoniano due lettere indirizzate a Benozzo Gozzoli che ci sono pervenute. Da vero mecenate, riusc\u00ec ad ottenere che il grande Donatello fosse sepolto nella Basilica di San Lorenzo a fianco dei membri della famiglia Medici, ad indicare la stima che questa famiglia nutriva nei confronti del grande scultore e architetto. Nel Palazzo Medici esisteva poi uno studiolo realizzato su suo incarico da Michelozzo e Luca della Robbia (1456 circa), oggi perduto, dove aveva sistemato le collezioni pi\u00f9 pregiate di famiglia in un ambiente decorato da pannelli lignei intarsiati e medaglioni di terracotta policroma invetriata.\nLa gotta medicea: tra tradizione e scoperte.\nCome gi\u00e0 ricordato pi\u00f9 volte nel corso della voce, Piero fu afflitto da una grave malattia che lo costrinse pi\u00f9 volte nella vita a seguire gli affari del Banco e del governo cittadino dalle coltri del suo letto. La gotta fu quell'infermit\u00e0 che gli valse poi il triste soprannome, col quale verr\u00e0 ricordato poi anche presso i posteri. Da lui la malattia si trasmise al ramo familiare che gli discese (si pensi per esempio ai problemi di salute di Lorenzo de' Medici o a Leone X). Dalle analisi mediche condotte da un \"team\" italo-statunitense nei primi anni duemila, per\u00f2, si scopr\u00ec che Piero di Cosimo (al pari di tutti i Medici) non soffriva propriamente di gotta, ma piuttosto \u00abera affetto da una poliartropatia simmetrica anchilosante\u00bb, trasmissibile per via genetica.\nCi\u00f2 spiega anche come la dinastia Medici non fosse affatto longeva, e che ben pochi membri illustri avessero raggiunto un'et\u00e0 superiore ai sessant'anni (per esattezza, Cosimo il Vecchio, Ferdinando I, Ferdinando II, Cosimo III e Gian Gastone).\nDiscendenza.\nIl 3 giugno 1444 spos\u00f2 Lucrezia Tornabuoni, una donna colta e saggia e poetessa, appartenente a un'importante famiglia fiorentina da sempre alleata ai Medici. Coppia ben riuscita a causa della vicinanza degli interessi e del carattere, Piero ebbe da Lucrezia cinque figli: Maria, Lucrezia detta Nannina, Lorenzo, Bianca, Giuliano e due maschi di nome ignoto morti dopo il parto. Inoltre ebbe un figlio naturale di nome Giovanni.\nI due maschi venivano educati in modo da preparare loro un grande avvenire; fu loro precettore Gentile Becci da Urbino, mentre Cristoforo Landino li form\u00f2 nelle lettere. Questi impararono il greco dall\u2019Argiropulo che pure li istru\u00ec nella filosofia aristotelica, mentre il Ficino nella filosofia platonica. Molto influ\u00ec nella loro educazione Lucrezia Tornabuoni, saggia madre di famiglia e moglie amorosa, tutta dedita alle cure del marito ammalato e alla salute fisica e spirituale dei figli. Anche Piero era un ottimo padre che aveva molto a cuore l\u2019educazione dei figli, tanto pi\u00f9 sentendosi in continuo pericolo di spegnersi e di doverli abbandonare in un mondo pieno di pericoli per la famiglia. Egli inviava il maggiore, Lorenzo, nelle corti di principi amici perch\u00e9 potesse apprendere il modo di vivere elegante, splendido e gaio che vi regnava; e cos\u00ec quel giovane intelligentissimo, vivace ed accorto, destinato a sostenere una parte cos\u00ec eminente nella politica italiana, fra i sedici e diciassette anni, aveva affinata la propria educazione presso i Bentivoglio a Bologna, gli Estensi a Ferrara, gli Sforza a Milano; era stato poi a Venezia e alla Corte Pontificia."}
{"id": "603398", "revid": "36426", "url": "https://it.wikipedia.org/wiki?curid=603398", "title": "Piero di Cosimo de' Medici", "text": ""}
{"id": "603403", "revid": "123977420", "url": "https://it.wikipedia.org/wiki?curid=603403", "title": "Mina (1971)", "text": "Mina \u00e8 il ventesimo album della cantante italiana Mina, pubblicato nel 1971 dalla PDU.\nDescrizione.\nLa mancanza di materiale fotografico recente per la copertina dovuto alla maternit\u00e0 della cantante, che proprio a novembre dar\u00e0 alla luce la secondogenita Benedetta, fa optare per la scelta di una foto proveniente dal repertorio d'agenzia. Questa decisione, tanto originale quanto eccentrica, produce il primo disco dell'artista senza una sua immagine in copertina, noto al pubblico come \"l'album della scimmia\".\nL'edizione spagnola, pubblicata nel 1972 (Odeon J 062-93.423), ha in copertina una fotografia dell'artista tratta da immagini di repertorio.\nNonostante il periodo di vacanza mediatica dovuta alla gravidanza, Mina a inizio anno gira l'ultima serie di videoclip per i Caroselli Barilla, poi programmati nel corso dello stesso 1971.\nL'album, secondo lavoro discografico eponimo dopo \"Mina\" del 1964, segna simbolicamente il passaggio di consegne fra Augusto Martelli e Pino Presti (agli esordi come arrangiatore-direttore d'orchestra), e si distingue per classicit\u00e0 ed eleganza dei brani contenuti, capaci di generare un'atmosfera sofisticata particolarmente omogenea.\nIl tecnico del suono \u00e8 Nuccio Rinaldis.\nDistribuito inizialmente anche su cartuccia Stereo8 (P8A 30026) e musicassetta mono (PMA 537), \u00e8 stato poi stampato su CD (CDP 7902732) e rimasterizzato a cura della EMI sullo stesso supporto (5362772) nel 2001.\nSuccesso e classifiche.\nTra gli album di maggior successo dell'artista, contiene due hit di livello assoluto: \"Grande, grande, grande\" e \"Amor mio\", grazie a cui il disco conquista per 6 volte il primo posto e rimane nella classifica dei 33 giri per ben 29 settimane, risultando il pi\u00f9 venduto nel 1972.\nI brani.\nChiudono il disco \"Vacanze\" e \"Mi fai sentire cos\u00ec strana\", due canzoni di firme prestigiose ed eccellenti nel panorama della canzone italiana, rispettivamente C.A. Rossi-Bindi e Lauzi-Del Turco."}
{"id": "603414", "revid": "508156", "url": "https://it.wikipedia.org/wiki?curid=603414", "title": "Cinquemilaquarantatre", "text": "Cinquemilaquarantatre \u00e8 il ventunesimo album della cantante italiana Mina, pubblicato su LP a giugno del 1972 dall'etichetta discografica di propriet\u00e0 della cantante PDU.. \nIl disco.\nCome l'album precedente non ha una foto dell'artista in copertina, che tuttavia sar\u00e0 stampata in diversi colori: verde, marrone, rosso, viola e blu. Nell'interno, realizzato con tre foderine perfettamente intercambiabili riposte una dentro l'altra, aventi tagli ed aperture per mostrare lo strato sottostante, l'ultima, apribile, conteneva, oltre al disco, un foglio con tutti i testi e la stampa di una fotografia della cantante.\nGli inserti vennero eliminati nella ristampe successive su cd (EMI/PDU 090 7906892), che mancano perci\u00f2 del particolare gioco ad incastro delle foderine. L'edizione verde della copertina fu quella adottata per la ristampa digitale (EMI 5355072).\nMusicassetta (PMA 543) e stereo8 (P8A 30043), presentano un'ulteriore combinazione di colori mai adoperata per l'edizione in vinile.\nIl titolo \u00e8 desunto dal numero di catalogo del disco (PDU PLD L 5043) e venne pubblicato a trasmissione ormai avvenuta di tutte le puntate registrate del programma tv \"Teatro 10\".\nL'edizione spagnola (Odeon J 064-93.937) ha copertina completamente differente.\nArrangiamenti e direzione d'orchestra sono di Pino Presti, eccetto che per \n\"Balada para mi muerte\" (Astor Piazzolla) e \"Parole parole\" (Gianni Ferrio). Si avvale della partecipazione di Tullio De Piscopo alla batteria. Il tecnico del suono \u00e8 Nuccio Rinaldis.\nSuccesso e classifiche.\nNonostante Mina faccia concorrenza a se stessa con il vendutissimo \"Mina\", assolutamente al primo posto della classifica degli album, anche questo 33 giri ottiene ottimi riscontri nello stesso periodo; sar\u00e0 il pi\u00f9 venduto per 8 settimane e rester\u00e0 nelle prime 5 posizioni fino a dicembre, chiudendo il 1972 al 5\u00ba posto e sommando quasi 700.000 copie.\n\u00c8 considerato uno degli album di Mina da non perdere.\nTracce.\nCover.\nNel 2000 la cantante spagnola M\u00f3nica Naranjo realizz\u00f2 una cover di \"Fiume azzurro\" dal titolo \"Sobrevivir\u00e9\" ottenendo un significativo successo in Spagna, dove rimase alla posizione #1 della Hit Parade spagnola per diverse settimane."}
{"id": "603416", "revid": "77358", "url": "https://it.wikipedia.org/wiki?curid=603416", "title": "Tomas Andres Guzman", "text": ""}
{"id": "603417", "revid": "580197", "url": "https://it.wikipedia.org/wiki?curid=603417", "title": "Coppa delle Fiere 1965-1966", "text": "L'ottava edizione della Coppa delle Fiere venne disputata nella stagione 1965-66. La competizione fu vinta dal , che sconfisse in finale il . Fu la sesta e ultima vittoria di una squadra spagnola nel torneo, e la terza per il Barcellona. L'organizzazione aument\u00f2 la rappresentanza greca."}
{"id": "603423", "revid": "1632387", "url": "https://it.wikipedia.org/wiki?curid=603423", "title": "Giovanni da Udine", "text": "Importante protagonista della cultura figurativa a Roma all'inizio del XVI secolo.\nVita e opere.\nNel 1502 inizi\u00f2 la sua formazione presso Giovanni Martino da Udine, che secondo il contratto l'avrebbe tenuto a bottega per quattro anni e mezzo, poi si stabil\u00ec a Venezia presso Giorgione.\nNella bottega di Raffaello.\nNel 1514 entr\u00f2 a Roma nella bottega di Raffaello di cui \u00e8 considerato uno dei pi\u00f9 brillanti allievi e collaboratori.\nDi sua mano \u00e8, stando a Vasari, la splendida natura morta di strumenti musicali alla base del dipinto di Raffaello \"Estasi di Santa Cecilia\".\nGiovanni si specializz\u00f2 in particolare nelle decorazioni a stucco ed in quelle \"a grottesca\", in voga nel primo Cinquecento. Si trattava di uno stile che riprendeva le antiche decorazioni romane, in particolare quelle che gli artisti rinascimentali potevano ammirare calandosi nelle stanza sotterranee della Domus Aurea (il termine \"grottesca\" deriva infatti da \"grotta\").\nSue creazioni sono le grottesche delle Logge vaticane e i rilievi della facciata dello scomparso palazzo Branconio dell'Aquila.\nL'interesse per la natura.\nVasari, che lo conobbe personalmente, ormai anziano, gli riconosce una particolare maestria nella raffigurazione di elementi naturali, sia vegetali che animali, e di elementi inanimati come \"... drappi, vasi, instrumenti, casamenti paesi e verdure...\".\nIn particolare ricorda il suo taccuino in cui raffigurava dal vero le varie specie di uccelli con un interesse naturalistico che precorre i tempi.\nIl suo interesse per la raffigurazione dal vivo ne fanno un precursore del genere della \"natura morta\" per il suo atteggiamento analitico, acutamente descrittivo e quasi \"scientifico\".\nSumma di tali interessi di Giovanni da Udine sono le decorazioni a festoni vegetali della loggia della villa Farnesina, in cui rappresent\u00f2 con ricchezza di dettagli circa duecento specie botaniche, domestiche ed esotiche.\nDopo la morte di Raffaello lavor\u00f2 per il cardinale Giulio de' Medici alla villa Madama (dove entr\u00f2 in contrasto con Giulio Romano), terminando i lavori nel 1525; successivamente lavor\u00f2 a palazzo Baldassini ed in altre importanti imprese decorative.\nTra il 1521 e il 1522, lavor\u00f2 a Firenze per realizzare due soffitti di Palazzo Medici con stucchi dipinti e affreschi a monocromo andati perduti, ancora su commissione del cardinale Giulio de' Medici (poi papa Clemente VII), che lo aveva gi\u00e0 apprezzato per le decorazioni di Palazzo Madama. A Firenze ritorner\u00e0 brevemente nel 1532 per realizzare la volta a lacunari della Sagrestia Nuova in San Lorenzo.\nRitorno a Udine.\nDopo il Sacco di Roma del 1527, ritorn\u00f2 a Udine dove oper\u00f2 anche come architetto, disegnando la Torre dell'Orologio e lavorando ad alcune trasformazioni monumentali della citt\u00e0 e del contado.\nPort\u00f2 nel Friuli le novit\u00e0 della cultura figurativa romana e introdusse in particolare il gusto delle decorazioni a stucco \"alla romana\" nel Friuli, e nel Veneto: realizz\u00f2 infatti i bassorilievi a stucco nel Camerino di Callisto di Palazzo Grimani a Venezia (1537-39) e stucchi e grottesche del Camerino di Apollo (1539-40). Sua \u00e8 la decorazione delle travi lignee a grottesche (attribuzione di Giuseppe Mazzotti) di casa Gabrieli a San Polo di Piave. Esse sono la trasposizione di motivi romani e rivelano sicurezza nel segno e leggiadria d'invenzione.\nDurante il suo soggiorno in Udine gli fu conferita la direzione dei lavori di ricostruzione del castello di Udine, distrutto dal terribile terremoto del 1511. Nel 1547 egli progett\u00f2 una scala esterna che dal cortile del lato nord permetteva l'accesso al salone centrale.\nProgett\u00f2 anche altri lavori: tra questi si ricordano la fontana davanti alla chiesa di San Giacomo, in piazza Matteotti a Udine e la Chiesa dei Battuti a Cividale.\nUltimo periodo.\nDopo la salita al soglio di Pio IV (1560) torn\u00f2 a Roma. Qui venne coinvolto ancora nella decorazione dei Palazzi Vaticani, ma dopo qualche mese di lavoro lo colse la morte.\nSecondo il Vasari fu sepolto a Roma nel Pantheon, vicino al suo maestro Raffaello."}
{"id": "603425", "revid": "181699", "url": "https://it.wikipedia.org/wiki?curid=603425", "title": "Distretto di Rimavsk\u00e1 Sobota", "text": "Il distretto di Rimavsk\u00e1 Sobota (\"okres Rimavsk\u00e1 Sobota\") \u00e8 uno dei 79 distretti della Slovacchia, situato nella regione di Bansk\u00e1 Bystrica, nella parte centrale del Paese.\nStoria.\nFino al 1918, il distretto costituiva gran parte della contea ungherese di Gemer a Malohont, eccetto Konr\u00e1dovce nel sud-ovest che era parte della contea di N\u00f3gr\u00e1d.\nIl distretto \u00e8 stato istituito nel 1923 e dal 1996 esiste nei suoi confini attuali.\nSuddivisione amministrativa.\nIl distretto \u00e8 composto da 3 citt\u00e0 e 104 comuni:"}
{"id": "603426", "revid": "320578", "url": "https://it.wikipedia.org/wiki?curid=603426", "title": "Pashtu", "text": ""}
{"id": "603431", "revid": "599013", "url": "https://it.wikipedia.org/wiki?curid=603431", "title": "Ordono II di Le\u00f3n", "text": ""}
{"id": "603432", "revid": "13798", "url": "https://it.wikipedia.org/wiki?curid=603432", "title": "Fogliano-Redipuglia", "text": ""}
{"id": "603433", "revid": "31886", "url": "https://it.wikipedia.org/wiki?curid=603433", "title": "Classe Black Swan", "text": "Le corvette (in realt\u00e0 sloop-of-war secondo la classificazione britannica) classe Black Swan (\"cigno nero\") erano navi britanniche progettate per compiti di scorta ai convogli in alto mare, ma sebbene assai lente, erano rispondenti anche a compiti di prima linea in virt\u00f9 del potente armamento di artiglieria installato.\nStruttura.\nLe origini delle \"Black Swan\" vanno ricercate nella \"Enchantress\" del 1934, unit\u00e0 sperimentale dotata di una potenza di fuoco paragonabile a quella di un cacciatorpediniere di squadra, pur essendo essa una corvetta. La cosa impression\u00f2 molto e venne quindi progettata la classe \"Black Swan\".\nLa struttura di queste navi, leggermente pi\u00f9 grandi dei caccia di scorta della \"classe Hunt\", era estremamente massiccia, con lo scafo corto calcolato su un coefficiente di finezza di appena 8:1, e le sovrastrutture raggruppate con le loro masse attorno alla parte centrale della nave.\nLo scafo era dotato di una struttura massiccia ma possedeva anche un alto bordo libero, che derivava dalla presenza di un ponte di castello esteso per 2 terzi dello scafo, molto maggiore che sugli \"Hunt\". Le sovrastrutture comprendevano una plancia massiccia, un alto albero, molto robusto, e una tuga che sosteneva per intero l'armamento di artiglieria, concentrato soprattutto a prua.\nL'apparato motore era basato su turbine a vapore su 2 assi. Per la potenza che esse offrivano, sarebbe stato possibile usare anche dei diesel: appena 3600\u00a0hp, un quinto degli Hunt, eppure la velocit\u00e0 massima arrivava a quasi 20 nodi. Questo spiega bene perch\u00e9 l'autonomia fosse 3 volte superiore, sia pure con una pi\u00f9 bassa velocit\u00e0 di crociera.\nArmamento.\nL'armamento era dato da impianti binati Mk XIX per cannoni Mk XVI da 102mm Mk XVI, un'arma relativamente moderna per l'epoca che offriva buone capacit\u00e0 di fuoco contraereo, dal momento che essa possedeva una munizione di peso accettabile (28\u00a0kg, di cui 15 per il proiettile per il tipo contraereo, e 30\u00a0kg, 17 per il proiettile, nel modello semiperforante), con una cadenza di tiro di almeno 15 colpi per minuto, con 18\u00a0km di gittata, circa 10\u00a0km per il ruolo contraerei.\nIl peso di ciascun impianto Mk XIX era di circa 16 tonnellate, l'alzo variava tra -10 e +80 gradi, ma la direzione, il caricamento e l'elevazione erano tutte manuali.\nSolo in seguito alcuni affusti ebbero un motore di azionamento che comportava una velocit\u00e0 di circa 15 gradi al secondo. Naturalmente tutto questo rendeva l'efficacia dell'arma soggetta alla fatica dei serventi, specie nel tiro prolungato contraerei, ma anche cos\u00ec il rendimento era buono, certamente migliore dei corrispondenti impianti da 100\u00a0mm della Regia Marina, che tra l'altro non superavano i 10 colpi al minuto. Contrariamente al tipo Hunt, la disposizione era per 2 impianti sovrapposti a prua, entrambi sulla tuga prodiera, l'ultimo sulla tuga poppiera.\nI cannoni contraerei vertevano su un impianto quadruplo \"Pom-pom\" della Vickers, a centro nave, con cannoni da 40/39mm e gittata utile di circa 2.500m. Altre armi leggere erano presenti, e in seguito sarebbero state potenziate da mitragliere calibro 20\u00a0mm.\nLe tramogge dei lanciabombe di profondit\u00e0 erano come al solito a poppa, mentre non vi erano predisposizioni per mine, mentre non mancavano le apparecchiature di dragaggio mine, nonch\u00e9 i paramine.\nServizio.\nAlle 13 navi della Black Swan originale si aggiunsero presto altre 24 della serie \"Black Swan modificata\", con l'eliminazione delle apparecchiature di dragaggio, praticamente inutili nelle missioni in cui queste navi venivano impiegate, ovvero la scorta oceanica ai convogli, come anche missioni di caccia indipendente, specie contro unit\u00e0 corsare e sommergibili. Nel corso delle ostilit\u00e0 solo 5 navi vennero perse, ma la soluzione di raccogliere il pi\u00f9 possibile le masse attorno al baricentro, tentando verosimilmente di ridurre i movimenti di rollio per non compromettere il puntamento verso l'alto, non ebbe influenza decisiva sulle prestazioni contraeree, in quanto 4 di queste unit\u00e0 andarono perdute per attacchi dall'aria.\nNotevole fu il successo ottenuto con la classe Black Swan dal capitano Frederic John Walker nella lotta antisommergibile. In 14 mesi, le sette unit\u00e0 del Second Support Group affondarono 18 U-Boot.\nL'affondamento della Egrett.\nLa \"Egrett\" era quasi certamente una nave di questa classe, e divenne parte della storia allorch\u00e9, nel luglio 1943, essa venne inviata in una missione nel vitale Golfo di Biscaglia. Questo era un punto strategico, perch\u00e9 l\u00e0 vi era possibilit\u00e0 di importunare seriamente gli U-Boote che partivano dalla Francia occupata per le loro missioni atlantiche. Questo fatto generava continui scontri aerei e di superficie, tra le forze tedesche che tali movimenti cercavano di coprire, e quelle inglesi che tentavano di ostacolarli.\nAd un certo punto, i tedeschi cominciarono a immettere in servizio i missili antinave HS-293: si trattava di armi radioguidate basate su una bomba da 500\u00a0kg modificata per diventare un missile alato con superfici di governo, col quale i tedeschi potevano attaccare le navi avversarie senza esporsi troppo alla difesa contraerea, sempre pi\u00f9 precisa con l'evolversi delle vicende belliche. L'attacco del 24 luglio non era il primo, ma esso divenne il pi\u00f9 importante, perch\u00e9 i Dornier Do 217 lanciarono i missili con precisione. La Egrett non offriva un grande bersaglio vista dall'alto, ma almeno un colpo la centr\u00f2 in pieno, come anche il cacciatorpediniere canadese \"Athabaskan\" della classe Tribal; ma nel caso della corvetta le fiamme scatenate raggiunsero il deposito munizioni e la piccola nave esplose in fiamme e cos\u00ec i missili antinave ottennero il primo successo della loro storia.\nFino alla fine delle ostilit\u00e0 e oltre.\nLe corvette di questa classe, cos\u00ec versatili e valide, durante la guerra ebbero una serie di aggiornamenti, vertenti in installazioni di radar e radiogoniometri sempre pi\u00f9 sofisticati, come anche i sonar e le prime primitive apparecchiature per generare rumore, in modo da ingannare le teste di ricerca dei nuovi siluri tedeschi, denominati \"Falke\" (il primo tipo) e \"Zaunk\u00f6nig\" (il secondo) che seguivano il rumore dei propulsori del bersaglio.; i primi disturbatori erano gabbioni di metallo con dentro barre lasciate a muoversi liberamente, trainate ad una certa distanza, ma presto venne sperimentato un bidone rimorchiato con un emettitore di suoni denominato \"Foxer\", usato per esempio dalla HMS \"Kite\" (U 87) di scorta al convoglio JW-59, durante la caccia ad un U-Boot il 20 agosto 1944 alle coordinate 73\u00b001'N, 03\u00b057'E; questo per\u00f2 aveva anche l'effetto di disturbare i sensori acustici della scorta e di rivelare la presenza del convoglio a lunga distanza.\nIl lanciabombe \"Hedgehog\" (porcospino) venne installato per poter ingaggiare bersagli subacquei, senza prima perdere il contatto al momento di passarci sopra con lo scafo, con la successiva \"semina\" di bombe da poppa e lati. Esso si dimostr\u00f2 molto efficace. Le cariche di profondit\u00e0 arrivarono ad oltre 100 unit\u00e0.\nDopo la guerra molte navi vennero tenute in servizio per diversi anni; l\"'Amethyst\" venne coinvolta nella guerra civile cinese nel corso del cosiddetto \"Incidente del Fiume Azzurro\" nel 1949."}
{"id": "603434", "revid": "767487", "url": "https://it.wikipedia.org/wiki?curid=603434", "title": "Cattolici nazionali", "text": "L'espressione cattolici nazionali \u00e8 stata l'espressione con la quale si autodefin\u00ec un gruppo di esponenti del cattolicesimo tradizionale e conservatore che pubblic\u00f2 il 3 luglio 1923 un manifesto di consenso al governo Mussolini e al progetto della legge Acerbo.\nIl manifesto esprimeva il \"totale consenso\" a Mussolini, \"determinato dal fatto che il fascismo, per mezzo del governo nazionale, che di questo movimento \u00e8 l'unica espressione autorizzata, riconosce apertamente e onora i valori religiosi e sociali che costituiscono la base di ogni sano reggimento politico\".\nAl cattolicesimo antifascista di don Luigi Sturzo, emerso dal IV Congresso nazionale del Partito Popolare Italiano (12-14 aprile 1923), i cattolici nazionali opponevano un tentativo di \"cattolicizzare\" il fascismo, in nome della restaurazione dei valori religiosi come fondamento della coscienza nazionale.\nLa nascita dei cattolici nazionali contribu\u00ec ad aggravare la crisi interna al PPI, che culmin\u00f2 nelle dimissioni di don Luigi Sturzo da segretario e nella spaccatura del gruppo parlamentare al momento del voto della legge Acerbo."}
{"id": "603435", "revid": "599013", "url": "https://it.wikipedia.org/wiki?curid=603435", "title": "Ordono III di Le\u00f3n", "text": ""}
{"id": "603436", "revid": "181699", "url": "https://it.wikipedia.org/wiki?curid=603436", "title": "Distretto di Sabinov", "text": "Il distretto di Sabinov (\"okres Sabinov\") \u00e8 un distretto della regione di Pre\u0161ov, nella Slovacchia orientale.\nPrima del 1918, il distretto era parte della contea ungherese di \u0160ari\u0161.\nSuddivisione amministrativa.\nIl distretto \u00e8 composto da 2 citt\u00e0 e 41 comuni:"}
{"id": "603437", "revid": "287204", "url": "https://it.wikipedia.org/wiki?curid=603437", "title": "Distretto di Rimavska Sobota", "text": ""}
{"id": "603438", "revid": "72265", "url": "https://it.wikipedia.org/wiki?curid=603438", "title": "Onere computazionale", "text": ""}
{"id": "603441", "revid": "21079", "url": "https://it.wikipedia.org/wiki?curid=603441", "title": "Normale alla superficie", "text": ""}
{"id": "603443", "revid": "105078775", "url": "https://it.wikipedia.org/wiki?curid=603443", "title": "El\u00e9ni Daniil\u00eddou", "text": "Carriera sportiva.\nEleni Daniil\u00eddou, destrimane, \u00e8 professionista dal 1996. Predilige il cemento. Ha raggiunto il suo miglior piazzamento nel ranking mondiale il 12 maggio 2003, arrivando al numero 14. Nel doppio \u00e8 arrivata sino al numero 21 (29 gennaio 2007).\nNel circuito WTA ha vinto cinque tornei, ai quali se ne aggiungono tre nel doppio. Nel 2003 \u00e8 arrivata alla finale degli Open australiani nel doppio misto.\nIl suo miglior colpo \u00e8 il rovescio classico ad una mano."}
{"id": "603445", "revid": "521112", "url": "https://it.wikipedia.org/wiki?curid=603445", "title": "Alfa Romeo Giulietta (1977)", "text": "LAlfa Romeo Giulietta (\"Tipo 116\") \u00e8 una berlina sportiva prodotta dal 1977 al 1985 dall'Alfa Romeo presso lo stabilimento di Arese. Riprende il nome dall'antesignana e omonima Giulietta degli anni cinquanta.\nDescrizione.\nLa \"nuova Giulietta\" non aveva un compito facile, dovendo sostituire una autovettura molto amata, la Giulia, utilizzando una meccanica gi\u00e0 esistente (quella della Alfetta) ed evitando di sovrapporsi commercialmente ad altri modelli in listino. Inoltre, studiata negli anni successivi alla crisi petrolifera (la preprogettazione e i primi disegni risalgono al 1973), tutto il progetto fu improntato al massimo risparmio. Da queste premesse nacque una berlina a 3 volumi dal disegno fortemente a cuneo, con frontale basso e coda alta e corta (fu definita \"a sedere d'anatra\"). Pianale, motori e meccanica erano gli stessi della \"Alfetta\". Per evitare che i due modelli si cannibalizzassero a vicenda (avevano anche lo stesso passo di 251\u00a0cm), la Casa di Arese decise di dare alla \"Giulietta\" una connotazione pi\u00f9 economica, lasciando all\"Alfetta\", molto apprezzata e all'apice della carriera, il ruolo di berlina elegante. Nel complesso la \"Giulietta\", per livello di allestimento, finiture e scelta di motori (partivano da 1,3 litri), si collocava un netto gradino sotto all\"Alfetta\".\nLa serie.\nPrima serie (1977-1981).\nAl momento del suo esordio la \"Giulietta\" (novembre 1977) era disponibile in due versioni, che differivano tra loro per la cilindrata del motore (4 cilindri bialbero) e per l'allestimento interno. Alla base si collocava la \"1.3\", mossa da un motore di 1357 cm\u00b3 da 95 CV, mentre al top della gamma (anche per dotazioni) si collocava la \"1.6\", con motore di 1570 cm\u00b3 da 109 CV. All'interno spiccava, moderna e funzionale, la plancia, mentre all'esterno si trovavano i caratteristici paraurti integrali in metallo verniciati di grigio scuro (perdevano l'aspetto del metallo senza avere i vantaggi di peso e costo della plastica). Nel 1979 la gamma si arricch\u00ec della versione \"1.8\" con motore di 1779 cm\u00b3 da 122 CV e dotazione superiore alla \"1.6\". Nel 1980 arriv\u00f2 la \"2.0 Super\", dotata di motore 2 litri di 1962\u00a0cm\u00b3 da 130 CV e caratterizzata da un allestimento speciale: verniciatura color visone metallizzato con strip oro, cerchi in lega, interni in velluto marrone con bordature beige.\nSeconda serie (1981-1983).\nNel giugno 1981 un restyling interess\u00f2 molti dettagli del corpo vettura e degli interni. Le modifiche riguardavano i paraurti (ora in plastica e con profili satinati), la mascherina anteriore (ridisegnata), gli specchietti, l'eliminazione della fascia satinata posteriore, la plancia parzialmente ridisegnata e i rivestimenti interni. Comparvero anche, a seconda delle versioni, profili o fascioni laterali protettivi. \nLa gamma denominata \"Nuova Giulietta L\" comprendeva le versioni \"1.3\" e \"1.6\", con allestimento base (mascherina nera, borchie coprimozzo nere, trasparenti degli indicatori di direzione anteriori color arancione, profili laterali pi\u00f9 sottili, interni meno accessoriati), la \"1.8\", con allestimento pi\u00f9 curato (mascherina argento, borchie coprimozzo argento, trasparenti degli indicatori di direzione anteriori bianchi, fari fendinebbia, fascioni laterali, interni pi\u00f9 accessoriati), e la \"2.0 Ti\" 1982 (che differiva dalla \"1.8\" per la verniciatura in grigio metallizzato della carrozzeria, per i paraurti e fascioni di colore grigio, per i cerchi in lega, per il volante in pelle e per la dotazione ancora pi\u00f9 ricca).\nNessuna novit\u00e0 per i motori. Nel 1983 le versioni con motori di 1600 e 1800 cm\u00b3 adottarono un nuovo cambio con rapporti pi\u00f9 lunghi. Contemporaneamente esord\u00ec la \"Giulietta 2.0 Turbodiesel\", con motore turbocompresso a gasolio VM 2 litri 1995\u00a0cm\u00b3 da 82 CV. Disponibile negli allestimenti base (come la \"1.3\") e \"L\" (come la \"1.8\"). Sempre nel 1982 venne introdotta la \"1.6 L\", con allestimento simile alla \"1.8\".\nTerza serie (1983-1985).\nAlla fine del 1983 nacque la \"Giulietta \"84\"\". Il restyling interess\u00f2 i paraurti (ridisegnati), la mascherina anteriore, la coda (dove comparve una nuova fascia in plastica nera che inglobava i retronebbia) e gli interni.Dalla Gamma venne tolta la \"1.3\", mentre la \"2.0\" divenne di normale serie. La gamma '84 comprendeva:\nNel 1983 la gamma venne completata dalla versione \"2.0 Turbo Autodelta\", mossa da un 4 cilindri 2 litri turbocompresso da 1962\u00a0cm\u00b3 da 170 CV e caratterizzata molto sportivamente (verniciatura nero metallizzato doppio strato, paraurti grigi con spoiler, interni specifici sportivi rossi, cerchi in lega). Questa versione fu l'ultima Alfa di serie a fregiarsi del marchio Autodelta (il reparto sportivo del biscione) e ne vennero costruite in tutto 361 unit\u00e0.\nDa notare che la Giulietta fu uno dei rari modelli Alfa Romeo a non essere mai stato utilizzato ufficialmente in competizioni, a differenza della progenitrice (Giulia) e della erede successiva (Alfa 75). Pertanto, Il palmar\u00e8s sportivo della Giulietta \u00e8 inesistente. All'epoca, il modello della gamma Alfa Romeo omologato e maggiormente impiegato per le gare era la coup\u00e9 Alfetta GTV.\nLa Giulietta usc\u00ec di listino nel 1985, rimpiazzata dalla Alfa 75.\nVersioni speciali.\nGiulietta Punk by Fiorucci.\nNel 1978 venne presentata al Salone di Ginevra prima, e poco dopo presso il Museo Storico Alfa Romeo, la versione Punk by Fiorucci realizzata Zagato in collaborazione con i designer Ettore Sottsass Jr. ed Andrea Branzi. Questa versione presentava finiture, ispirate ad abito sartoriale. Carrozzeria con finitura a buccia d\u2019arancia, con base color avorio e striature multicolori, passaruota in materiale antiurto gommoso blu. Cruscotto e pannelli porta rivestiti da un tessuto sintetico peloso verde acceso, mentre sedili, leva del cambio e cuscino centrale del volante erano in velluto giallo. Contagiri e tachimetro erano senza la classica scala numerica, che venne sostituita da settori colorati.\nGiulietta Sportwagon.\nAll'inizio degli anni ottanta (forse nel 1981) la Carrozzeria Moretti realizza una versione familiare della Giulietta. Tale versione era denominata \"Giulietta Sportwagon\" e fu prodotta fino al 1985. Non si conoscono n\u00e9 i dettagli tecnici n\u00e9 il numero di esemplari prodotti.\nLa Giulietta e le forze dell'ordine.\nAnche la Giulietta fu utilizzata dalle forze dell'ordine, in particolare dalla Polizia di Stato sia in versione \"volante\" sia come auto civetta, nella versione 1600 e 1800, a partire dalla fine degli anni 70 (1600) e dei primi anni 80 (1800). Presso il Museo delle auto della Polizia di Stato in Roma sono presenti due esemplari; un 1600 prima serie targato Polizia 54164, e un 1800 terza serie.\nViceversa non venne mai adottata dai Carabinieri nella classica livrea blu-scuro e tetto bianco delle auto dell'Arma.\n\u00c8 stata invece adottata dalla Guardia di Finanza, sia con i colori di Istituto sia come auto \"civetta\", soprattutto nelle versioni 1800 e 2000. \nComplice la sua robustezza meccanica e di carrozzeria (molti degli esemplari a fine carriera sono stati acquistati e riutilizzati da privati), alcune Giulietta \u2013 finite poi in mano a collezionisti privati \u2013 sono state anche riportate nelle condizioni (colori e scritte) originarie."}
{"id": "603450", "revid": "123786676", "url": "https://it.wikipedia.org/wiki?curid=603450", "title": "Ti amo...", "text": "Ti amo..., pubblicato nel 2006, \u00e8 una raccolta della cantante italiana Mina.\nLa copertina \u00e8 ispirata alla pop art dell'artista Roy Lichtenstein.\nNel 2012, questa raccolta \u00e8 stata rimossa dalla discografia sul sito ufficiale minamazzini.com."}
{"id": "603462", "revid": "80614", "url": "https://it.wikipedia.org/wiki?curid=603462", "title": "Innocenti Mini Tre/Small", "text": ""}
{"id": "603466", "revid": "124854451", "url": "https://it.wikipedia.org/wiki?curid=603466", "title": "Classe Flower (corvetta)", "text": "Le corvette classe Flower, varate nel periodo 1940-42, vennero completate in ben 145 esemplari in Gran Bretagna, e 113 in Canada, erano navi da pattugliamento di caratteristiche operative modeste ma adeguate al compito.\nMolte di queste corvette furono assegnate o trasferite ad altre marine gi\u00e0 durante la guerra: marina olandese, marina greca, marina della Francia libera, marina norvegese, marina indiana e US Navy.\nIn particolare la seconda serie di corvette classe Flower, indicata anche come \"revised Flower\", venne ribattezzata classe Action dalla United States Navy.\nCostruzione.\nConcepita da un progetto di baleniera adeguata alle tempeste dell'Atlantico meridionale, si trattava di un vascello con fiancate rigonfie, senza svasatura, e prua quasi verticale, estremamente corta e tozza. Il castello era assai corto, l'albero era dietro alla plancia, sopra la quale arriv\u00f2 ben presto il \"gabbione\" contenente l'antenna radar di scoperta Type 271. \nUn ecogoniometro era pure installato da qualche parte sotto lo scafo, perch\u00e9 vi era un locale per l'ASDIC, cio\u00e8 come gli inglesi chiamavano il sonar. Il sistema ASDIC era composto da un trasduttore, contenuto in una cupola sotto la nave, che inviava un segnale acustico che tornava all'origine quando incontravano un oggetto sommerso, posto ad una distanza massima di circa 2700 m. Successivamente fu anche installato un Rivelatore di direzione ad alta frequenza, noto anche come \"huff-duff\". La cupola poteva essere fissa, come nell'apparato \"Type 123\" installato sulle corvette della classe.\nIl motore era costituito da una motrice a triplice espansione, a vapore, da appena 2750\u00a0hp. La potenza era scaricata su di un unico asse, caso pi\u00f9 unico che raro nel caso della Marina inglese. Pur non essendo tanto inferiore come dislocamento rispetto a quello della Classe Black swan, questa potenza dava solo 16 nodi di velocit\u00e0 massima per lo scafo.\nL'armamento verteva su di un cannone Mk 10 da 101mm su di un 'podio' a prua, come su alcune corvette moderne, e alcune mitragliere contraeree, come mitragliere da 7,7, poi Oerlikon da 20mm sulle ali di plancia, e un impianto 'Pom-pom' a poppa, sostituito poi con una mitragliera da 20mm. Infine vi erano le bombe di profondit\u00e0, in una tramoggia a poppa.\nServizio.\nSi pu\u00f2 ben immaginare quanto queste navi fossero necessarie nei bui giorni del 1940 e 1941. Ma sebbene queste unit\u00e0 fossero usate ampiamente, e con ragionevole profitto, non si dimostrarono del tutto adeguate, sebbene in questo caso la valutazione \u00e8 alquanto controversa. Esse erano assai instabili sull'asse longitudinale, e imbarcavano acqua in condizioni di mare agitato, rendendo molto faticosa la vita agli equipaggi.Non erano nemmeno molto veloci con i loro 16 nodi di velocit\u00e0 massima, ma erano affidabili e numerose, con una robustezza considerevole, e pi\u00f9 in generale qualcosa che potesse essere schierato subito e in quantit\u00e0 anche se l'armamento e le dotazioni di scoperta ed apparati di comunicazione differivano nelle unit\u00e0 costruite in Gran Bretagna o in Canada. Fu grazie al valore degli equipaggi, quindi, pi\u00f9 che a quello del materiale, che si riusc\u00ec a ridurre la minaccia ai convogli.\nAd esempio nel dicembre 1941, il convoglio HG-76 salp\u00f2 da Gibilterra con destinazione Liverpool; esso era scortato dal 36\u00ba gruppo di supporto di sei corvette \"Flower\" al comando del capitano Frederic John Walker, rinforzato dalla portaerei di scorta HMS \"Audacity\", che imbarcava l\"'802\u00b0 Naval Air Squadron\", e da tre corvette della Forza H. Il convoglio venne accanitamente difeso, ed anche se la Audacity venne affondata, anche gli U-Boot pagarono un pesante pedaggio.\nLe perdite ammontarono a 31 esemplari, non molte per l'entit\u00e0 della guerra che queste combatterono.\nUna di queste navi (la \"Privat\") fu acquistata dalla nel 1948 dalla Compagnia di Navigazione Toscana (che la ribattezz\u00f2 \"Elbano\"), e successivamente passata alla Marina Militare Italiana che a impieg\u00f2 come nave idrografica. Fu sostituita da nave Ammiraglio Magnaghi, e radiata l'1.2.1971. \nNei media.\nQuesta classe di navi fu resa famosa dall'unit\u00e0 fittizia \"Compass Rose\" protagonista del libro inglese \"The Cruel Sea\", poi diventato un film nel 1953: \"Mare crudele\"."}
{"id": "603468", "revid": "4753093", "url": "https://it.wikipedia.org/wiki?curid=603468", "title": "Democratico", "text": ""}
{"id": "603469", "revid": "21079", "url": "https://it.wikipedia.org/wiki?curid=603469", "title": "Calcolo differenziale", "text": ""}
{"id": "603471", "revid": "1305772", "url": "https://it.wikipedia.org/wiki?curid=603471", "title": "LAC", "text": ""}
{"id": "603472", "revid": "77358", "url": "https://it.wikipedia.org/wiki?curid=603472", "title": "El Pibe de Oro", "text": ""}
{"id": "603476", "revid": "124995486", "url": "https://it.wikipedia.org/wiki?curid=603476", "title": "Valnerina", "text": "La Valnerina \u00e8 la valle attraversata dal fiume Nera, che nasce presso i Monti Sibillini nelle Marche, attraversando una stretta e tortuosa zona montuosa nell'Umbria sud-orientale, per poi giungere a Terni e sfociare nel Tevere presso Orte: divisa tra le province di Macerata, Perugia,Terni e Rieti, i maggiori centri attrattivi sono Arrone, Ferentillo, Visso e Cerreto di Spoleto, mentre dalla vallata si raggiungono facilmente i comuni di Norcia, Cascia e Leonessa.\nDescrizione.\nCon il termine \"Valnerina\" si intende l'insieme dei comuni gravitanti attorno l'alta e medio bacino del Nera e ricadenti nelle province di Macerata, Perugia, Terni e Rieti. Confina ad est con l'alta Valle del Tronto tra Lazio e Marche, mentre a sud confina con l'alta valle del Velino, a sud-ovest con Piana Reatina. L'alta valle \u00e8 segnata invece dai Monti Sibillini.\nPer quanto concerne la bassa Valnerina, invece, essa si identifica con la cosiddetta \"Valnerina Ternana\", la parte finale della valle che sfocia in quella dei Tevere: un territorio caratterizzato da una pi\u00f9 marcata antropizzazione e segnato dallo sviluppo, tra l'Ottocento e il Novecento, di una forte componente industriale, favorita dalle ingenti risorse idriche del bacino del Nera, della quale, oltre i centri industriali di Terni e Narni, sono ancora visibili tracce di archeologia industriale (come gli imponenti stabilimenti chimici dismessi di Papigno o l'ancora attiva centrale idroelettrica di Galleto). Da notare che nella \"Valnerina Ternana\" \u00e8 compresa anche l'area naturale protetta denominata Parco fluviale del Nera.\nSituata lungo un'importante direttrice viaria, \u00e8 stata al centro del Ducato di Spoleto in epoca longobarda, alla quale risale l'abbazia di San Pietro in Valle presso Ferentillo. Nel XVI secolo si svilupp\u00f2 a Preci un'importante scuola chirurgica. \nComuni.\nDell'Alta Valnerina fanno parte i seguenti comuni:\nEconomia.\nL'economia \u00e8 basata sull'agricoltura, la tradizionale pastorizia, la raccolta di tartufi, l'allevamento della trota e la produzione di salumi; il Nera presenta anche attrattive per coloro che praticano il Kayak, mentre i Monti Sibillini hanno un certo richiamo per l'escursionismo. Anche il turismo religioso ha un notevole impatto sull'economia (Cascia e Norcia, ma anche altre chiese e monasteri come l'Abbazia di San Pietro in Valle).\nNei media.\nRoberto Benigni si \u00e8 servito di alcuni stabilimenti industriali dismessi a Papigno, sul fondo della valle presso Terni, per girare le scene del campo di concentramento de \"La vita \u00e8 bella\" e per la realizzazione di \"Pinocchio\".\nLa Valnerina \u00e8 citata nel videogioco \"."}
{"id": "603478", "revid": "246700", "url": "https://it.wikipedia.org/wiki?curid=603478", "title": "Coppa delle Fiere 1964-1965", "text": "La Coppa delle Fiere 1964-1965 fu la settima edizione dell'omonima competizione calcistica. Venne vinta dal , che sconfisse la nella finale disputata in gara unica al Comunale di Torino. Questo \u00e8 stato l'unico caso nella storia della competizione in cui la finale, in gara singola, si \u00e8 svolta in casa di una delle due finaliste."}
{"id": "603487", "revid": "117704423", "url": "https://it.wikipedia.org/wiki?curid=603487", "title": "Dipartimento della Stura", "text": "La Stura era un dipartimento del Primo impero francese situato nell'attuale Italia. Fu chiamato cos\u00ec riprendendo il nome del fiume locale, la Stura di Demonte.\nIl dipartimento fu costituito nel 1802, quando Napoleone Bonaparte occup\u00f2 il Regno di Sardegna.\nIl suo capoluogo era Cuneo. Era diviso negli arrondissement di Cuneo, Alba, Mondov\u00ec, Saluzzo, e Savigliano. Fu soppresso dopo la sconfitta di Napoleone nel 1814.\nIl suo territorio corrisponde all'incirca all'attuale provincia di Cuneo nel Piemonte sudoccidentale."}
{"id": "603488", "revid": "80614", "url": "https://it.wikipedia.org/wiki?curid=603488", "title": "Mini 90/120", "text": ""}
{"id": "603489", "revid": "729019", "url": "https://it.wikipedia.org/wiki?curid=603489", "title": "Dissociazione (psicologia)", "text": "Con dissociazione in psicopatologia e in psichiatria si intende un meccanismo di difesa con cui alcuni elementi dei processi psichici rimangono \"disconnessi\" o separati dal restante sistema psicologico dell'individuo: tale condizione si pu\u00f2 ritrovare in molte reazioni psicologiche (ad esempio, davanti a situazioni traumatiche).\nNel caso si cristallizzino, i processi dissociativi possono determinare specifiche sindromi psicopatologiche, definite disturbi dissociativi. \nAd esempio, nella prospettiva dell'antipsichiatria fenomenologica, Ronald Laing definisce la dissociazione come una \nDiagnosi.\nLa scala di misurazione pi\u00f9 frequentemente utilizzata nel rilevare il grado di dissociazione \u00e8 la Dissociative Experiences Scale. Il DSM-IV considera i sintomi come la depersonalizzazione, la derealizzazione e l'amnesia psicogena come caratteristiche fondamentali dei disturbi dissociativi. Tuttavia, esperienze dissociative possono essere comuni anche nella popolazione sana e possono non essere clinicamente significative. In uno studio, il 60-65% degli intervistati ha indicato di aver avuto qualche esperienza dissociativa. Un'altra scala utile nella diagnosi di dissociazione \u00e8 la SCID-D, un'intervista clinica strutturata per i disturbi dissociativi del DSM-IV."}
{"id": "603490", "revid": "254059", "url": "https://it.wikipedia.org/wiki?curid=603490", "title": "Baltoro", "text": "Il Baltoro \u00e8 un ghiacciaio situato in Pakistan nella sub-catena montuosa del Karakorum, che alimenta il fiume Shigar.\nDescrizione.\nLungo circa 60 km, si estende per circa 700\u00a0km\u00b2, sbocca nella valle del Braldo a poca distanza dal villaggio di Askole, ultimo centro abitato sulla strada per il ghiacciaio, ed \u00e8 tra i pi\u00f9 grandi ghiacciai vallivi al mondo, attorniato da alcune delle principali vette della Terra come il K2, il Broad Peak, il Masherbrum ed il massiccio del Gasherbrum.\nLa zona sommitale \u00e8 costituita dalla confluenza di pi\u00f9 lingue glaciali provenienti da: K2 (\"Godwin-Austen Glacier\"), Broad Peak (\"Broad Peak Glacier\"), Gasherbrum (\"Abruzzi Glacier\"); tale confluenza \u00e8 chiamata \"Circo Concordia\", a causa della somiglianza che presenta con l'omonima localit\u00e0 presente nell'Oberland Bernese nel gruppo dell'Aletschhorn.\nCollegamenti esterni.\nIl Baltoro sulle carte del Servizio Cartografico Militare degli Stati Uniti d'America:"}
{"id": "603492", "revid": "533647", "url": "https://it.wikipedia.org/wiki?curid=603492", "title": "Simboli della Contea di Sligo", "text": "\"Sligeach\", in gaelico, significa \"ricco di conchiglie\": questo perch\u00e9 spesso, per effetto delle maree, l'acqua marina entrava nel letto del fiume, lasciando nelle sponde e nelle zone circostanti molti resti organici. Del resto molte volte che si scava nel terreno di Sligo Town, fuoriescono conchiglie.\nL'elemento della conchiglia, presente anche nello stemma cittadino, il quale era anche lo stemma della contea prima del 1980, ritorna anche nello stemma della Contea di Sligo. L'emblema presenta, infatti, uno scudo nero con, in basso, un taglio diagonale bianco. Nella parte nera, oltre alle conchiglie, \u00e8 presente un libro aperto che racchiude gli elementi storici e culturali della zona, ovvero una croce che simboleggia il Libro di Ballymote e una rosa rossa a rappresentare la poetica di William Butler Yeats, che spesso richiamava il fiore in questione. Nella parte bianca dello scudo appare la testa del verro che appare in pagine importanti della mitologia irlandese nelle vicende di Fionn Mac Cumhail.\nAlla base dello stemma appare un'epigrafe con la scritta \"Land of Hearts Desire\" (\"Terra del Desiderio del Cuore\"), ripresa da un passo di Yeats che descrive la contea.\nI colori sportivi e culturali della contea sono il bianco e il nero.\nAltri simboli che richiamano la contea, oltre la conchiglia, sono il Benbulben (presente nello stemma della Sligo GAA) e Knocknarea."}
{"id": "603498", "revid": "599013", "url": "https://it.wikipedia.org/wiki?curid=603498", "title": "Carlos Arroyo", "text": "Biografia.\nArroyo \u00e8 cugino dell'attore Benicio Del Toro.\nCarriera.\nClub.\n\u00c8 stato il quinto giocatore portoricano a militare in NBA, per nove anni e in due occasioni diverse (2001-2008 e 2009-2011; nella stagione 2008-2009 gioc\u00f2 in Israele). Gioc\u00f2 anche nella Liga BSN in patria, nella Liga ACB in Spagna, nella Ligat ha'Al in Israele, in Turchia e nella NCAA (il circuito di squadre collegiali) negli Stati Uniti.\nNazionale.\nNel 2004 ha partecipato alle Olimpiadi di Atene, in occasione delle quali la selezione portoricana fu autrice di una storica vittoria contro gli per 92-73. In quella gara il play caraibico mise a segno 25 punti, 7 assist e 4 palle rubate.\nCon la nazionale portoricana ha partecipato anche al campionato mondiale 2006 in Giappone, durante i quali ha mantenuto una media di 21,2 punti a gara."}
{"id": "603499", "revid": "1652134", "url": "https://it.wikipedia.org/wiki?curid=603499", "title": "Abdon e Sennen", "text": "Agiografia.\nL'ignoto autore della loro \"Passio\" li descrive come due nobili orientali tradotti a Roma dall'imperatore Decio dopo una campagna militare: qui, convertiti al cristianesimo e affrancatisi dalla schiavit\u00f9, assistevano i perseguitati e seppellivano i corpi dei martiri. L'imperatore Decio, artefice della settima persecuzione contro i cristiani, venuto a conoscenza della loro attivit\u00e0, li avrebbe fatti allora imprigionare. Sarebbero dunque comparsi incatenati davanti al Senato romano, il quale, al loro rifiuto di sacrificare agli d\u00e8i pagani, li avrebbe condannati a morte.\nLa \"Passio\" narra dettagliatamente il loro martirio: portati davanti alle belve nel Colosseo, questi riuscirono ad ammansirle. Furono allora squartati dai gladiatori e i loro corpi a brandelli furono gettati sotto la statua del Sole, dove rimasero per tre giorni prima di essere raccolti dal diacono Quirino, che li nascose nella propria casa.\nI loro resti sarebbero stati ritrovati, in seguito a una rivelazione, mentre era imperatore Costantino e seppelliti nel cimitero di Ponziano.\nLa \"Passio\" cui si fa riferimento, molto posteriore al loro martirio, \u00e8 contrastante con fonti precedenti (quali la \"Depositio Martyrum\"), dalle quali sembrerebbe come pi\u00f9 attendibile il martirio sotto l'imperatore Diocleziano. La \"Passio Sancti Feliciani\", che narra il martirio di San Feliciano di Foligno nel 251, cita invece i santi Abdon e Sennen come prigionieri nel corteo dell'imperatore Decio, di ritorno dall'Oriente e di passaggio a Forum Flaminii.\nCulto.\nNel cimitero di Ponziano \u00e8 tuttora presente un affresco del VI secolo che raffigura i due martiri in abiti persiani con Cristo nell'atto di incoronarli. Nello stesso cimitero \u00e8 stato trovato un vaso di terracotta con raffigurato un uomo prostrato in preghiera in abiti persiani, che si ipotizza possa essere Abdon.\nI loro resti si trovano oggi nella cripta della basilica di S. Marco evangelista a Roma, dove furono trasportati nel 1474, come ci testimonia una pergamena rinvenuta nel 1948 in uno scrigno cinquecentesco sotto l'altare maggiore.\nCon molta probabilit\u00e0 furono l\u00ec traslati dopo essere stati posti nella chiesa a loro dedicata, oggi non pi\u00f9 presente, di cui conosciamo l'esistenza grazie al catalogo delle chiese romane redatto nel XVI secolo per ordine di papa Pio V, in cui viene narrato il grande afflusso di fedeli che si recavano in pellegrinaggio verso la basilica dei santi Abdon e Sennon, da identificarsi con un mausoleo edificato nelle immediate vicinanze della catacomba di Ponziano.\nSono due dei quattro santi patroni della citt\u00e0 di Pescia e i patroni della diocesi di Perpignano. \nSono venerati nella parrocchia di Civine di Gussago (Brescia), come compatroni, dal 1796. La processione nei giorni della loro festa arriva fino ad una grossa edicola, detta localmente \"santellone\", che riporta anche la data di costruzione, il 1796, ed il committente, Francesco Botti. La devozione nel Bresciano arriv\u00f2 quasi sicuramente grazie al cardinal Angelo Maria Querini, che nella prima met\u00e0 del Settecento era sia vescovo di Brescia che responsabile della basilica di San Marco a Roma, dove provvide a far restaurare l'altare in loro onore. Querini aveva infatti invocato Abdon e Sennen durante una grave malattia.\nVengono invocati quali protettori dei fanciulli ciechi o rachitici, dei fabbricanti di botti e contro gli animali nocivi e la grandine.\nLa loro festa si svolge il 30 luglio."}
{"id": "603501", "revid": "39900", "url": "https://it.wikipedia.org/wiki?curid=603501", "title": "Basilica (architettura civile)", "text": "Per basilica (dal greco \"sto\u00e0 basilei\u00f3s\", portico del re, con riferimento al portico regio dell'Agor\u00e0 di Atene alla cui tipologia attinsero i romani), si intende l'edificio pubblico, spesso in comunicazione con il foro, che nell'antica Roma veniva utilizzato come luogo coperto soprattutto per trattare gli affari, sanare le controversie ed amministrare la giustizia. I primi esempi si diffusero in Italia dopo la seconda guerra punica.\nCaratteristiche.\nIl termine basilica indicava una costruzione con navata centrale rialzata,sulla cui parte superiore potevano essere ricavate finestre, permettendo di risolvere i problemi d'illuminazione tipici dei grandi edifici. Il significato della parola si \u00e8 esteso, dal IV secolo, ai luoghi di culto cristiano, divenendo un particolare e definito tipo architettonico, costituito da uno spazio suddiviso in tre o cinque navate, generalmente con un'abside finale.\nLa funzione della basilica andava oltre quella di sola borsa e tribunale, ed \u00e8 tipica degli edifici antichi la mancanza di una netta specializzazione: pi\u00f9 in generale la basilica infatti assolveva a quelle funzioni che durante la bella stagione si svolgevano all'aperto, nel foro, e che in caso di condizioni avverse avevano luogo al riparo della basilica.\nL'edificio doveva quindi coprire una superficie abbastanza grande da assolvere alla sua funzione, ed era in genere strutturato come un edificio a pianta rettangolare suddiviso da 2 o 4 file di colonne in navate e campate. L'ingresso, a differenza della basilica destinata al culto ecclesiastico, poteva trovarsi sul lato maggiore e dava accesso ad un'ampia sala priva di pareti divisorie.\nSu uno dei lati minori si trovava lo spazio absidale, dove venivano dibattuti i processi. L'abside, nella quale i cristiani successivamente collocheranno l'altare, era formata in pianta da uno spazio semicircolare dotato di cattedra murata sulla quale trovava posto il magistrato che presiedeva l'udienza. L'illuminazione interna era di solito garantita dall'innalzare di un piano la navata centrale, permettendo l'apertura di finestre nel cleristorio.\nLa funzione della basilica mut\u00f2 quando i cristiani si trovarono a dover scegliere un luogo adatto al loro culto, in seguito all'Editto di Milano del 313 d.C. dell'imperatore Costantino. Pi\u00f9 che ai tradizionali templi greci si guard\u00f2 ad edifici pi\u00f9 generici atti al contenimento di un gran numero di fedeli: la scelta non pot\u00e9 che cadere sulle basiliche.\nLa basilica nasce nel Mediterraneo orientale durante il periodo ellenistico, come suggerisce anche l'etimologia del termine: \"aul\u00e8 basilik\u00e8\" ( letteralmente \"corte reale\") era una zona dei palazzi reali di Efeso o di Alessandria d'Egitto, dove il significato letterale era \"sala o reggia\" (il \"basileus\" \u00e8 ancora il nome tradizionale degli imperatori bizantini e vuol dire \"re\" in greco).\nLa forma della basilica ellenistica, con colonnati e un'aula centrale, venne importata a Roma, dove dall'et\u00e0 repubblicana vennero costruite molte basiliche civili, come la Basilica Giulia e la Basilica Emilia nel Foro romano.\nLa basilica normalmente aveva pianta rettangolare, internamente suddivisa in tre o cinque navate da pilastri o colonne (la divisione in navate era uno stratagemma per facilitare la copertura e l'illuminazione) e presentava una o due absidi semicircolari o rettangolari, al centro del lato maggiore o minore. Gli ingressi (uno o due) erano posizionati sul lato opposto rispetto ad ogni abside. Anticamente nella basilica la parte centrale poteva essere anche scoperta.\nLa basilica romana ospitava riunioni di vario genere e veniva usata per vari scopi: assemblee della municipalit\u00e0, come mercato, come tribunale, per esercitazioni militari, come vestibolo di un tempio, di un teatro o di un edificio termale, come sala di ricevimento nelle dimore signorili e infine come sala del trono nei palazzi imperiali. Ci potevano essere la \"tribuna\" dove alcuni magistrati esercitavano la funzione di giudice (da cui la parola \"tribunale\" e \"basilica forense\"), altre magistrature amministrative, negozi e uffici, anche ai piani superiori."}
{"id": "603503", "revid": "74801", "url": "https://it.wikipedia.org/wiki?curid=603503", "title": "Feodosia", "text": "Feodosia (; ; in tataro: \"Kefe\"), gi\u00e0 nota col nome di Caffa, ufficiale in lingua tatara (in ligure medievale: \"Caf\u00e0\"), \u00e8 un porto e una localit\u00e0 di villeggiatura in Crimea ubicata sulla costa del Mar Nero.\nIn et\u00e0 genovese, come poi in seguito in quella turca ottomana, Caffa fu anche sede di zecca. Saranno i russi a cancellarne l'assetto urbanistico medievale, conservato dagli Ottomani al momento della conquista. \nGenova, per ricordare l'importanza di Caffa, ha intitolato due vie cittadine alla stessa colonia, via Caffa e via Teodosia, che si incrociano nello stesso quartiere della Foce, tra piazza Alimonda e piazza Tommaseo.\nStoria.\nLa citt\u00e0 fu fondata col nome di \"Teodosia\" (in greco: , \"Theodos\u00eda\") dai colonizzatori greci provenienti da Mileto nel VI secolo a.C. Famosa per i suoi ricchi terreni agricoli, dai quali dipendevano i commerci, venne distrutta dagli Unni nel IV secolo. Teodosia rest\u00f2 un villaggio minore per i successivi novecento anni. Fu spesso sotto la sfera d'influenza dei Cazari (scavi hanno rivelato manufatti Cazari databili al IX secolo) e dell'Impero bizantino. \nCome il resto della Crimea, cadde sotto la dominazione dei Kipchaki e fu conquistata dai Mongoli intorno al 1230.\nCaffa.\nSecondo lo storico Heyd, nel 1266 \u00e8 Mengu Timur, discendente di Gengis Khan (Khanato dell'Orda d'Oro), a vendere ai mercanti genovesi le terre e gli agglomerati urbani su cui si svilupper\u00e0 la citt\u00e0 di Caffa, accordando loro la licenza di edificarvi case e magazzini per le merci. I Genovesi scelgono, non lontano dal sito dell'antica Teodosia, il villaggio di Kaf\u00e0, insediamento di pescatori ottimo per posizione costiera.\nLa maggior parte della storiografia data a non prima del 1266 la fondazione genovese di Caffa (che ad oggi rimane, di fatto, oscura) anche se qualche fonte riferisce di una presenza stabile gi\u00e0 alcuni anni prima. A partire da questo momento numerose altre colonie genovesi nascono e si sviluppano in tutta la Crimea e la regione arriver\u00e0 a contare, secondo Murzakevic, ben un milione di abitanti.\nLa colonia genovese, e a seguire tutti gli altri insediamenti che per circa 200 anni le orbitano attorno, chiamati collettivamente Gazaria, avr\u00e0 alterne vicende, pi\u00f9 o meno note; ricordiamo il maggio del 1308, quando dopo otto mesi di assedio da parte del Khan Tokta, i Genovesi danno alle fiamme la citt\u00e0 per non lasciarla al sovrano tartaro loro avverso, e fuggono per mare, per poi tornare (non molto tempo dopo) con il successore Uzbek Khan.\nCaffa, la \"Regina del Mar Grande\" (Mar Nero), \u00e8 nota anche per i funesti accadimenti di un altro assedio: come ha scritto Michel Balard \"la prima guerra biologica \u00e8 nata tra il 1346 e il 1347 sotto le mura di una colonia genovese sulle rive del Mar Nero\". Sono infatti gli assedianti di Caffa, con a capo il Khan Gan\u012b Bek, che, poco tempo prima di vedersi costretti a togliere l'assedio dalla citt\u00e0, flagellati dal morbo delle pulci portatrici della peste che viene dall'Oriente e ha gi\u00e0 colpito Tana passando per Saraj ed Astrachan', gettano con le catapulte cadaveri infetti all'interno delle mura. I cafioti si affretteranno a gettarli in mare, ma invano: le pulci e la \"Yersinia pestis\" seguiranno i mercanti che lasciano il porto diretti verso l'Occidente, ed un terzo della popolazione d'Europa sar\u00e0 falcidiata dalla pandemia della peste nera.\nGli ottomani: \"Kefe\".\nQuesta parte dell'immenso mondo coloniale genovese, di cui Caffa fu uno dei centri nevralgici, avr\u00e0 fine solo con l'invasione turca ottomana; il comandante ottomano Gedik Ahmet, infastidito dalle continue iniziative genovesi locali di intervento negli affari interni del Khanato di Crimea, vassallato turco, conquist\u00f2 la citt\u00e0 nel 1475; in quell'anno la flotta di Keduk-Ahmet-Pasci\u00e0 entra in Caffa, venduta dal Comune al Banco di San Giorgio da ormai una ventina d'anni, in seguito al blocco del Bosforo seguente la caduta dell'Impero romano d'Oriente, il 1\u00ba giugno 1453.\nLa citt\u00e0 prese come nome ufficiale quello di lingua turca, \"Kefe\", e divenne una delle pi\u00f9 importanti citt\u00e0 portuali turche sul Mar Nero, pur avendo perso la propria posizione di centro di rilievo continentale.\nDal punto di vista amministrativo Kefe dipendeva da Pera ed era governata da un console genovese facente le funzioni prima dei consoli, podest\u00e0 e capitani del popolo della madrepatria, poi, nella sostanza, quelle dogali.\nSi pu\u00f2 affermare senza timori che, tipologicamente, non vi fosse merce che non transitasse per il suo porto, non in ultimo gli schiavi (di cui Kefe divenne uno dei principali mercati).\nIn quanto a investimento di capitali fu uno degli empori commerciali pi\u00f9 ricchi e vivaci del tardo medioevo europeo, con un declino che inizier\u00e0 solo con la frammentazione politica dell'Asia centrale e la conseguente crisi della sicurezza dei trasporti fra il Mar Nero e la Cina.\nIl dominio russo.\nIl dominio ottomano cess\u00f2 quando il crescente Impero russo conquist\u00f2 l'intera Crimea nel 1783. Venne rinominata \"Feodosija\" nel 1802 (): il nome \u00e8 un adattamento slavo dell'antico nome greco. \nFeodosia venne conquistata due volte dai nazisti tedeschi, durante la seconda guerra mondiale, che portarono significativi danni alla citt\u00e0. \nNel 1954, insieme al resto della Crimea, venne trasferita sotto il controllo amministrativo della Repubblica Socialista Sovietica Ucraina.\nEconomia e societ\u00e0.\nLa moderna Feodosia \u00e8 un popolare centro di villeggiatura e conta una popolazione di abitanti. La popolazione \u00e8 a maggioranza russa e la lingua ucraina \u00e8 usata relativamente poco.\nVi si trovano spiagge, ed \u00e8 rinomata per i suoi bagni nel fango e per i centri benessere. Oltre al turismo, le risorse economiche sono l'agricoltura e la pesca ed esistono industrie ittiche, di produzione di birra e di conserve. \nNel 2006, Feodosia fece notizia relativamente alla protesta crimeana anti-NATO.\nAmministrazione.\nGemellaggi.\nFeodosia \u00e8 gemellata con:"}
{"id": "603504", "revid": "93556", "url": "https://it.wikipedia.org/wiki?curid=603504", "title": "Classe Spica (torpediniera)", "text": "Le torpediniere classe Spica sono state delle torpediniere veloci e di successo, realizzate per la Regia Marina, ma anche per l'esportazione in Svezia. Queste navi sono state costruite in un numero cospicuo di unit\u00e0 in conseguenza del Trattato navale di Washington che permetteva la fabbricazione di un numero illimitato di unit\u00e0 per le imbarcazioni aventi un dislocamento inferiore a 600 tonnellate.\nIl progetto della classe Spica, con nomi di costellazioni, nacque per dare un degno sostituto a molte vecchie navi classificate come cacciatorpediniere, residue del conflitto precedente e ancora in servizio, ma essenzialmente con compiti di seconda linea.\nIl progetto, che segu\u00ec dopo pi\u00f9 di vent'anni l'ordinazione della prima serie di torpediniere tipo \u201cPN\u201d, era molto ispirato da quello del miglior modello di cacciatorpediniere dell'epoca della Regia Marina, ovvero la Classe Maestrale. La nave aveva un solo locale macchine e quindi un fumaiolo pi\u00f9 piccolo di quello delle pi\u00f9 grandi 'sorelle'.\nLo scafo sembrava assai robusto e aggressivo, in verit\u00e0 era piuttosto ridotta la tenuta al mare, come anche l'autonomia.\nL'armamento principale era costituito da 3 cannoni da OTO 100/47 Mod. 1931 in impianti singoli da 16 km di gittata, ma con una cadenza di soli 8 colpi al minuto, con un alzo di 45\u00b0 che non consentiva un uso contraereo efficace ed erano predisposti uno a prua e due a poppa.\nL'armamento antiaereo era costituito da otto mitragliere da 13,2mm in quattro impianti binati Breda Mod. 31, sostituite parzialmente poi con mitragliere da Breda 20/65 Mod. 1935 binate durante lavori di ammodernamento svolti tra il 1939 e il 1941 durante i normali cicli di manutenzione. Tra il 1942 ed il 1943 sulle unit\u00e0 superstiti l'ultimo impianto binato da 13,2\u00a0mm venne sostituito con quattro impianti singoli Scotti-Isotta-Fraschini 20/70.\nI siluri, almeno sulle prime unit\u00e0, non avevano la possibilit\u00e0 di essere usati tutti contro lo stesso bersaglio e come se non bastasse, erano da 450mm, calibro ridotto per testata (110 kg) e portata.\nVi erano lanciabombe e tramogge per bombe di profondit\u00e0, con due lanciabombe laterali e due tramogge a poppa, nonch\u00e9 predisposizione per 20 mine. Non vi erano per\u00f2 sonar e radar.\nDopo lo scoppio del conflitto i 2 lanciabombe originali vennero sostituito con 2/4 lanciabombe pirici tedeschi dotati di una celerit\u00e0 di tiro molto maggiore e molte unit\u00e0 furono anche dotate di ecogoniometro di fabbricazione tedesca o italiana; le modifiche appesantirono per\u00f2 le unit\u00e0 e questo fatto unito all'usura, dovuta ad un impiego pressoch\u00e9 continuo, port\u00f2 ad un calo della velocit\u00e0 massima, con alcune unit\u00e0 che nel 1943 raggiungevano a fatica la velocit\u00e0 di 26 nodi.\nIl principale problema di queste unit\u00e0 era il poco spazio disponibile per l'equipaggio, acuito nelle lunghe missioni di scorta, in luogo delle brevi missioni di pattugliamento notturno per cui erano state inizialmente progettate.\nCostruzione.\nLe unit\u00e0 costruite per la Regia Marina furono trentadue, delle quali le prime due, costruite negli stabilimenti Bacini &amp; Scali Napoletani, vennero cedute alla Svezia, assieme a due vecchi cacciatorpediniere della classe Quintino Sella.\nLe unit\u00e0 cedute alla Svezia nel 1940 furono la capoclasse \"Spica\" e la \"Astore\", riclassificate dalla Marina svedese come cacciatorpediniere e ribattezzate rispettivamente \"Romulus\" (distintivo ottico 27) e \"Remus\" (distintivo ottico 28) prestando servizio fino al 1958. Le due unit\u00e0 erano state costruite a Napoli ed erano entrate in servizio nella Regia Marina il 30 maggio 1935.\nDopo la costruzione delle prime due unit\u00e0 poi cedute alla Svezia le altre trenta vennero costruite in tre serie che differivano per delle minime variazioni delle dimensioni, del dislocamento e dell'armamento antiaereo e antisommergibile, cos\u00ec suddivise:\nLa principale differenza tra le varie serie fu la disposizione dei quattro tubi lanciasiluri; le prime due unit\u00e0, poi cedute alla Svezia, che erano anche lunghe un metro in meno delle altre, ebbero un impianto binato sull'asse di simmetria e due impianti singoli disposti uno per lato. Le prime due unit\u00e0 per mantenere il dislocamento nei limiti del Trattato di Washington, che consentiva un numero illimitato di unit\u00e0 di dislocamento uguale o inferiore a 600 tonnellate dovettero eliminare un impianto da 100/47 per poter rientrare nei limiti del dislocamento. Ne consegu\u00ec che si decise di far costruire i due primi esemplari senza che la limitazione del dislocamento fosse troppo vincolante ed infatti, a costruzione ultimata, il dislocamento delle due \u201cSpica\u201d risult\u00f2 di circa 630 tonnellate, facendo rientrare queste torpediniere fra le unit\u00e0 sottoposte numericamente a limitazione. Per le successive costruzioni, che vennero ordinate in vari cantieri con ritmo annuale, la limitazione al dislocamento fu abolita sia per le piccole migliorie che si ritenne di dover apportare ai prototipi, sia per la tendenza allora in atto, all'inosservanza delle clausole limitative del trattato di Londra e poi alla sua denunzia da parte tedesca e giapponese. Il dislocamento delle serie di unit\u00e0 derivate dalla Spica si aggir\u00f2 dapprima sulle 650 tonnellate delle serie \u201cClimene\u201d e \u201cPerseo\u201d per poi raggiungere le 680 della serie \u201cAlcione\u201d dalla quale si svilupp\u00f2, in un tempo successivo, il progetto della \u201ctorpediniera di attacco\u201d della classe Ariete.\nLe Spica erano navi ben gradite dalla Regia Marina e dagli equipaggi. La nave era veloce, efficiente, ma la velocit\u00e0 pratica era ridotta rispetto a quella delle prove e inferiore a quella dei cacciatorpediniere veri e propri. La carriera di queste navi \u00e8 stata intensissima.\nNon furono unit\u00e0 fortunate, in quanto su 30 ben 23 andarono perse in guerra o in conseguenza delle vicende armistiziali.\nNell'ottobre 1940 le torpediniere \"Airone\" e \"Ariel\" vennero affondate dall'incrociatore britannico HMS \"Ajax\" nella battaglia di Capo Passero. Nell'ottobre 1941 le torpediniere Aldebaran e Altair vennero affondate da mine posate dal sommergibile britannico HMS \"Rorqual\".\nAltre navi furono pi\u00f9 fortunate, come la \"Lupo\" che al comando di Mimbelli, fu protagonista di molte scorte ai convogli. In generale, per\u00f2, le capacit\u00e0 delle Spica, leggere e veloci, capaci di operare come navi d'attacco a medio raggio, .\n Durante il conflitto le torpediniere classe Spica furono principalmente impiegate nella scorta dei convogli tra l'Italia e l'Africa Settentrionale.\nTipo Alcione.\nLe torpediniere della classe Alcione hanno costituito la clase pi\u00f9 numerosa delle sottoclassi della classe Spica. La serie Alcione era costituita da ben sedici unit\u00e0, quattro delle quali nel dopoguerra prestarono servizio nella Marina Militare classificate come fregata.\nLe unit\u00e0 di questa sottoclasse vennero costruite otto negli stabilimenti Ansaldo di Genova, quattro nei Cantieri del Quarnaro di Fiume e quattro negli stabilimenti Bacini &amp; Scali Partenopei di Napoli.\nLe unit\u00e0 della serie Alcione, eccetto le quattro costruite a Fiume, ebbero i lanciasiluri disposti in due impianti binati sull'asse di simmetria della nave.\nLe torpediniere \"Airone\", \"Ariel\", \"Alcione\" e \"Aretusa\" vennero inquadrate nella I squadriglia della II Flottiglia Torpediniere di base a Messina. Alla stessa base, nell'ambito della I Flottiglia Torpediniere, vennero assegnate \"Circe\" \"Clio\", \"Calliope\" e \"Calipso\", inquadrate nella XIII Squadriglia e le torpediniere \"Pallade\", \"Partenope\", \"Pleiadi\" e \"Polluce\" assegnate alla XIV Squadriglia Torpediniere.\nLe altre quattro unit\u00e0 delle classe, le torpediniere \"Lince\", \"Libra\", \"Lira\" e \"Lupo\" operarono presso il Comando navale Mar Egeo nella VIII Squadriglia torpediniere di base a Rodi. \"Lupo\" e \"Libra\", silurarono la grossa petroliera britannica \"Desmoulea\" il 31 gennaio 1941, rendendola inutilizzabile per il resto della guerra. La torpediniera \"Lupo\" si distinse nella notte tra il 21 e il 22 maggio 1941 durante la battaglia di Creta, quando affrontando tre incrociatori e cinque cacciatorpediniere della Royal Navy riusc\u00ec a resistere salvando met\u00e0 di un convoglio di piccole imbarcazioni di soldati tedeschi. Per questa azione il suo comandante, il capitano di fregata Francesco Mimbelli, venne decorato di Medaglia d'oro al valor militare, mentre la bandiera di combattimento dell'unit\u00e0 venne insignita di Medaglia d'argento al valor militare. Successivamente l'unit\u00e0 venne affondata il 2 dicembre 1942 dai cacciatorpediniere HMS \"Jervis\", HMS \"Javelin\", HMS \"Janus\" e HMS \"Kelvin\" mentre soccorreva i sopravvissuti di un cargo diretto a Tripoli.\nLe prime unit\u00e0 ad andare perdute furono l\"Airone\" e l\"Ariel\" che affondarono nella notte dell'11-12 ottobre 1940 presso Capo Passero sotto i colpi dell'incrociatore inglese , vera bestia nera per le unit\u00e0 della Regia Marina; nello stesso scontro venne colpito anche il cacciatorpediniere Artigliere, che la mattina seguente venne finito da un attacco dell'incrociatore e di aerosiluranti inglesi, con il suo comandante Carlo Margottini perito nell'affondamento della sua nave insieme al suo aiutante di squadriglia Corrado Del Greco.\nLa torpediniera \"Circe\" il 16 giugno 1940 affond\u00f2 il sommergibile inglesi HMS \"Grampus\" che stava depositando mine presso Augusta e il 13 febbraio 1942, nel golfo di Taranto, il sommergibile inglese HMS \"Tempest\"; tra il 21 e il 33 dello stesso mese scorto con successo da Corf\u00f9 a Tripoli, nell'operazione K7, un convoglio formato dalle motonavi \"Lerici\", \"Monginevro\" e dalla nave cisterna \"Giordani\", affondando nel corso della stessa missione in collaborazione con il cacciatorpediniere , il sommergibile inglese HMS \"P 38\". Il 2 novembre dello stesso anno soccorse inutilmente la motonave \"Zara\" colpita da aerosiluranti inglesi, salvandone per\u00f2 i naufraghi e il 27 dello stesso mese affond\u00f2 presso Castellammare del Golfo in seguito ad una collisione con il piroscafo italiano \"Citt\u00e0 di Tunisi\".\nLa torpediniera \"Clio\" affond\u00f2 il sommergibile inglesi HMS \"Grampus\" in collaborazione con la gemella Circe e il 18 dicembre dello stesso anno il sommergibile HMS \"Triton\" nel Canale d'Otranto.\nLa torpediniera \"Pleiadi\", mentre era ormeggiata a Tripoli, il 31 maggio 1941 venne colpita da un idrovolante CANT Z.501 che, a causa di un'errata manovra, and\u00f2 ad infrangersi sulla sua poppa della nave, causando un'esplosione, che devast\u00f2 le strutture della nave, e un violento incendio. La nave venne rimorchiata fuori del porto per evitare che un'eventuale esplosione dei suoi depositi munizioni potesse causare danni ad altre navi. Trasferita nell'avamporto, nonostante tutti gli sforzi per salvarla, la nave affond\u00f2 poche ore dopo emergendo con le sole sovrastrutture centro-prodiere; dopo che ne venne deciso il recupero, ad operazioni ormai avanzate, la nave venne colpita da una bomba nel corso di un'incursione aerea il 13 ottobre successivo e in seguito ad una forte mareggiata, che nei giorni successivi ha aggravato ulteriormente la situazione, la nave venne definitivamente abbandonata dopo aver asportato tutto quanto poteva essere ancora utilizzato.\n\"Partenope\" e \"Lira\" andarono perdute in seguito alle vicende che seguirono l'armistizio dell'8 settembre.\nLa torpediniera \"Partenope\" venne catturata dai tedeschi mentre era in bacino a Napoli l'11 settembre 1943 e venne trovata arenata e semidistrutta a Castellammare di Stabia dopo la liberazione di Napoli.\nLa torpediniera \"Lira\" dopo essere stata autoaffondata il 9 settembre, venne recuperata dai tedeschi, incorporata nelle Torpedoboote Ausland con la sigla TA 49 ma non venne riparata e venne poi affondata durante un bombardamento aereo il 4 novembre 1944.\nLe torpediniere \"Calliope\", \"Clio\", \"Libra\" e \"Aretusa\" nel dopoguerra entrarono a far parte della Marina Militare operando come unit\u00e0 di scorta antisommergibile.\nTipo Climene.\nIl tipo Climene era costituito da sei unit\u00e0 di cui solo una, la torpediniera \"Cassiopea\" sopravvisse al secondo conflitto mondiale entrando a far parte della Marina Militare.\nLe sei unit\u00e0 vennero costruite nei cantieri di Riva Trigoso e Ancona.\nLe torpediniere \"Canopo\" e \"Cassiopea\" vennero costruite negli stabilimenti dei Cantieri Navali del Tirreno di Riva Trigoso, le altre quattro unit\u00e0 negli stabilimenti dei Cantieri Navali Riuniti di Ancona.\nLe navi di questa sottoclasse, come quelle della serie \"Perseo\", ebbero i lanciasiluri disposti in quattro impianti singoli, che ne riducevano la capacit\u00e0 di salva a soli due siluri per lato.\nNel corso del conflitto mondiale \"Cassiopea\" e \"Canopo\" vennero inquadrati nella IX Squadriglia torpediniere di base a La Maddalena, mentre \"Climene\", \"Castore\", \"Cigno\" e \"Centauro\" vennero assegnati al Comando navale della Libia alla XI Squadriglia Torpediniera|XI Squadriglia torpediniera di base a Tripoli.\nLa prima unit\u00e0 della classe andata perduta fu il \"Canopo\", affondato il 3 maggio 1941 durante un bombardamento del porto di Tripoli.\nIl \"Centauro\" venne affondato il 4 novembre 1942 durante un bombardamento del porto di Bengasi.\nIl \"Cigno\" venne affondato il 16 aprile 1943 a sud-est dell'isola di Marettimo dai cacciatorpediniere inglesi HMS \"Paladin\" e HMS \"Pakenham\" che nel corso del combattimento venne a sua volta affondato dal \"Cassiopea\".\nIl \"Castore\" venne affondato il 2 giugno 1943 dal cacciatorpediniere inglese HMS \"Jervis\" e dal cacciatorpediniere greco \"Vasilissa Olga\".\nIl \"Climene\" venne affondato il 28 aprile 1943, dal sommergibile britannico HMS \"Unshaken\" a ovest dell'isola di Marettimo.\nL'unica unit\u00e0 sopravvissuta, la torpediniera \"Cassiopea\" nel dopoguerra entr\u00f2 a far parte della Marina Militare, prestando servizio come fregata, andando in disarmo nel 1959.\nI nomi \"Canopo\", \"Castore\", \"Centauro\" e \"Cigno\" nel dopoguerra sarebbero stati ereditati dalle quattro fregate della Classe Centauro; queste unit\u00e0 costruite all'inizio degli anni cinquanta hanno prestato servizio fino all'inizio degli anni ottanta.\nAttualmente un pattugliatore di nome \"Cassiopea\" (distintivo ottico P 401) \u00e8 attualmente in servizio nella base di Augusta, inquadrato nel COMSQUAPAT2 del COMFORPAT, il Comando delle Forze da Pattugliamento per la Sorveglianza e la Difesa Costiera.\nTipo Perseo.\nLa sottoclasse tipo Perseo era costituito da otto unit\u00e0 di cui quattro costruite a Genova e quattro a Fiume.\nLe navi di questa sottoclasse, come quelle della serie Climene, ebbero i lanciasiluri disposti in quattro impianti singoli.\n\"Altair\", \"Antares\", \"Aldebran\" e \"Andromeda\" vennero inquadrati nella XII Squadriglia della II Flottiglia torpediniere di base a Messina, mentre \"Vega\", \"Sagittario\", \"Perseo\" e \"Sirio\" vennero inquadrati nella X Squadriglia torpediniere di base alla Spezia.\nLa pi\u00f9 famosa di queste unit\u00e0 \u00e8 sicuramente il \"Sagittario\" che nel dopoguerra fece parte della Marina Militare Italiana prestando servizio fino al 1964. Il \"Sagittario\" nel corso della seconda guerra mondiale si distinse durante la battaglia di Creta, quando riusc\u00ec a proteggere un convoglio di soldati tedeschi dall'attacco di una formazione inglese composta da tre incrociatori e quattro cacciatorpediniere affondando l'incrociatore \"Gloucester\" e danneggiando il cacciatorpediniere \"Kingston\". Il comandante dell'unit\u00e0, Tenente di Vascello Giuseppe Cigala Fulgosi venne decorato di Medaglia d'Oro al Valor Militare.\nSuccessivamente l'unit\u00e0 il 19 ottobre 1942 impegnata in una missione di scorta in cui il cacciatorpediniere \"da Verrazzano\", impiegato nella stessa missione venne silurato dal sommergibile britannico \"Unbending\", affondando, dopo un infruttuoso tentativo di traino, in posizione 35\u00b012' N e 12\u00b005' E, ne recuper\u00f2 l'equipaggio e dopo essere stata colpita il 10 aprile 1943, nel corso di un attacco aereo durante una missione di scorta convogli, con alcuni morti tra l'equipaggio, il 27 aprile successivo, durante una scorta di un piroscafo a Biserta venne prima attaccata e mitragliata da 25 cacciabombardieri, subendo la perdita di tre uomini e il ferimento di altri venti uomini dell'equipaggio. Poco dopo il convoglio venne attaccato dalle motosiluranti inglesi \"MTB 633\", \"MTB 637\" e \"MTB 639\" che nell'attacco incendiarono ed affondarono il piccolo dragamine ausiliario \"R 32 Impero\": il \"Sagittario\" apr\u00ec il fuoco distruggendo la \"MTB 639\", mettendo in fuga le altre due dopo averne danneggiata una e dopo una serie di attacchi aerei, manovrando alla massima velocit\u00e0, riusc\u00ec ad evitare danni giungendo in porto pressoch\u00e9 indenne.\nAll'annuncio dell'armistizio l'unit\u00e0 si trovava a Pola, da dove il 9 settembre 1943 insieme alla corvetta \"Urania\" e alla corazzata \"Giulio Cesare\" lev\u00f2 gli ormeggi per dirigersi verso Malta Poco fuori dall'imboccatura del porto di Pola un U-Boot tedesco si era posto in agguato per silurare la \"corazzata\": il \"Sagittario\", avvistato il sommergibile, manovr\u00f2 per speronarlo ed imped\u00ec quindi la corretta esecuzione del lancio del siluro, che manc\u00f2 la corazzata ed esplose contro gli scogli a riva. Le navi, dopo avere subito e sventato altri attacchi tedeschi, giunsero poi indenni l'11 settembre a Taranto da dove partirono il giorno successivo per giungere a Malta il 13 settembre.\nSempre nel settembre 1943 il \"Sagittario\" partecip\u00f2 a missioni di evacuazione delle truppe italiane da Corf\u00f9, assediata dai tedeschi.\nLa torpediniera \"Sirio\" nel gennaio 1945 attese nei pressi di Algeri il gruppo di navi che aveva soccorso i naufraghi sopravvissuti all'affondamento della corazzata \"Roma\" trasportandone i feriti alle Baleari dove le navi italiane erano state internate dalle autorit\u00e0 spagnole; il gruppo formato dall'incrociatore leggero \"Attilio Regolo\", dalla torpediniera \"Orsa\" e dai cacciatorpediniere \"Carabiniere\", \"Mitragliere\" e \"Fuciliere\" giunto nell'arcipelago spagnolo il 10 settembre 1943 venne autorizzato a ripartire per l'Italia dopo lunghe trattative diplomatiche il 15 gennaio 1945, rientrando a Taranto il 23 gennaio.\nDelle unit\u00e0 di questa sottoclasse \"Vega\", \"Andromeda\", \"Aldebaran\" e \"Altair\" andarono perdute nel 1941, la prima affondata in combattimento con cacciatorpediniere britannici, la seconda da un aerosilurante Swordfish inglese e le ultime due da mine rilasciate da sommergibili inglesi.\nLa \"Perseo\" and\u00f2 perduta nel 1943 affondata in combattimento con cacciatorpediniere inglesi.\nLe due unit\u00e0 superstiti della classe, \"Sirio\" e \"Sagittario\", dopo la guerra entrarono a far parte della Marina Militare, con la prima che prest\u00f2 servizio fino al 1959 e la seconda fino al 1964.\nLe torpediniere classe Spica nella Marina Militare.\nLe sette unit\u00e0 superstiti furono lasciate all'Italia e vennero rimodernate tra il 1950 e il 1953 e riclassificate corvette. Queste unit\u00e0 furono: \"Aretusa\", \"Calliope\", \"Cassiopea\", \"Clio\", \"Sirio\", \"Libra\" e \"Sagittario\".\nLa pi\u00f9 famosa di queste unit\u00e0, la torpediniera \"Sagittario\", fu la prima unit\u00e0 della classe ad essere riammodernata nel 1949.\nL'armamento vide la sostituzione del cannone da 100/47mm con un complesso binato antiaereo da 40/56mm in aggiunta ad altri quattro cannoni da 40/56mm singoli, portando cos\u00ec a sei le armi di questo calibro.\nL'armamento antisommergibile vide l'installazione del porcospino, di due lanciabombe e due scaricabombe.\nIl \"Sagittario\" fu anche l'ultima unit\u00e0 della classe ad andare in disarmo, nel 1964.\nLe altre unit\u00e0, diversamente dal \"Sagittario\", mantennero il cannone da 100/47mm al posto del complesso binato da 40/56mm, mentre per il resto ebbero lo stesso armamento.\nOltre al \"Sagittario\" anche altre unit\u00e0 della classe, tra quelle entrate a far parte della Marina Militare si erano distinte durante la seconda guerra mondiale: la torpediniera \"Clio\" aveva affondato i sommergibili inglesi HMS \"Grampus\" e HMS \"Triton\", mentre la torpediniera \"Cassiopea\" aveva affondato il cacciatorpediniere britannico HMS \"Pakenham\" a sud-est dell'isola di Marettimo il 16 aprile 1943.\n\"Cassiopea\" e \"Libra\" furono tra le navi che presenziarono nel 1954 al ritorno di Trieste all'Italia.\nAttualmente nella Marina Militare \u00e8 in servizio con il nome \"Aretusa\" una nave idrografica della classe Ninfe, mentre i nomi \"Lupo\", \"Orsa\", \"Perseo\" e \"Sagittario\" sono stati ripresi per le fregate della Classe Lupo, ora in disarmo e cedute alla Marina Peruviana."}
{"id": "603509", "revid": "363629", "url": "https://it.wikipedia.org/wiki?curid=603509", "title": "Basiliche civili", "text": ""}
{"id": "603522", "revid": "339392", "url": "https://it.wikipedia.org/wiki?curid=603522", "title": "Autostrada del Frejus", "text": ""}
{"id": "603528", "revid": "124808", "url": "https://it.wikipedia.org/wiki?curid=603528", "title": "L'ebreo errante", "text": ""}
{"id": "603529", "revid": "635893", "url": "https://it.wikipedia.org/wiki?curid=603529", "title": "Dinastia Bellachioma", "text": "La dinastia Bellachioma (Norvegese: \"H\u00e5rfagre\u00e6tten\") \u00e8 tradizionalmente considerata come la prima dinastia reale del Regno di Norvegia storicamente accertata.\nFu fondata dal re Harald I di Norvegia, conosciuto come Harald \"Bellachioma\" o \"il chiaro\", il quale unific\u00f2 per la prima volta la Norvegia con la Battaglia di Hafrsfjord attorno all'872.\nHarald I era discendente della prima dinastia reale di Svezia, la semi-leggendaria dinastia dei Yngling, pertanto i Bellachioma possono essere considerati la loro continuazione sul suolo norvegese.\nLa dinastia si estinse con re Haakon V di Norvegia (1299-1319). \nCi sarebbe un dibattito tra gli storici moderni sulla provenienza di re Harald III di Norvegia (1046-1066) e del suo fratellastro sant'Olav, il cui legame con la dinastia Bellachioma, secondo alcuni studiosi, potrebbe essere stato \"costruito\" nel XII secolo. La pretesa di Sverre Sigurdsson di essere il figlio di Sigurd Munn \u00e8 considerata falsa; ci\u00f2 renderebbe Inge B\u00e5rdsson l'ultimo re della dinastia.\nUn altro ramo della dinastia Ynglingar, molto pi\u00f9 ipotetico, fu la Dinastia di Muns\u00f6, che govern\u00f2 dapprima in Svezia e poi in Danimarca."}
{"id": "603534", "revid": "599013", "url": "https://it.wikipedia.org/wiki?curid=603534", "title": "Dnp", "text": ""}
{"id": "603536", "revid": "599013", "url": "https://it.wikipedia.org/wiki?curid=603536", "title": "Ih", "text": ""}
{"id": "603537", "revid": "123358059", "url": "https://it.wikipedia.org/wiki?curid=603537", "title": "Dafni (astronomia)", "text": "Dafni \u00e8 un satellite naturale di Saturno. \u00c8 conosciuto anche come Saturno XXXV e la sua denominazione provvisoria al momento della scoperta era S/2005 S 1. Dafni misura da 6 a 8\u00a0km di diametro e orbita attorno al pianeta nella divisione di Keeler, all'interno dell'anello A.\nHa un'albedo stimata del 50%.\nDenominazione.\nNel 2006 \u00e8 stato chiamato Dafni, dal nome di un pastore e poeta nella mitologia greca, figlio del dio Ermes, fratello di Pan e discendente dei Titani, dai quali ricevono il nome i satelliti pi\u00f9 grandi di Saturno. Dafni e Pan, sono i due soli satelliti che orbitano all'interno dell'anello principale di Saturno e portano il nome di due pastori mitologici.\nScoperta.\nPrima che Dafni venisse fotografato, l'esistenza di un satellite in quella posizione era gi\u00e0 stata ipotizzata dalle increspature gravitazionali osservate sul bordo esterno della divisione di Keeler. Le onde prodotte dal satellite sul bordo interno della divisione lo precedono nella sua orbita, mentre quelle sul bordo esterno lo seguono a causa delle differenze nella velocit\u00e0 orbitale relativa.\nLa scoperta venne annunciata da Carolyn Porco del Cassini Imaging Science Team il 6 maggio 2005, dopo averlo rilevato in sei immagini riprese dalla sonda Cassini il 1\u00ba maggio, in una sequenza con esposizione di 0,180 secondi del bordo esterno dell'anello A di Saturno. Venne successivamente ritrovato anche in una sequenza di immagini dell'anello F prese il precedente 13 aprile, e nuovamente in due immagini ad alta risoluzione (3,54\u00a0km/pixel) riprese il 2 maggio, dove venne risolto il suo disco di 7\u00a0km.\nOrbita.\nL'inclinazione e l'eccentricit\u00e0 dell'orbita sono molto piccole, ma non nulle. L'eccentricit\u00e0 causa variazioni della distanza da Saturno comprese entro 9\u00a0km, mentre l'inclinazione provoca oscillazioni verticali \ndi circa 17\u00a0km. La divisione di Keeler entro cui si muove Dafni \u00e8 larga circa 42\u00a0km. Il semiasse maggiore misura circa 136 505\u00a0km, il che permette di stimare il suo periodo di rivoluzione in 0,59 giorni."}
{"id": "603539", "revid": "599013", "url": "https://it.wikipedia.org/wiki?curid=603539", "title": "Tnf", "text": ""}
{"id": "603540", "revid": "599013", "url": "https://it.wikipedia.org/wiki?curid=603540", "title": "Ii", "text": ""}
{"id": "603541", "revid": "14641", "url": "https://it.wikipedia.org/wiki?curid=603541", "title": "Trinitrofenolo", "text": ""}
{"id": "603543", "revid": "14641", "url": "https://it.wikipedia.org/wiki?curid=603543", "title": "2,4,6-trinitrofenolo", "text": ""}
{"id": "603546", "revid": "1318658", "url": "https://it.wikipedia.org/wiki?curid=603546", "title": "Arrondissement di La Trinit\u00e9", "text": "L\"arrondissement\" di La Trinit\u00e9 \u00e8 una suddivisione amministrativa francese, situata nel dipartimento d'oltremare francese della Martinica.\nComposizione.\nL\"arrondissement\" di La Trinit\u00e9 raggruppa 10 comuni in 11 cantoni:"}
{"id": "603547", "revid": "599013", "url": "https://it.wikipedia.org/wiki?curid=603547", "title": "Ij", "text": ""}
{"id": "603548", "revid": "23390", "url": "https://it.wikipedia.org/wiki?curid=603548", "title": "Prostituzione omosessuale", "text": ""}
{"id": "603550", "revid": "23390", "url": "https://it.wikipedia.org/wiki?curid=603550", "title": "Prostituto", "text": ""}
{"id": "603551", "revid": "1305772", "url": "https://it.wikipedia.org/wiki?curid=603551", "title": "IK", "text": ""}
{"id": "603552", "revid": "14641", "url": "https://it.wikipedia.org/wiki?curid=603552", "title": "Ottogene", "text": ""}
{"id": "603558", "revid": "232134", "url": "https://it.wikipedia.org/wiki?curid=603558", "title": "Ik", "text": ""}
{"id": "603559", "revid": "14641", "url": "https://it.wikipedia.org/wiki?curid=603559", "title": "Octogen", "text": ""}
{"id": "603561", "revid": "599013", "url": "https://it.wikipedia.org/wiki?curid=603561", "title": "Hmx", "text": ""}
{"id": "603563", "revid": "14641", "url": "https://it.wikipedia.org/wiki?curid=603563", "title": "Ciclonite", "text": ""}
{"id": "603566", "revid": "74801", "url": "https://it.wikipedia.org/wiki?curid=603566", "title": "La Trinit\u00e9 (Martinica)", "text": "La Trinit\u00e9 \u00e8 una citt\u00e0 del dipartimento d'oltre mare francese della Martinica."}
{"id": "603568", "revid": "599013", "url": "https://it.wikipedia.org/wiki?curid=603568", "title": "Dnt", "text": ""}
{"id": "603569", "revid": "3732", "url": "https://it.wikipedia.org/wiki?curid=603569", "title": "Dimissioni di don Luigi Sturzo da segretario del Partito Popolare Italiano", "text": "Le dimissioni di don Luigi Sturzo da segretario del Partito Popolare Italiano furono l'atto con cui Sturzo lasci\u00f2 improvvisamente, il 10 luglio 1923, la guida politica del partito.\nLe dimissioni di Sturzo crearono non poco scalpore all'epoca in particolar modo perch\u00e9 arrivarono alla vigilia della discussione parlamentare sulla legge elettorale Acerbo, fortemente voluta dal governo fascista e osteggiata dall'opposizione, indebolirono grandemente il PPI, minandone la legittimazione verso la base cattolica, e vennero interpretate come la sconfessione da parte della Chiesa cattolica dell'opposizione politica al fascismo.\nL'antefatto.\nTra il 1922 e il 1923 i cattolici erano fortemente combattuti tra opposizione o collaborazione con il capo del fascismo, Benito Mussolini.\nDal 12 al 14 aprile 1923 si tenne a Torino il IV Congresso nazionale del PPI: nella sua relazione, Sturzo sottoline\u00f2 l'impossibilit\u00e0 per il Partito Popolare di \"avallare una cambiale in bianco\" al fascismo, chiedendo il mantenimento del sistema elettorale proporzionale e l'inserimento del fascismo all'interno del quadro istituzionale. Pi\u00f9 possibilista fu invece la posizione di Alcide De Gasperi, che non escluse una collaborazione \"dinamica\", pur ribandendo la contrariet\u00e0 alla legge Acerbo. Il congresso si concluse con l'approvazione della linea indicata dai due, con l'eccezione dell'ala di sinistra, che si astenne sull'ordine del giorno di Sturzo e vot\u00f2 contro quello di De Gasperi.\nIl 17 aprile Mussolini convoc\u00f2 ministri e sottosegretari popolari, invitandoli a chiarire le posizioni del Congresso o a dimettersi dal governo. Non bast\u00f2 la mediazione tentata da Stefano Cavazzoni, che fece approvare dai parlamentari popolari un documento che cercava di tenere conto tanto dei risultati del congresso, tanto dell'esigenza di non rompere con il governo: il 24 aprile Mussolini \"accett\u00f2\" le dimissioni dei popolari dal governo.\nLo stesso giorno, la componente di destra del PPI diede vita al \"Partito Nazionale Popolare\", guidato da Egilberto Martire, che venne quindi ricevuto da Mussolini. Il 3 luglio un gruppo di esponenti del cattolicesimo tradizionale e conservatore, autodefinitisi \"cattolici nazionali\", pubblic\u00f2 un manifesto di consenso al governo Mussolini e al progetto della legge Acerbo.\nMussolini, grazie all'appoggio di questa corrente cattolica, scaten\u00f2 una campagna diffamatoria contro don Luigi Sturzo e lanci\u00f2 attacchi squadristi contro alcune sedi dei popolari (denominati \"traditori\"); allo stesso tempo premette affinch\u00e9 lo stesso Sturzo fornisse chiarimenti \"chiari, precisi, inequivocabili\" dopo le sue ambigue dichiarazioni a Torino. Minacciando una campagna anticlericale, Mussolini chiese alle gerarchie ecclesiastiche le dimissioni di Sturzo.\nLa richiesta delle dimissioni.\nGi\u00e0 il 25 aprile il Segretario di Stato vaticano, Pietro Gasparri, invit\u00f2 con una circolare tutti coloro che rappresentano gli interessi della religione a evitare \"di mescolarsi a partiti politici e di favorirli\". Il 26 giugno fu monsignor Enrico Pucci che su \"Il Corriere d'Italia\" invit\u00f2 Sturzo a \"non creare imbarazzi\" al Vaticano con la confusione tra i due ruoli di sacerdote e segretario del partito.\nIl 5 luglio, in una lettera a padre Pietro Tacchi Venturi, il cardinale Gasparri riferiva che le dimissioni di Sturzo erano un'esplicita richiesta di papa Pio XI, poich\u00e9 \"ora il Santo Padre ritiene che, nelle attuali circostanze, in Italia un sacerdote non pu\u00f2 restare alla direzione di un partito, anzi dell'opposizione di tutti i partiti avversi al governo, auspice la massoneria.\"\nA tale richiesta, il 9 luglio 1923 Sturzo rispose con una lettera nella quale, pur ribadendo la sua obbedienza al pontefice, esprimeva le sue perplessit\u00e0 sulle conseguenze politiche delle stesse in quanto, cos\u00ec facendo, sarebbe stato palese l'intervento diretto della Santa Sede \"negli affari politici d'Italia\", \"verrebbe minorata la libert\u00e0 politica dei cattolici\", e il Partito Popolare Italiano ne sarebbe rimasto \"scompaginato o ridotto ad un puro organismo elettorale alla merc\u00e9 di qualsiasi governo\".\nLo scontro tra visioni antitetiche era palese in quanto, se per Pio XI non era pi\u00f9 opportuno stare all'opposizione, per Sturzo fascismo ed etica cristiana erano inconciliabili, se per Pio XI l'opposizione era al servizio della massoneria, per Sturzo era al servizio del cattolicesimo, se per Pio XI le dimissioni di Sturzo non avrebbero avuto rilevanti effetti sul PPI, per l'altro avrebbero \"scompaginato\" il partito, ecc.\nLo stesso 9 luglio, appena registrata l'obbedienza di Sturzo, padre Tacchi Venturi informa in una missiva Gasparri che ha portato a conoscenza della cosa lo stesso Mussolini chiedendogli di non divulgare la notizia prima che fosse ufficializzata e di evitare di ascriverla pubblicamente tra le sue vittorie.\nIl 10 luglio Sturzo si dimise ufficialmente e a gestire la segreteria venne chiamato un triumvirato formato da Giulio Rodin\u00f2, Giovanni Gronchi e Giuseppe Spataro.\nLe conseguenze.\nIn seguito alle dimissioni di Sturzo, Mussolini lo indic\u00f2 come l'uomo sbagliato dentro un partito di \"cattolici che invece desiderano il bene dello Stato\", sostenendo la tesi che i cattolici d'Italia, i \"migliori\", quelli che sono sinceramente interessati al bene del paese e all'ordine, sono con Mussolini.\nAll'appuntamento parlamentare riguardante l'approvazione della legge Acerbo, il 21 luglio, il Partito Popolare si present\u00f2 disorientato e lacerato: il gruppo parlamentare scelse, per 41 a 39, l'astensione e non il voto a favore, ma nove deputati (Stefano Cavazzoni, Leopoldo Ferri, Antonio Marino, Egilberto Martire, Paolo Mattei-Gentili, Francesco Mauro, Giuseppe Roberti, Agostino Signorini e Ernesto Vassallo) votarono comunque a favore e furono espulsi dal partito, mentre Giovanni Merizzi fu l'unico del gruppo a votare contro, dimettendosi poi successivamente da deputato.\nIl Partito Popolare entr\u00f2 in una profonda crisi che ne indebol\u00ec le posizioni in Parlamento e nel paese. La maggioranza dei popolari conservatori si schier\u00f2 con il fascismo, accelerando la disgregazione interna del partito."}
{"id": "603572", "revid": "339392", "url": "https://it.wikipedia.org/wiki?curid=603572", "title": "Sistemi di amministrazione monistico", "text": ""}
{"id": "603573", "revid": "474175", "url": "https://it.wikipedia.org/wiki?curid=603573", "title": "Tempio di Augusto e della dea Roma (Pola)", "text": "Il tempio di Augusto e della dea Roma di Pola \u00e8 un tempio romano costruito nel I secolo d.C. per glorificare l'imperatore e la citt\u00e0. Sorgeva nell'antico foro di Pietas Iulia, insieme al tempio gemello probabilmente dedicato a Diana.\nStoria.\nIl tempio sorse sui resti del podio di un precedente santuario edificato tra il 42 a.C. e il 16 a.C., quando l'Impero Romano era in piena espansione e la citt\u00e0 di Pietas Iulia era ancora fuori dai suoi confini e possedeva dunque lo status di colonia. La costruzione si colloca nel grande piano voluto dall'imperatore Ottaviano di rinnovo dell'urbanistica di gran parte delle citt\u00e0 allora sottomesse a Roma, nell'ottica di celebrare la neonata istituzione imperiale, che aveva sostituito una repubblica durata quasi cinque secoli. Costruito tra il 2 a.C. e il 14 d.C., il tempio era dedicato all'imperatore stesso. \nIl luogo di culto venne anche dedicato alla dea Roma, poich\u00e9 Augusto era restio alla costruzione di edifici in suo nome che non fossero dedicati anche alla figura dell'Impero divinizzato, in modo che il passaggio alla nuova forma di governo non sembrasse troppo brusco e radicale. \nIl tempio fu chiuso alla fine del IV secolo, quando il Cristianesimo divenne religione di Stato e i culti pagani furono soppressi. \nCome molti altri edifici simili (tra cui il Pantheon, la Maison Carr\u00e9e e i due tempietti del Foro Boario) deve la sua preservazione alla trasformazione in chiesa dedicata a Maria durante l'VIII secolo, quando l'Istria venne annessa dai Bizantini. Nel XVI secolo uno dei lati della cella fu danneggiato da un incendio. Il danno fu riparato solo nel XVII secolo dai Veneziani, che avevano conquistato le coste dell'Istria e della Dalmazia. \nDiversi edifici sorsero attorno al tempio, che venne inglobato in un complesso pi\u00f9 esteso. Il pronao divenne un loggiato, mentre l'interno venne trasformato in un granaio.\nNel XVIII secolo venne trasformato in una stalla, ma con la riscoperta dell'arte classica l'erudito Scipione Maffei propose di trasportare il tempio a Venezia, come eccelso esempio di architettura, insieme all'anfiteatro romano della stessa citt\u00e0, ma l'idea non venne eseguita a causa dell'alto costo dell'operazione.\nTra il 1920 e il 1925 vennero demolite le strutture che si erano insediate attorno all'edificio. Quest'ultimo venne restaurato negli stessi anni e riportato alle forme originarie dall'architetto Alessandro Rimini su incarico della Soprintendenza di Trieste. Durante la Seconda guerra mondiale, il 3 marzo 1944, il tempio sub\u00ec danni a causa di un bombardamento alleato sulla citt\u00e0 di Pola, la quale era occupata dalle forze naziste. Il restauro dur\u00f2 fino al 1947 e venne curato dalla Soprintendenza delle Belle Arti di Trieste, poich\u00e9 la citt\u00e0 era ancora italiana (lo sarebbe stata fino al febbraio, quando venne firmato il Trattato di Parigi). Ci\u00f2 ha permesso alla struttura di giungere in buone condizioni sino ai giorni nostri.\nL'interno dell'edificio ospita un piccolo museo di lapidi e sculture romane rinvenute durante gli scavi archeologici della colonia di \"Pietas Iulia\", istituito nel 1806 dal generale francese Marmot, governatore delle Province Illiriche, durante le conquiste napoleoniche. Alcune tracce di affreschi sono ancora visibili sui muri della cella.\nUn tempio gemello venne costruito nella stessa area, ma gi\u00e0 nel XIII secolo l'edificio non era pi\u00f9 in buone condizioni, tanto che nel 1296 venne inglobato nell'edificio del Comune. Il retro del tempio \u00e8 ancora visibile all'esterno del palazzo.\nCaratteristiche.\nIl tempio misura 8.05 metri in larghezza, 17.5 metri in profondit\u00e0 e 12 metri in altezza e poggia su un alto podio. Una scalinata composta da sette gradini unisce il livello della pavimentazione con quello del pronao.\nIl tempio \u00e8 tetrastilo prostilo, ossia con quattro colonne sul fronte principale, e due posizionate lateralmente, per un totale di sei colonne. L'ordine \u00e8 corinzio, nonostante la scelta atipica di utilizzare colonne a fusto liscio invece che scanalato (come nel Pantheon). \nLa cella ha ai quattro angoli pilastri scanalati, mentre l'ingresso al tempio \u00e8 decorato con paraste. \nIl materiale usato per la costruzione dell'edificio \u00e8 marmo bianco.\nIl tempio non aveva frontoni decorati, ma solo una dedica scritta a caratteri bronzei sull'architrave, che recitava \"Romae et Augusto Caesari Divi F. Patri Patriae\".\nNel complesso l'edificio appare slanciato ed elegante, con un forte contrasto tra parti aggettanti e rientranti, in particolar modo a livello del pronao, dove \u00e8 presente un grande contrasto tra luci ed ombre. La struttura venne studiata da Andrea Palladio nel XVI secolo."}
{"id": "603575", "revid": "1305772", "url": "https://it.wikipedia.org/wiki?curid=603575", "title": "HNF", "text": ""}
{"id": "603579", "revid": "14641", "url": "https://it.wikipedia.org/wiki?curid=603579", "title": "Trinitrato di glicerina", "text": ""}
{"id": "603580", "revid": "1318658", "url": "https://it.wikipedia.org/wiki?curid=603580", "title": "Arrondissement di Le Marin", "text": "L\"arrondissement\" di Le Marin \u00e8 una suddivisione amministrativa francese, situata nel dipartimento d'oltremare francese della Martinica.\nComposizione.\nL\"arrondissement\" di Le Marin raggruppa 12 comuni in 13 cantoni:"}
{"id": "603581", "revid": "14641", "url": "https://it.wikipedia.org/wiki?curid=603581", "title": "EGDN", "text": ""}
{"id": "603582", "revid": "287204", "url": "https://it.wikipedia.org/wiki?curid=603582", "title": "Tempio di Augusto e della dea Roma", "text": "Diversi templi romani hanno assunto il nome di Tempio di Augusto e della dea Roma, a partire dal I secolo d.C. "}
{"id": "603583", "revid": "14641", "url": "https://it.wikipedia.org/wiki?curid=603583", "title": "Dinitrato del glicol etilenico", "text": ""}
{"id": "603586", "revid": "14641", "url": "https://it.wikipedia.org/wiki?curid=603586", "title": "Etileneglicol dinitrato", "text": ""}
{"id": "603589", "revid": "767487", "url": "https://it.wikipedia.org/wiki?curid=603589", "title": "Le Marin", "text": "Le Marin \u00e8 una citt\u00e0 del dipartimento d'oltre mare francese della Martinica.\nLuoghi di interesse.\nA Le Marin c'\u00e8 la \u00c9glise du Marin, un'antica chiesa costruita nel 1766. Contiene un altare in marmo e alcune statue che meritano di essere viste."}
{"id": "603591", "revid": "14641", "url": "https://it.wikipedia.org/wiki?curid=603591", "title": "Mannitolo esanitrato", "text": ""}
{"id": "603592", "revid": "125867206", "url": "https://it.wikipedia.org/wiki?curid=603592", "title": "Il mago Houdini", "text": "Il mago Houdini (\"Houdini\") \u00e8 un film del 1953 diretto da George Marshall e interpretato da Tony Curtis e Janet Leigh, che ha come soggetto la vita del celebre illusionista Harry Houdini.\nSi tratta per\u00f2 di una storia romanzata e spettacolarizzata, che ha generato molti equivoci sulla vita del mago."}
{"id": "603599", "revid": "287204", "url": "https://it.wikipedia.org/wiki?curid=603599", "title": "Atlante (astronomia)", "text": "Atlante \u00e8 un satellite naturale di Saturno. \u00c8 stato scoperto da Richard Terrile nel 1980 dalle fotografie riprese dalla sonda Voyager e fu chiamato S/1980 S 28. Nel 1983 venne chiamato in onore di Atlante della mitologia greca perch\u00e9 \"regge gli anelli sulle sue spalle\", come il Titano Atlante reggeva il cielo sopra la Terra.\nCaratteristiche.\nAtlante sembra essere un satellite pastore dell'anello A e nel 2004 \u00e8 stato scoperto un debole e sottile anello, temporaneamente chiamato R/2004 S 1, all'interno della sua orbita.\nLe fotografie ad alta risoluzione riprese nel giugno 2005 dalla sonda Cassini hanno rivelato una luna a forma di disco, con una grande cresta equatoriale.\nAtlante \u00e8 perturbato dalla presenza di Prometeo e in misura minore da Pandora, che causano una deviazione in longitudine di circa 600\u00a0km (~0.25\u00b0) dall'orbita kepleriana con un periodo di circa 3 anni.\nSiccome le orbite di Prometeo e Pandora sono caotiche, si \u00e8 ipotizzato che lo sia anche quella di Atlante."}
{"id": "603602", "revid": "14641", "url": "https://it.wikipedia.org/wiki?curid=603602", "title": "Nitrato di urea", "text": ""}
{"id": "603606", "revid": "14641", "url": "https://it.wikipedia.org/wiki?curid=603606", "title": "TATP", "text": ""}
{"id": "603607", "revid": "14641", "url": "https://it.wikipedia.org/wiki?curid=603607", "title": "TCAP", "text": ""}
{"id": "603609", "revid": "14641", "url": "https://it.wikipedia.org/wiki?curid=603609", "title": "Perossiacetone", "text": ""}
{"id": "603610", "revid": "21105", "url": "https://it.wikipedia.org/wiki?curid=603610", "title": "I numeri primi sono infiniti", "text": ""}
{"id": "603611", "revid": "14641", "url": "https://it.wikipedia.org/wiki?curid=603611", "title": "Triperossido di triacetone", "text": ""}
{"id": "603612", "revid": "14641", "url": "https://it.wikipedia.org/wiki?curid=603612", "title": "Perossido di tricicloacetone", "text": ""}
{"id": "603613", "revid": "1305772", "url": "https://it.wikipedia.org/wiki?curid=603613", "title": "APEX", "text": ""}
{"id": "603614", "revid": "287204", "url": "https://it.wikipedia.org/wiki?curid=603614", "title": "Prometeo (astronomia)", "text": "Prometeo \u00e8 un satellite naturale di Saturno. \u00c8 stato scoperto nel 1980 dalle foto riprese dalla sonda \"Voyager 1\" e fu chiamato 1980\u00a0S\u00a027.\nCaratteristiche.\nQuesta piccola luna \u00e8 di forma estremamente allungata, la Nasa la descrive \"a forma di patata\" e la sua superficie \u00e8 stata dettagliata da immagini della sonda Cassini che il 6 dicembre 2015 ha eseguito un \"passaggio moderatamente ravvicinato\" ; presenta diverse creste, valli e diversi crateri da impatto di circa 20\u00a0km, anche se \u00e8 meno craterizzato delle 3 pi\u00f9 vicine lune Pandora, Epimeteo e Giano. Dai dati sulla sua densit\u00e0 molto bassa e il suo relativamente elevato albedo, \u00e8 stato ipotizzato che sia un corpo celeste ghiacciato e poroso. \nPrometeo \u00e8 una luna pastore nel bordo interno dell'Anello F di Saturno. Immagini recenti della sonda Cassini mostrano che il campo gravitazionale del satellite crea nodi e perturbazioni nell'anello F a causa del materiale sottratto da esso.\nL'orbita di Prometeo appare caotica, a causa della risonanza del moto con Pandora e modifiche apprezzabili dell'orbita appaiono ogni 6,2 anni, quando il periasse di Pandora si allinea con l'apoasse di Prometeo e le lune si avvicinano a meno di 1400 km. Prometeo inoltre perturba in modo significativo Atlante."}
{"id": "603617", "revid": "14641", "url": "https://it.wikipedia.org/wiki?curid=603617", "title": "Esplosivo D", "text": ""}
{"id": "603620", "revid": "339392", "url": "https://it.wikipedia.org/wiki?curid=603620", "title": "Ioduro d'azoto", "text": ""}
{"id": "603622", "revid": "14641", "url": "https://it.wikipedia.org/wiki?curid=603622", "title": "2,4,6-trinitrotoluene", "text": ""}
{"id": "603623", "revid": "124507625", "url": "https://it.wikipedia.org/wiki?curid=603623", "title": "Iv", "text": ""}
{"id": "603626", "revid": "712828", "url": "https://it.wikipedia.org/wiki?curid=603626", "title": "Dende", "text": ""}
{"id": "603628", "revid": "78273", "url": "https://it.wikipedia.org/wiki?curid=603628", "title": "Very 'eavy... Very 'umble", "text": ""}
{"id": "603629", "revid": "14641", "url": "https://it.wikipedia.org/wiki?curid=603629", "title": "Ammonium nitrate fuel oil", "text": ""}
{"id": "603632", "revid": "15756", "url": "https://it.wikipedia.org/wiki?curid=603632", "title": "Marietta Alboni", "text": " Pu\u00f2 essere considerata come una delle maggiori cantanti liriche della storia e, insieme a Rosmunda Pisaroni, come il maggior contralto rossiniano dell'Ottocento.\nBiografia.\nI primi anni in Italia.\nNata da un funzionario della dogana pontificia, sesta di sette figli, si trasfer\u00ec da bambina in diverse localit\u00e0 dell'Umbria e della Romagna, per stabilirsi infine a Cesena. Secondo il racconto fatto dalla stessa Alboni, all'et\u00e0 di cinque anni, a Perugia, era stata portata ad assistere al \"Mos\u00e8\" di Rossini, ricevendone una tale impressione da imparare a cantare immediatamente, e poi ripetere per anni, nelle riunioni di famiglia, la grande preghiera degli Ebrei, \"Dal tuo stellato soglio\".\nPur avendo dimostrato fin dall'inizio di essere portata per il canto, la piccola Marietta dovette vincere l'ostilit\u00e0 dei genitori nei confronti dell'ipotesi di intraprenderne seriamente lo studio, ma trov\u00f2 l'appoggio determinante del fratello maggiore Leopoldo. Questi, che sapeva qualcosa di musica, le insegn\u00f2 di nascosto, insieme ad un amico, i primi rudimenti della materia, e soprattutto la fece iscrivere ad una societ\u00e0 di mutuo soccorso per esordienti, che estraeva annualmente a sorte un premio di cento lire destinato ad uno dei soci. La piccola Marietta ebbe il colpo di fortuna di essere la vincitrice, praticamente all'indomani della sua iscrizione, e, con la somma ora a sua disposizione, il fratello riusc\u00ec a indurre il padre, \"e non senza qualche fatica\", ad acquistarle una spinetta e a farle prendere lezioni di canto presso il maestro di cappella della cattedrale, Antonio Bagioli.\nVisti i progressi rapidamente compiuti dalla bambina, nel 1839, grazie all'incasso di un concerto sponsorizzato dal Bagioli e organizzato dal fratello, fu possibile raccogliere il denaro necessario per farle presentare richiesta di ammissione al Liceo Musicale di Bologna, di cui era appena divenuto \"consulente perpetuo onorario\" (per essere presto promosso direttore) Gioachino Rossini, in persona. In questa sua posizione, il grande compositore tenne praticamente a battesimo la giovane Alboni, iniziando quel rapporto reciproco di profonda stima e amicizia che sarebbe durato per tutta la loro vita. La sottopose personalmente al \"test\" di ammissione, ma, probabilmente a causa dei suoi consueti problemi nervosi, cacci\u00f2 sul momento la bambina dicendo che urlava come una vinaia. Sennonch\u00e9, dopo lo scatto, procurato probabilmente dall'imperizia della piccola nella gestione della voce, confess\u00f2 alla \"signorina P\u00e9lissier\" (allora sua convivente, e poi futura moglie) di aver \"udito or ora la pi\u00f9 bella voce di contralto\" che avesse mai sentito in vita sua, e la fece ovviamente ammettere, con un trattamento didattico particolare, nella scuola. Non solo, ma quando il denaro raccolto con il concerto fu giunto alla fine e il padre dovette comunicare a Marietta che non aveva pi\u00f9 fondi per mantenerla nel capoluogo emiliano, Rossini intervenne personalmente e convinse l'impresario del Teatro Comunale di Bologna ad ingaggiare la giovane studentessa per una \"tourn\u00e9e\" del suo \"Stabat mater\" nell'Italia settentrionale e a garantirle una paga mensile che la sollev\u00f2 finalmente dalle sue angustie finanziarie. Dopo aver conseguito il diploma del conservatorio a sedici anni, con il primo premio di canto, il 3 ottobre 1842 Marietta Alboni pot\u00e9 cos\u00ec fare il suo esordio teatrale da comprimaria, a Bologna, con la parte di Climene nella \"Saffo\" di Giovanni Pacini, a cui fecero seguito, poco dopo, Maffio Orsini nella \"Lucrezia Borgia\" di Gaetano Donizetti e la \"premi\u00e8re\" della \"Sibilla\", opera del poco noto compositore parmense, Pietro Torrigiani (1810-1885).\nL'interessamento di Rossini era per\u00f2 lungi dall'affievolirsi, e, \"mentre ella faceva il suo modesto debutto a Bologna\", l'influente compositore era entrato in trattative con Bartolomeo Merelli, direttore, all'epoca, sia della Scala di Milano che del Theater am K\u00e4rntnertor di Vienna, riuscendo ad ottenere per la giovane esordiente un ingaggio triennale di prim'ordine: il lauto contratto fu firmato dallo stesso Rossini, \"come mandatario di Eustachio Alboni\", padre di Marietta, che era ancora minorenne. Il suo debutto scaligero ebbe luogo, il 30 dicembre dello stesso anno 1842, come Neocle nella versione italiana dell'\"Assedio di Corinto\", a cui segu\u00ec, dopo soli otto giorni, di nuovo il ruolo di Maffio Orsini.\nEntro la fine della stagione di carnevale 1844, la diciassettenne Alboni si era gi\u00e0 esibita come Leonora nella \"Favorita\", come Pierotto nella \"Linda di Chamounix\" e, tanto per gradire, aveva partecipato a tre prime assolute, \"L'ebrea\" di Pacini, l'\"Ildegonda\" di Marco Aurelio Marliani (1805-1849) e la \"Lara\" di Matteo Salvi.\nTerminata la stagione invernale a Milano, Merelli invi\u00f2 la giovane cantante a Vienna dove debutt\u00f2 ancora come Pierotto, con grande apprezzamento da parte dello stesso Donizetti, all'epoca in servizio presso la corte asburgica, e, a partire da questo momento, ella continu\u00f2 a fare la spola tra le due citt\u00e0, esibendosi anche in altre localit\u00e0 dell'Italia settentrionale. Essendo una fanciulla, per di pi\u00f9 ancora minorenne, l'Alboni viaggiava accompagnata da due dei suoi fratelli pi\u00f9 anziani, Teresa e il gi\u00e0 noto Leopoldo.\nLa fama europea.\nLa reputazione che l'Alboni ben presto si fece con queste sue prime apparizioni fu tale da indurre il direttore del Teatro Imperiale di San Pietroburgo, Aleksandr Mikhailovich Gedeonov (1790-1867), a chiedere a Merelli la cessione della giovane cantante per la stagione 1844/45. Tale cessione fu concretizzata con soddisfazione dell'Alboni, sia sul piano economico, sia su quello artistico: nella capitale russa avrebbe trovato, tra le altre stelle del momento, il suo idolo Giovanni Battista Rubini, dal quale sperava di poter trarre insegnamenti utili. A San Pietroburgo l'Alboni aggiunse al suo repertorio il personaggio di Gondi della \"Maria di Rohan\" di Donizetti e soprattutto quello di Arsace della \"Semiramide\" di Rossini. Alla fine della stagione, di fronte al tentativo di Gedeonov di lesinare sui suoi compensi, la giovanissima cantante, estremamente suscettibile, ma anche consapevole delle sue possibilit\u00e0, se ne and\u00f2 letteralmente sbattendo la porta, e si ritrov\u00f2 senza scrittura, insieme ai due fratelli poco pi\u00f9 grandi lei, nell'estremo nord dell'Europa. \u00abSeppur diciannovenne non esit\u00f2 un sol momento a farsi impresario di se stessa, ci\u00f2 significa intraprendere a sue spese, rischio e pericolo una grande tourn\u00e9e artistica, senza avere alcun piano, senza un preciso obiettivo, in pieno azzardo, in paesi che non conosceva e dove non aveva relazione alcuna. Dar\u00e0 concerti qui e l\u00e0, spettacoli musicali in costume, recite in teatri, in citt\u00e0 grandi e piccole, dovunque la spinger\u00e0 l'occasione misurando tutte le grandi strade, andando a destra e a sinistra, prima a Praga, poi a Berlino, poi ad Amburgo e di nuovo a Berlino, raggiungendo infine, nell'apice dell'azzardo, la Polonia, l'Ungheria, l'Austria, il tutto in compagnia del fratello e della sorella, che non l'abbandonarono mai e finirono per essere, in qualche modo, come guardie del corpo\u00bb.\nNel 1846 l'Alboni era nuovamente a Praga dove partecip\u00f2 anche alla prima esecuzione di un'opera nuova, la \"Consuelo\", del compatriota emigrato Giambattista Gordigiani (1795-1871), per poi spostarsi a Carlsbad, l'odierna Karlovy Vary. L'entit\u00e0, anche economica, del successo di questo suo peregrinare nell'Europa centrale, sarebbe stato da lei stessa ricordata, molti anni dopo, con queste parole: \u00ab\u00c8 da quel viaggio che ho avuto la gioia di comperare una casa a Cesena per la mamma, e che a Praga ho potuto versare in deposito una somma di 10.000 franchi presso la Cassa di Risparmio\u00bb, con la quale si riservava di poter vivere in pace con i parenti nel caso malaugurato, ma sempre paventato, che le capitasse di \u00abperdere la voce\u00bb. Fu comunque, con tutta probabilit\u00e0, a Carlsbad che la raggiunse l'invito del compositore Giuseppe Persiani, all'epoca neo-direttore del \"Covent Garden\", a prendere parte alla stagione primaverile del teatro (aprile-giugno 1847) e ad una successiva tourn\u00e9e nella provincia inglese. Accettata l'offerta del Persiani, l'Alboni decise di utilizzare l'intervallo di tempo che le restava per continuare i suoi, peraltro \"fruttuosi\", viaggi, questa volta in Italia, dove fu prima a Roma e poi a Venezia. Nel capoluogo veneto, secondo quanto da lei stessa ricordato nei suoi diari, essendosi sentita snobbata dalla direzione della Fenice, non esit\u00f2 a promuovere una stagione in concorrenza al Teatro San Samuele, chiedendo che il costo dei biglietti non fosse alzato per la sua presenza e proponendo anzi di essere pagata, per cos\u00ec dire, solo a pi\u00e8 di lista, con una percentuale (per quanto lauta) degli incassi: il successo fu cos\u00ec clamoroso da indurre infine La Fenice ad offrirle ponti d'oro purch\u00e9 accettasse di trasferirsi, e da consentire a lei di sbattere, sia pure educatamente, la porta in faccia agli incaricati del teatro, cos\u00ec come aveva fatto, meno di due anni prima, a San Pietroburgo.\nL'apice della carriera: Londra e Parigi.\nNel 1847, l'Alboni, per la prima volta sola, essendo i due fratelli rimasti in Italia, raggiunse Londra, non senza aver fatto, \"en passant\", una tappa a Parigi, in quella che costituiva da anni la meta dei suoi sogni e in cui fiss\u00f2 sin da allora la sua residenza. Fino al suo primo ritiro dalle scene, nel 1863, le due citt\u00e0 condivideranno, sia pur con saltuarie interruzioni, le prestazioni, spesso trionfali, del grande contralto italiano. Il 6 aprile del 1847, l'Alboni partecip\u00f2 all'inaugurazione della nuova gestione del \"Covent Garden\", allora ridenominato \"Royal Italian Opera\", interpretando il ruolo di Arsace nella \"Semiramide\". In seguito esegu\u00ec (spostandosi dal 1849 nel rivale \"Her Majesty's Theatre\") opere di Rossini e Donizetti, \"in cui ecliss\u00f2 Giulia Grisi e Jenny Lind\", di Mozart e perfino l'\"Ernani\" di Verdi, dove accett\u00f2 di interpretare il ruolo baritonale di Don Carlo, dopo che era stato rifiutato sia da Tamburini che da Giorgio Ronconi. Cant\u00f2 anche la parte del paggio Urbain de \"Gli ugonotti\", che Meyerbeer aveva trasposto per contralto dall'originaria scrittura sopranile, e alla quale aveva aggiunto una grande aria, nel secondo atto, \"Non! \u2013 non, non, non, non, non! Vouz n'avez jamais, je gage\", appositamente per lei. Nell'intervallo tra le stagioni londinesi, l'Alboni si concesse un altro dei suoi viaggi internazionali, recandosi a Budapest e a Vienna, e fermandosi di nuovo a Parigi questa volta per\u00f2 per esibirsi, sia pure solo in forma di concerto e in italiano, nel tempio nazionale dell\"'Op\u00e9ra\". Ecco come l'Alboni rifer\u00ec in seguito l'episodio: \u00abGiunta a Parigi, ho incontrato Roqueplan. Egli voleva fare un contratto con me. Gli risposi, in un francese impossibile che doveva bastare la mia parola; che avrei cantato in quattro concerti se avessi avuto successo, che in caso contrario sarei partita dopo il primo. Roqueplan accett\u00f2 la mia parola a cui non sono mai venuta meno e ho tenuto il mio primo concerto ... [ottenendo] un successo che \u00e8 andato oltre ogni previsione mia\u00bb e che si rivel\u00f2 crescente nelle successive tre serate (9, 11, 13 e 15 ottobre 1847). \u00abSe fossi stata libera da impegni - conclude l'Alboni - avrei potuto esibirmi a mio piacimento, perch\u00e9 il pubblico mi aveva adottato e da allora \u00e8 stato sempre eccellente nei miei confronti. Tuttavia mi ero impegnata ad andare a Pesth e sono partita\u00bb.\nAl suo ritorno tutti si aspettavano che la cantante avrebbe esordito sul palcoscenico dell'\"Op\u00e9ra\" con un'intera rappresentazione teatrale, e non pi\u00f9 solo in forma di concerto, ma l'Alboni, probabilmente sentendosi ancora insicura nel possesso della lingua francese, che era di prammatica in quel teatro, e temendo forse lo snobismo degli intenditori d'Oltralpe, meravigli\u00f2 tutti debuttando invece, e di nuovo con la \"Semiramide\" (cui seguirono \"La Cenerentola\" e il ruolo di Malcolm nella \"Donna del lago\"), al \"Th\u00e9\u00e2tre-Italien\". Il successo fu come al solito clamoroso. Fino al 1850, l'Alboni continu\u00f2 quindi ad alternarsi tra le due capitali e partecip\u00f2 anche a tourn\u00e9e nella provincia inglese e soprattutto in quella francese, evidentemente anche per impratichirsi nella lingua. Per il suo primo confronto diretto con l'opera francese volle comunque, cautamente, scegliere il Belgio, interpretando, nel 1849, a Bruxelles \"La Favorite\" di Donizetti e \"La Reine de Chypre\" di Hal\u00e9vy, dimostrando fra l'altro, come rilev\u00f2 un cronista dell'epoca, di trovarsi molto pi\u00f9 a suo agio con la musica \"quasi italiana\" della prima (che fu subito ripresentata a Gand e Anversa) che non con \"lo stile perfettamente francese\" della seconda, \"nella quale il parlato spesso si mescola con il canto\". Fu proprio in occasione della sua tourn\u00e9e in Belgio che Roqueplan torn\u00f2 di nuovo alla carica offrendole un ingaggio per portare l'opera francese di Donizetti anche sul palcoscenico dell'\"Op\u00e9ra\". L'Alboni questa volta accett\u00f2, ma pose come condizione di debuttare invece con la parte di Fid\u00e8s nel \"Profeta\": l'opera di Meyerbeer aveva visto la luce, con grande fortuna, nella primavera dello stesso anno, interpretata trionfalmente da Pauline Viardot, il cui contratto con il teatro parigino era per\u00f2 in scadenza. La cantante italiana, evidentemente non timorosa dei confronti, era convinta che, sia dal punto di vista vocale, sia da quello della sua corpulenta presenza scenica, sia da quello della sua sensibilit\u00e0 interpretativa, il trepido ruolo materno di Fid\u00e8s le si confacesse perfettamente. E fu con questo ruolo, tanto da lei amato, che l'Alboni, finalmente, il 10 maggio del 1850 debutt\u00f2 anche all'\"Op\u00e9ra\" di Parigi, con un successo clamoroso, che non si ripet\u00e9 peraltro, l'anno successivo, nell'unica occasione che la cantante ebbe di partecipare ad una prima esecuzione di un'opera scritta per lei da autori di gran nome. La \"Zerline ou la Corbeille d'oranges\", \"intessuta un po' troppo in fretta da Scribe e Auber per approfittare del successo della cantante\" and\u00f2 in scena il 16 maggio 1851 e, malgrado gli sforzi dell'Alboni, il suo successo fu nullo, n\u00e9 ebbe miglior sorte sulla piazza londinese.\nIntanto continuavano anche i suoi viaggi, durante i quali alternava molto spesso parti di soprano a quelle di contralto che le erano pi\u00f9 consuete. Nel 1850-51 era gi\u00e0 stata a Madrid, dove aveva cantato, tra l'altro Amina nella \"Sonnambula\" e Marie nella \"Figlia del reggimento\"; nel 1852-53 si imbarc\u00f2 per una spedizione americana incentrata su New York, durante la quale interpret\u00f2 Zerlina del \"Don Giovanni\", Norina del \"Don Pasquale\" e Norma; nel 1854, infine, gi\u00e0 divenuta per matrimonio contessa Pepoli, effettu\u00f2 l'ultima di queste grandi tourn\u00e9e a Lisbona, dove ripropose Marie e Amina. La sua carriera continu\u00f2 quindi, senza sussulti a Londra, dove fu all'\"Her Majesty's Theatre\" nel 1856-58, nel 1860 e poi 1863, nonch\u00e9 al \"Lyceum\" nel 1861, e soprattutto nella sua nuova patria d'adozione, a Parigi, dove cant\u00f2 ininterrottamente al \"Th\u00e9\u00e2tre-Italien\" dal 1854 al 1863, quando del tutto inopinatamente, e nel pieno fulgore delle sue possibilit\u00e0 vocali, si ritir\u00f2 dalle scene a meno di trentotto anni.\nIl lungo ritiro parigino.\nSui motivi del ritiro non sussistono comunque dubbi di sorta. Come gi\u00e0 accennato, nel 1853, al suo ritorno dall'America, e pur mantenendo sul palcoscenico il solo cognome da nubile, aveva sposato il conte Achille Pepoli, spesso citato erroneamente dalle fonti con il nome di Carlo, il quale diede ben presto segni di squilibrio mentale: affetto da manie di grandezza e, nel contempo, da gravi impulsi suicidi, l'uomo dovette essere sottoposto ad una sorveglianza crescente, al punto da costringere infine la moglie a ritirarsi dal palcoscenico per potersi dedicare interamente alle sue cure. Solo verso il 1865, l'Alboni si rassegn\u00f2 a farlo internare in una casa di cura dove mor\u00ec il 10 ottobre 1867, senza che comunque la moglie manifestasse alcuna intenzione di riprendere la carriera. Quando per\u00f2, poco pi\u00f9 di un anno dopo la scomparsa del conte Pepoli, anche Rossini, il 13 novembre 1868, mor\u00ec, l'Alboni riemerse immediatamente dal suo ritiro e volle prender parte al funerale del tanto amato e rispettato maestro, nella Chiesa della Trinit\u00e0, a Parigi. In occasione della cerimonia, cant\u00f2, al fianco di Adelina Patti, il maggior soprano dell'epoca, un brano del \"Dies irae\", \"Liber scriptus\", adattato alla musica del duetto \"Quis est Homo\" dallo \"Stabat Mater\" composto dallo stesso Rossini. In segno di rispetto e deferenza nei confronti del suo vecchio maestro, ella accett\u00f2 inoltre di rientrare, in qualche modo, in carriera, per portare in tourn\u00e9e per l'Europa la versione con orchestra della \"Petite messe solennelle\": lo sentiva infatti come un dovere morale dal momento che una volta Rossini le aveva manifestato la speranza che sarebbe stata lei ad eseguirla dopo che lui fosse morto, e le aveva anche rivelato di averla composta pensando a lei.\nDopo essersi trasferita a Londra durante i torbidi seguiti alla Guerra franco-prussiana del 1870 e i moti rivoluzionari della Comune, rientr\u00f2 definitivamente a Parigi nel 1872, esibendosi in parecchie serate di beneficenza; e un carattere di favore nei confronti \"suo\" \"Th\u00e9\u00e2tre-Italien\", allora in cattive acque, ebbero anche l'esecuzione dello \"Stabat Mater\" di Rossini il gioved\u00ec santo di quell'anno (28 marzo 1872) e un'ultima apparizione in palcoscenico, nei panni di Fidalma, in tre (poi diventate, a furor di popolo, quattro) rappresentazioni del \"Matrimonio segreto\" di Cimarosa (16, 18, 20 e 30 aprile). Da questo momento la sua carriera pot\u00e9 considerarsi definitivamente conclusa, anche se, in effetti, non smise mai del tutto di cantare, in privato e in concerti di beneficenza. E quando, nel 1887, i governi francese e italiano si accordarono per il rientro nella madrepatria delle spoglie mortali di Rossini, perch\u00e9 potessero riposare definitivamente nel \"Tempio dell'Itale Glorie\", la Basilica di Santa Croce, a Firenze, l'Alboni si arm\u00f2 di penna e calamaio e scrisse una lettera al ministro degli esteri italiano, Di Robilant. Ella era allora una pingue ricca signora sessantunenne, che viveva appartata e che non era certo pi\u00f9 abituata ad andare in giro per l'Europa, come una volta; tuttavia si metteva \u00aba disposizione del Governo Italiano, reclamando l'onore come italiana e come scolara dell'immortale Maestro, di cantare la messa (l'ultima composizione musicale di Rossini) nella [propria] cara e amata patria, nel giorno in cui [avrebbe avuto] luogo la cerimonia funebre\u00bb. Nonostante l'immediata risposta del ministro, la sua proposta cadde per\u00f2 nel vuoto e a lei non rest\u00f2 altro che presenziare in lacrime, \u00abcommossa e tremante\u00bb, alla cerimonia di esumazione a Parigi. Il corrispondente del giornale romano \"Il Fanfulla\" scrisse per l'occasione: \u00abi fotografi fissarono nello stesso obiettivo quella che fu la pi\u00f9 grande esecutrice della \"Cenerentola\" e della \"Semiramide\" e ci\u00f2 che resta di colui che scrisse questi capolavori\u00bb, cos\u00ec quasi plasticamente rappresentando l'esaurimento di un'intera vicenda storica del canto lirico.\nNel 1877 si era risposata con un ufficiale dell'esercito francese, di nome Charles Zi\u00e9ger. Mor\u00ec a sessantotto anni a Ville-d'Avray, vicino a Parigi, nella sua \"Villa La Cenerentola\", e fu seppellita nel Cimitero di P\u00e8re-Lachaise. Sempre impegnata in opere di carit\u00e0 (spesso in memoria del suo maestro Rossini), lasci\u00f2 quasi tutti i suoi beni ai poveri di Parigi, dove ancor oggi sono intitolate al suo nome una strada e una piazza (\"square\"). Nel testamento scrisse:\n\"\u00c8 cantandopraticando quest'arte supremae consolatrice fra tutteche ho acquistato tutta la fortunache possiedo, e che lascer\u00f2la vita, con questo dolcepensiero d'averne dispostoper incoraggiare e per consolare\".\nCaratteristiche artistiche.\nMarietta Alboni pu\u00f2 essere considerata la vera e propria incarnazione del belcanto rossiniano: dotata dalla natura di una voce delle caratteristiche eccezionali, ella ebbe la ventura di incontrare giovanissima il maestro pesarese (cantante non professionale egli stesso e grande conoscitore della materia), e non per qualche sporadica lezione, magari a titolo di perfezionamento, bens\u00ec nel quadro di un vero e proprio corso di studi triennale ufficiale, svoltosi all'interno di una rinomata istituzione musicale. Ci\u00f2 le consent\u00ec, per cos\u00ec dire, di introiettare gli ideali canori del maestro, e in particolare l'amore per il canto esente da spigolosit\u00e0 e la ricerca di un suono, contemporaneamente, ampio e morbido, e di impossessarsi quindi di un'eccezionale tecnica di fonazione. \u00abIl risultato fu che l'Alboni, come vari recensori rilevarono, cantava con la stessa facilit\u00e0 e disinvoltura con cui si parla; e questo sia che spiegasse la voce nel fraseggio largo e vibrante, sia che affrontasse lo stile di agilit\u00e0\u00bb.\nEra in possesso di una voce molto estesa anche in alto: come ebbe modo di lasciar scritto ella stessa in pi\u00f9 occasioni, la sua estensione andava dal sol2 al do5 e quindi copriva l'intero arco dei registri della voce femminile, consentendole di essere un autentico contralto, quale lei principalmente si considerava, ma anche di affrontare ruoli da vero soprano, seppur soprattutto quando si trovava in tourn\u00e9e e aveva quindi vincoli pi\u00f9 stretti di repertorio, e comunque, a ben vedere, scegliendo le parti con notevole cautela. Se si eccettua infatti il personaggio di Norina nel \"Don Pasquale\", i ruoli da lei interpretati sono principalmente parti create da quella tipologia di cantanti che fior\u00ec a cavallo tra classicismo e romanticismo e che fu composta sostanzialmente da mezzosoprani, magari molto estesi, definiti inizialmente contralti per motivi di etichetta e poi trasformatisi in veri e propri soprani, seppur non certo particolarmente acuti. \u00c8 questo il caso dei ruoli di Elena de \"La donna del lago\", creato da Isabella Colbran, di Ninetta de \"La gazza ladra\", creato da Teresa Belloc-Giorgi, e di Amina, Anna Bolena e Norma, creati da Giuditta Pasta. N\u00e9 molto diversa dovette essere la tipologia vocale di Giulietta Borghese, al secolo Juliette Euphrosyne Bourgeois, prima protagonista della \"Figlia del reggimento\", un ruolo che faceva parte del repertorio ordinario dell'Alboni: operante ormai in piena et\u00e0 romantica, la Borghese risulta classificata ora come soprano, ora, soprattutto nella seconda parte della carriera, come mezzosoprano o contralto. Quanto alla parte di Zerlina nel \"Don Giovanni\", presenta anch'essa una tessitura centrale, \u00e8 priva di sovracuti ed \u00e8 stata anche oggetto, in epoca moderna, di attenzione da parte di grandi mezzosoprani, come Marilyn Horne, Teresa Berganza o, pi\u00f9 recentemente, Cecilia Bartoli e Vesselina Kasarova.\nPur presentando alcuni problemi di resa sonora nella zona centrale e probabilmente anche in quella acuta, grazie allo studio e alla maestria tecnica applicati per correggerli e superarli (seppur mai definitivamente), \u00abdi solito ... l'Alboni dava l'impressione di una perfetta omogeneit\u00e0 e uguaglianza timbrica in tutta la gamma e ispirava per la sicura pacatezza, anzi per l'olimpica serenit\u00e0 con la quale cantava, una sorta di estatico godimento in chi l'ascoltava\u00bb. Per lei si sprecarono gli aggettivi: la sua voce fu definita \"voluttuosamente lamentosa\" o paragonata addirittura ad un bocciolo di rosa; si disse che il suo timbro carezzevole, vellutato e malinconico richiamava la voce amorosa di un adolescente e di una fanciulla insieme. Le sue capacit\u00e0 virtuosistiche furono oggetto di lodi generalizzate: sul piano della vocalizzazione fu accostata ai migliori soprani d'agilit\u00e0 della sua epoca, \u00abnella fiorettatura era aggraziata ed elegante e grazia ed eleganza caratterizzavano anche il suo fraseggio\u00bb.\nQualche problema in pi\u00f9 fu invece incontrato dall'Alboni sul piano della resa drammatica, dove non era certamente agevolata dalla figura scenica: la sua notevole pinguedine la fece addirittura definire come \"un elefante che ha ingoiato un usignolo\". Rilievi e critiche sarebbero stati cos\u00ec ripercorsi molti anni dopo, con il consueto acume e con davvero notevole consapevolezza, dalla stessa protagonista:\n...durante la mia carriera, con la scusa che cantavo bene, non si voleva ammettere che interpretavo i miei personaggi con la volont\u00e0 di rappresentarli nella loro verit\u00e0. Si diceva soprattutto che ero fredda. Orbene io ho avuto sempre un carattere molto riflessivo e ho voluto sempre evitare di sembrare ridicola, e lo sarei stata perfettamente ridicola, data la mia corpulenza, se nel ruolo di Arsace, nella \"Sonnambula\", e infine in tutti gli altri ruoli dove il mio fisico era forse inadatto, avessi fatto gesti o di guerriero o di bambina. Ad esempio nella Rosina del \"Barbiere\" sarei stata un'orfana troppo ben nutrita per potermi permettere di saltellare sulla scena. In breve, in questi ruoli io mi impegnavo a cantare nel migliore dei modi. E nei passi dove sarebbe stato necessario gridare, in quei passi ero fredda proprio calcolandolo. Avevo sempre presenti nella memoria i consigli datimi da Rossini e su cui avevo formato la mia stessa convinzione che il cantante che voglia conservare la sua voce non debba mai gridare. Ma ringraziando Dio ho cantato e rappresentato ben altri personaggi in cui mi sono trovata a mio agio. Ad esempio ho cantato in tutta la Francia, eccezion fatta a Parigi, la \"Fille du R\u00e9giment\" di Donizetti. Ritengo che siano ancora vivi quei signori anziani e quelle signore anziane, che mi hanno sentito cantare in questa opera. In quell'occasione ho riportato un successo non solo come [attrice ma perfino come dicitrice dei versi]. E perch\u00e9 questo? Perch\u00e9 mi sentivo convinta che una donna gagliarda, allevata fra soldati, e che era vissuta all'aperto e in piena aria potesse a buona ragione essere rotondetta e sviluppata. E in fede mia mi sono data interamente al ruolo con soddisfazione, E certo non apparivo come una vivandiera all'acqua di rose. In una parola ho avuto il mio stile, la mia maniera e il pubblico applaudendomi ha mostrato di apprezzarlo. Ho rappresentato dovunque, anche a Parigi, la parte di Anna Bolena nell'opera di Donizetti: la malattia del tenore B\u00e9lart qui ne interruppe le rappresentazioni ma, nel prosieguo della stagione, mi fecero cantare molto spesso l'ultima scena, cos\u00ec drammatica e, in questa occasione ricevevo al calar del sipario applausi a non finire sia da parte dei coristi che si trovavano sul palco sia dal pubblico in sala. La stampa restava strabiliata; si diceva che avevo cambiato il ruolo del personaggio e che ero stata molto drammatica. [...]\nPer quanto riguarda la parte comica di alcuni ruoli spero che si vorr\u00e0 rammentare in particolare quella di Isabella nell'\"Italiana in Algeri\" dove facevo sbellicare dal ridere il mio caro pubblico allo stesso modo che nella parte della vecchia zia del \"Marriage secret\", perch\u00e9 anche in quel caso il mio fisico non mi era d'impaccio. Sono dunque convinta di essere stata, quando mi era possibile esserlo, sia drammatica che comica.\nSe il trionfo riscosso nel 1850 all'\"Op\u00e9ra\" di Parigi come Fid\u00e8s nel \"Proph\u00e8te\", la forte parte di un'anziana birraia affetta solo dall'amore materno (e per niente impacciata dalla \"robusta\" costituzione fisica dell'interprete), costituisce la dimostrazione lampante della precisione delle autovalutazioni fatte qui sopra dall'interessata, c'\u00e8 da aggiungere comunque che l'Alboni non fu mai, fino in fondo, una vera cantante \"tragica\". Come Arsace, ad esempio, \u00abnon riusc\u00ec a far dimenticare la Pisaroni, che nelle parti \"en travesti\" aveva maggior piglio e mordente. L'Alboni aveva invece, nell'accentazione, quella sorta di languida mollezza che contraddistingue le cantanti elegiache e che, se la limit\u00f2 come interprete drammatica, le permise, in compenso, di essere la pi\u00f9 acclamata Cenerentola del suo secolo: per la grazia, l'affettuosit\u00e0, la tenerezza dell'espressione, oltre che, naturalmente, per la trascendentale esecuzione dei passi di agilit\u00e0\u00bb.\nRepertorio.\nQuesta \u00e8 la lista dei ruoli interpretati da Marietta Alboni, secondo il repertorio redatto da Arthur Pougin e pubblicato nella sua biografia della cantante, con l'aggiunta di alcune opere e la specifica di alcuni personaggi, secondo le indicazioni fornite di volta in volta in nota."}
{"id": "603636", "revid": "43211", "url": "https://it.wikipedia.org/wiki?curid=603636", "title": "Legdrop", "text": ""}
{"id": "603637", "revid": "712828", "url": "https://it.wikipedia.org/wiki?curid=603637", "title": "Mr. Popo", "text": ""}
{"id": "603640", "revid": "287204", "url": "https://it.wikipedia.org/wiki?curid=603640", "title": "Finsteraarhorn", "text": "Il Finsteraarhorn (4.274\u00a0) \u00e8 la montagna pi\u00f9 alta delle Alpi Bernesi in Svizzera.\nToponimo.\nIl suo nome significa \"Corno scuro di Aar\".\nDescrizione.\nSi trova lungo la linea di confine tra il Canton Vallese e il Canton Berna e costituisce il punto pi\u00f9 elevato di quest'ultimo. \nSituato all'interno del pi\u00f9 grande complesso glaciale delle Alpi, ovvero quello che comprende il ghiacciaio dell'Aletsch, \u00e8 circondato da un gran numero di alte vette e lingue glaciali. La sua forma particolare, una piramide slanciata verso il cielo, lo rende una cima ben riconoscibile e decisamente affascinante.\nA ovest \u00e8 contornato dal Ghiacciaio di Fiesch mentre a est prendono forma i rami alti dell'Aargletscher. In giornate particolarmente nitide \u00e8 visibile anche da Milano e da punti panoramici dell'Appennino (Oltrep\u00f2, Passo del Penice) e da nord dalla catena dei Vosgi.\nGeologia.\nIl Finsteraarhorn si trova al culmine del Massiccio dell'Aar, un massiccio di roccia cristallina che emerge nel settore orientale delle Alpi Bernesi e Urane. Il massiccio appartiene alla zona Elvetica ed \u00e8 costituito da porzioni di basamento cristallino europeo, prevalentemente a base di granito e gneiss. La sommit\u00e0 \u00e8 composta da anfibolite.\nIl sollevamento tettonico avvenne circa sei milioni di anni fa. La deformazione anelastica delle rocce comport\u00f2 una serie di fratture e condusse alla formazione di cristalli idrotermali generati dalla deposizione di acque sature che scorrevano al suo interno.\nAscensione.\nDopo un primo tentativo di ascensione da parte di Johann Rudolf Meyer che affermava di aver raggiunto la vetta nel 1812 assieme alle guide Arnold Abb\u00fchl, Joseph Bortes e Aloys Volker, recenti ricerche condotte da John Percy Farrar e pubblicate nell\"Alpine Journal\", concludono che i primi a raggiungere effettivamente la vetta seguendo la cresta Nord-Ovest furono Jakob Leuthold e Johann W\u00e4hren, le due guide del geologo Franz Joseph Hugi, il 10 agosto 1829. Lo stesso Franz Joseph Hugi, con A. Abb\u00fchl, A D\u00e4ndler, C. Lauener e J. W\u00e4hrenhad, era riuscito il 19 agosto 1828 ad arrivare fino alla sottostante sella (detta oggi \"Hugisattel\"), ma si era dovuto fermare a causa del cattivo tempo che espose lui e i suoi compagni ad un severo rischio di morte.\nVia di salita.\nLa via normale attualmente parte dalla Finsteraarhornh\u00fctte. Dal rifugio salendo sul ghiacciaio soprastante si oltrepassa la sella detta Fr\u00fchst\u00fcckplatz per poi puntare all'Hugisattel, ad oltre 4000 metri di quota. Percorre infine la cresta verso destra sino alla vetta, da dove \u00e8 possibile ammirare un panorama delle Alpi svizzere."}
{"id": "603641", "revid": "611126", "url": "https://it.wikipedia.org/wiki?curid=603641", "title": "Lingua Saurana", "text": ""}
{"id": "603642", "revid": "726455", "url": "https://it.wikipedia.org/wiki?curid=603642", "title": "Filocarro", "text": "Il filocarro \u00e8 un raro filoveicolo a trazione elettrica per il trasporto di merci e delle persone addette all'uso, provvisto di ruote gommate e di due aste di captazione in grado di alimentarsi, per contatto, ad una doppia linea aerea di contatto di cavi a corrente continua detta bifilare.\nStoria.\nIn Italia, il ricordo di questo particolare mezzo di trasporto \u00e8 legato alla breve esistenza di due filovie, da una parte la filovia della Val d'Intelvi (1912-1922) che ne possedeva due e dall'altra la filovia dello Stelvio (1940-1956), gestita dall'AEM di Milano, che aveva sedici filocarri Fiat 672F/121 CGE a tre assi con guida a destra.\nIn Ucraina \u00e8 stato trasformato il camion MAZ-525 in filocarro, ma gli inconvenienti presentatisi durante il trasporto di materiali, ha fatto accantonare ulteriori realizzazioni.\nIn alcune nazioni dell'Europa orientale le aziende di trasporto hanno trasformato alcuni vecchi filobus, ormai inadeguati al servizio di linea, in filocarri impiegandoli per trasferire materiali per la manutenzione degli impianti e dei bifilari.\nA tutt'oggi in Italia sono assenti questi mezzi, come anche il filotreno."}
{"id": "603643", "revid": "124123", "url": "https://it.wikipedia.org/wiki?curid=603643", "title": "Paul S\u00e9rusier", "text": "Biografia.\nNacque da una famiglia benestante di ceto medio e suo padre, un uomo d'affari che lavorava nell'industria del profumo, si assicur\u00f2 che ricevesse un'educazione classica. Nel 1875, S\u00e9rusier fu ammesso al liceo Condorcet dove studi\u00f2 filosofia classica, greco, latino e scienze. Ricevette i suoi due diplomi nel 1883, di filosofia e di scienze.\nNel 1885, dopo aver lavorato per un breve periodo nella societ\u00e0 di un amico del padre, entr\u00f2 alla prestigiosa \"Acad\u00e9mie Julian\" per studiare arte. Di carattere gentile, simpatico, fece subito amicizia sia con gli studenti sia con i professori. La sua amicizia con Maurice Denis data da quest'epoca. Il primo successo giunse nel 1888 con \"Le Tisserand\" (\"Il Tessitore\") ispirato al naturalismo fotografico e per questa opera ricevette una menzione al \"Salon des Ind\u00e9pendants\".\nTrascorse l'estate del 1888 a Pont-Aven, in Bretagna, una citt\u00e0 che attirava allora molti artisti francesi e stranieri. L\u00e0, la sua attenzione cadde su un piccolo gruppo d'artisti che gravitavano intorno a \u00c9mile Bernard e Paul Gauguin. Si avvicin\u00f2 al gruppo e ricevette anche una lezione gratuita da Gauguin. Sotto la sua guida dipinse sul coperchio di una piccola scatola di sigari un paesaggio. Gauguin lo incoraggi\u00f2 a liberarsi della costrizione imitativa della pittura, a usare colori puri, vivaci, accesi, a non esitare ad esagerare le sue fantasie e a dare ai suoi dipinti la sua propria logica decorativa e simbolica.\nS\u00e9rusier ritorn\u00f2 quindi a Parigi con il suo piccolo dipinto e con entusiasmo lo mostr\u00f2 ai suoi compagni, facendoli partecipi delle sue nuove idee apprese da Gauguin. Il quadro fu chiamato \"Le Talisman\" (\"Il Talismano\"). Dibattiti infiammati si svilupparono tra lui e gli altri studenti.\nCon i suoi amici Pierre Bonnard, Maurice Denis, Henri Ibels e Paul Ranson, che condividevano le sue idee, S\u00e9rusier form\u00f2 un gruppo, i \"Nabis\" (\"profeta\" in ebraico). Si incontravano regolarmente per parlare di problemi teorici d'arte, di simbolismo, di scienze occulte e di esoterismo. In seguito, Armand Seguin, \u00c9douard Vuillard, Ker-Xavier Roussel e Roger de la Fresnaye si unirono ai \"Nabis\". Tuttavia, dopo la partenza di Gauguin per Tahiti nel 1891, il gruppo si dissolse. Nel dicembre dello stesso anno S\u00e9rusier esporr\u00e0 alla prima mostra dei \"Nabis\".\nRitorn\u00f2 in Bretagna nell'estate del 1892, nel piccolo villaggio di Huelgoat dove rest\u00f2 due anni. Dipinse figure monumentali e solide di contadini bretoni. La sua tavolozza cambi\u00f2, non utilizzava pi\u00f9 i colori puri ma li attenuava con il grigio e le linee erano meno fluide.\nTrascorse i suoi inverni a Parigi, lavorando con il suo amico Lugn\u00e9-Poe, fondatore del Th\u00e9\u00e2tre de l'\u0152uvre. Molti degli artisti \"Nabis\", S\u00e9rusier incluso, lavorarono agli scenari e ai costumi del teatro simbolista. Gli artisti esprimevano il loro ideale di semplificazione e di sintesi di diversi mezzi d'espressione.\nNel 1895, S\u00e9rusier accett\u00f2 l'invito del suo amico Jan Verkade, diventato monaco, a visitare il monastero benedettino di \"Beuron\", in Germania. Per i monaci-artisti del monastero le leggi della bellezza erano divine, misteriosamente nascoste nella natura, e non potevano essere rivelate che agli artisti che possedevano un senso delle proporzioni e dell'armonia delle forme \u2014 \" Dio fece lo Spirito Santo secondo la misura, il numero e il peso.\"\nQuesta dottrina lo entusiasm\u00f2 e di ritorno a Parigi, tent\u00f2 di convincere gli amici della sua originalit\u00e0 e importanza, ma non incontr\u00f2 il successo sperato e S\u00e9rusier si allontan\u00f2 da loro.\nDopo diversi viaggi a Beuron si trasfer\u00ec in Bretagna, e applic\u00f2 la dottrina dei monaci sviluppando un'arte basata sui calcoli e le misure.\nI suoi studi tardivi sull'arte egiziana, i primitivi italiani e gli arazzi del Medioevo lo portarono ad opere decorative, giudicate in un certo qual modo \u201cfuori del tempo\u201d.\nInsegn\u00f2 regolarmente all'Acad\u00e9mie Ranson dal 1908.\nNel 1921 pubblic\u00f2 l\"'ABC de la peinture\" (\"ABC della pittura\"), un breve trattato nel quale sviluppava una teoria delle curve e delle forme semplici, una teoria dei colori e un metodo di ricerca dei colori smorzati. Si tratta della memoria di tutte le sue ricerche estetiche.\nS\u00e9rusier mor\u00ec nel 1927 a Morlaix.\nMusei.\nElenco dei musei che espongono opere dell'artista:"}
{"id": "603649", "revid": "682087", "url": "https://it.wikipedia.org/wiki?curid=603649", "title": "Uricemia", "text": ""}
{"id": "603651", "revid": "253096", "url": "https://it.wikipedia.org/wiki?curid=603651", "title": "Sparisoma cretense", "text": "Il pesce pappagallo del Mediterraneo \"(Sparisoma cretense)\" () conosciuto anche come scaro \u00e8 un pesce osseo marino appartenente alla famiglia degli Scaridae.\nDescrizione.\nIl corpo \u00e8 ovale, poco compresso ai fianchi, simile ad un labride. La sua caratteristica pi\u00f9 vistosa \u00e8 la bocca, che, come in tutti gli scaridi, \u00e8 munita di un becco osseo formato dai denti saldati. La pinna dorsale \u00e8 lunga, l'anale meno ampia, la coda a delta. La livrea femminile \u00e8 molto appariscente: rossa vivo con un'ampia chiazza verdastra orlata di giallo sul capo e un'altra chiazza, gialla e pi\u00f9 piccola, sul peduncolo caudale. Il maschio ha una livrea meno appariscente, bruna, con ventre pi\u00f9 chiaro.\nRaggiunge una lunghezza di 50\u00a0cm.\nDistribuzione e habitat.\nAttualmente, il pesce pappagallo \u00e8 diffuso nell'Atlantico orientale (Portogallo, Isole Azzorre, Madera, Canarie e Senegal), nonch\u00e9 in tutto il Mar Mediterraneo eccetto le parti pi\u00f9 fredde; in Italia \u00e8 presente in tutti i mari occidentali, dal Mar Ligure allo Ionio, da alcuni anni presente anche nell'Adriatico meridionale e centrale (avvistato nei mari dell'isola di Lagosta, Croazia).\nLa distribuzione nel Mediterraneo ha avuto certamente delle oscillazioni nel corso della storia, legate sia alla pesca intensa (nell'antichit\u00e0 era considerato particolarmente prelibato) sia a tentativi documentati di ripopolamento in epoca romana. Le oscillazioni pi\u00f9 recenti sono legate al fenomeno della meridionalizzazione del Mediterraneo dovuto al riscaldamento delle acque.\nVive su fondi rocciosi o a Posidonia oceanica.\nBiologia.\nAlimentazione.\nSi nutre prevalentemente di alghe e piccoli invertebrati che raschia dalle rocce con i denti modificati.\nRiproduzione.\nAvviene in estate-autunno, le uova sono galleggianti."}
{"id": "603652", "revid": "36426", "url": "https://it.wikipedia.org/wiki?curid=603652", "title": "Madonna del Magnificat (Sandro Botticelli)", "text": ""}
{"id": "603659", "revid": "1632387", "url": "https://it.wikipedia.org/wiki?curid=603659", "title": "Live Licks", "text": "Live Licks, pubblicato nel 2004, \u00e8 un doppio album live dei Rolling Stones, registrato durante il \"Licks World Tour\" 2002/03 in supporto all'album \"Forty Licks\".\nL'album \u00e8 stato registrato durante i seguenti show: il 4 novembre 2002 al Wiltern Theatre - Los Angeles, CA. il 18 gennaio 2003 al Madison Square Garden - New York, NY 11 luglio 2003 all'Olympia - Parigi, Francia e il 24 agosto 2003 al Twickenham Stadium - Londra, Inghilterra.\nTracce.\nTutte le canzoni sono di Jagger/Richards tranne dove indicato."}
{"id": "603662", "revid": "1982", "url": "https://it.wikipedia.org/wiki?curid=603662", "title": "Dialetto osco", "text": ""}
{"id": "603666", "revid": "75142", "url": "https://it.wikipedia.org/wiki?curid=603666", "title": "Prekestolen", "text": ""}
{"id": "603669", "revid": "729019", "url": "https://it.wikipedia.org/wiki?curid=603669", "title": "Battaglia della Fonte dei Seppi", "text": "La battaglia della Fonte dei Seppi fu un episodio della Resistenza fiorentina, avvenuta nei pressi di questa sorgente sul monte Morello, nel comune di Sesto Fiorentino, il 14 luglio 1944.\nStoria.\nIn quel luglio 1944, la Resistenza toscana era particolarmente attiva per agevolare le operazioni delle truppe alleate, che stavano per sferrare l'attacco alla linea tedesca sull'Arno e procedere alla liberazione di Firenze. Sul monte Morello erano presenti solo piccole unit\u00e0, composte da partigiani che avevano perso il contatto con le formazioni pi\u00f9 grandi o superstiti di quelle attaccate dai nazifascisti; non a caso il gruppo pi\u00f9 consistente era quello dei reduci della brigata \"Lanciotto Ballerini\", protagonista della battaglia di Valibona ad inizio anno. Questi gruppetti, al fine di dare pi\u00f9 efficacia alla lotta, si unirono allora in una nuova brigata, intitolata a Bruno Fanciullacci.\nEventi.\nLa mattina del 14 luglio, un distaccamento di quattordici uomini di questa formazione tent\u00f2 di difendere alcuni contadini della zona (l'appoggio delle popolazioni della zona alla Resistenza era sempre stato totale) da una razzia di soldati tedeschi ma, forse per un'errata valutazione, si trovarono ad un certo punto presi da fuoco incrociato. Furono uccisi tredici resistenti ed uno solo, Silio Fiorelli (Saltamacchie), riusc\u00ec a scappare.Silio, fratello di Egizio Fiorelli, approfittando della nube di polvere alzata dalle bombe a mano, strisci\u00f2 per terra senza mai alzarsi, attraversando macchie arbusti e pruni. Arrivato nella zona del polverificio Faini incontr\u00f2 l'ortolano Gino Filidei che lo soccorse. Saltamacchie prosegu\u00ec verso casa costeggiando il fiume Rimaggio lasciando allibiti alcuni giovani tra cui Mario Paoletti che racconta:\" Lo vidi passare di corsa, tutto pieno di graffi che urlava- \"L'hanno ammazzati tutti!\"- e poi lo vidi sparire gi\u00f9 per la coltivazione\". Arrivato a casa non disse niente ai genitori della morte del fratello Egizio e degli altri. Fu poi don Ezio Giovannini, avuta la conferma dallo stesso Silio Fiorelli, a portare la notizia dell'accaduto ai sestesi e a dare sepoltura temporanea ai caduti nei piccoli appezzamenti coltivati attigui alla zona del combattimento.\nPoche ore dopo, nonostante l'elevato rischio, il comandante della Brigata Partigiana \"B. Fanciullacci\" Loder Pirro \"Gambalesta\" tornava da solo sul teatro dello scontro, al fine di nascondervi sottoterra alcuni contenitori con i nomi dei morti, al fine di mantenerne la memoria.\nL'anno successivo una lapide fu posta nel luogo della battaglia; seriamente danneggiata (con tutta probabilit\u00e0 da nostalgici) negli anni settanta del XX secolo, \u00e8 stata presto sostituita da una pi\u00f9 grande e bella."}
{"id": "603670", "revid": "75142", "url": "https://it.wikipedia.org/wiki?curid=603670", "title": "Hyvlatonn\u00e5", "text": ""}
{"id": "603673", "revid": "25152", "url": "https://it.wikipedia.org/wiki?curid=603673", "title": "Gisalberto I Conte di Bergamo", "text": ""}
{"id": "603675", "revid": "712828", "url": "https://it.wikipedia.org/wiki?curid=603675", "title": "Miraluka", "text": ""}
{"id": "603680", "revid": "648716", "url": "https://it.wikipedia.org/wiki?curid=603680", "title": "Pandora (astronomia)", "text": "Pandora \u00e8 un satellite naturale di Saturno. Venne scoperto nel 1980 dalle fotografie riprese dalla sonda \"Voyager 1\" e venne chiamato 1980 S 26.\nPandora \u00e8 una luna pastore dell'Anello F di Saturno ed \u00e8 maggiormente craterizzata rispetto al vicino satellite Prometeo. Possiede almeno due grandi crateri da impatto di circa 30\u00a0km di diametro.\nCome per Prometeo, anche i dati di Pandora sulla sua densit\u00e0 molto bassa e il suo relativamente elevato albedo, ipotizzano che sia un corpo celeste ghiacciato e poroso. Tuttavia questi dati non sono sicuri e devono essere confermati.\nL'orbita di Pandora appare caotica, a causa della risonanza del moto con Prometeo e presenta modifiche apprezzabili ogni 6,2\u00a0anni, quando il periasse di Pandora si allinea con l'apoasse di Prometeo e le lune si avvicinano a meno di 1400\u00a0km. Pandora possiede anche una risonanza con il satellite Mimante."}
{"id": "603685", "revid": "116069350", "url": "https://it.wikipedia.org/wiki?curid=603685", "title": "SPIP", "text": "SPIP (acronimo per Syst\u00e8me de Publication Pour l'Internet Participative) \u00e8 un sistema di gestione dei contenuti (content management system) sotto licenza GNU General Public License (GPL).\nIn realt\u00e0, il nome deriva da un personaggio dei fumetti, lo scoiattolo Spip, amico di Spirou. Per questo il simbolo di SPIP \u00e8 tuttora lo scoiattolo.\nBasato su LAMP (Linux, Apache, PHP, MySQL), SPIP utilizza un proprio linguaggio fatto di cicli, segnaposti e filtri, che permette la realizzazione di un sito dinamico senza conoscere minimamente n\u00e9 il linguaggio PHP n\u00e9 il linguaggio SQL.\nNato in origine per gestire redazioni online, la vocazione principale di SPIP \u00e8 ancora visibile nel suo back-end, in cui i partecipanti alla vita del sito si trovano in una vera e propria redazione virtuale, con possibilit\u00e0 di scambiarsi messaggi e commenti sui contenuti.\nDalla versione 1.9 si \u00e8 aggiunta una modularit\u00e0, facilitando cos\u00ec l'estensione delle funzionalit\u00e0 di SPIP tramite plug-in che possono essere installati e disinstallati a piacimento.\nIn Italia, SPIP ha cominciato a diffondersi con la versione 1.6, da quando, cio\u00e8, si \u00e8 iniziata la traduzione in italiano dell'area riservata prima e della documentazione poi.\nTra i siti realizzati con SPIP in Italia figurano importanti testate giornalistiche come Money.it, Informazionefiscale.it e Romanotizie.it, il sito del comune di Cinisello Balsamo e portali verticali come SoloLibri.net, Greenissimo.it e Matemania.it"}
{"id": "603687", "revid": "1458600", "url": "https://it.wikipedia.org/wiki?curid=603687", "title": "Carlo Caracciolo", "text": "Biografia.\nFiglio di Filippo Caracciolo e di Margaret Clarke, fratello maggiore di Marella Agnelli e dello storico Nicola. Sposato con Violante Visconti di Modrone, padre di tre figli: Carlo Caracciolo di Melito Revelli, Margherita Caracciolo di Melito Revelli e Jacaranda Caracciolo di Melito Falck.\nDurante la seconda guerra mondiale si impegna come partigiano della Brigata Cesare Battisti, operando sul lago Maggiore. Durante le sue operazioni per il traffico di armi rappresent\u00f2 un luogo fondamentale la Casa Pontremoli che faceva da tramite tra Svizzera ed Italia. Tutto il traffico di armi era coordinato in collaborazione con Mario Pontremoli.\nDopo la laurea in Giurisprudenza conseguita presso l'Universit\u00e0 La Sapienza di Roma, approfond\u00ec gli studi negli Stati Uniti, presso la Harvard Law School di Boston.\nNel 1951 fond\u00f2 a Milano la casa editrice Etas Kompass, dedita alla pubblicazione di riviste tecniche e di annuari industriali, di cui rest\u00f2 Amministratore Delegato fino al 1975. Nel 1955 partecip\u00f2 alla costituzione della societ\u00e0 editrice N.E.R. (Nuove Edizioni Romane), il cui principale azionista era Adriano Olivetti: il 2 ottobre dello stesso anno prendono il via le pubblicazioni del settimanale L'Espresso sotto la direzione di Arrigo Benedetti; nel 1956 Olivetti cede le sue azioni, a titolo gratuito, a Carlo Caracciolo, fino a quel momento coinvolto solo nella gestione pubblicitaria della rivista. Nel 1964 contribu\u00ec inoltre, con una campagna promozionale apposita sulla Guida Kompass, all'avvio di Editrice Industriale, casa editrice industriale specializzata nell'informazione edilizia.\nCaracciolo divent\u00f2 cos\u00ec azionista di maggioranza della societ\u00e0 e nella compagine azionaria entrano anche Arrigo Benedetti ed Eugenio Scalfari, che nel 1966 assume la direzione della rivista. Nel 1976, da una joint venture tra Editoriale L'Espresso e Arnoldo Mondadori Editore, nacque la \"Societ\u00e0 Editoriale \"La Repubblica\"\", della quale Caracciolo era presidente e amministratore delegato: il 14 gennaio 1976 inizi\u00f2 la pubblicazione dell'omonimo quotidiano, diretto da Eugenio Scalfari. Nel 1984 la societ\u00e0 venne ammessa in borsa.\nNel 1988 il pacchetto di maggioranza de L'Espresso e la sua quota di La Repubblica venne ceduta alla Mondadori, di cui Caracciolo fu nominato presidente (1989 - 1990); quando Silvio Berlusconi assunse il controllo della Mondadori, ne nacque un contenzioso giudiziario che si concluse nel 1991 con la separazione fra il settore libri e periodici (che and\u00f2 al gruppo Fininvest) e quello di \"Repubblica\" ed \"Espresso\", che and\u00f2 a costituire il Gruppo Editoriale L'Espresso che aveva come azionista di maggioranza la CIR di Carlo De Benedetti e di cui Carlo Caracciolo divent\u00f2 Presidente.\nFu presidente della Finegil Editoriale SpA, la societ\u00e0 che deteneva gran parte delle partecipazioni del Gruppo nei quotidiani locali, della A. Manzoni &amp; C S.p.A., la concessionaria di pubblicit\u00e0 del gruppo, e Presidente del Consiglio di Amministrazione del portale web Kataweb S.p.A. (dal 1999). Il 2 giugno 1989 gli fu conferito il titolo di Cavaliere del Lavoro. Il 26 aprile 2006 Caracciolo abbandon\u00f2 la guida effettiva delle sue societ\u00e0, passata a Carlo De Benedetti, ma mantenne la presidenza onoraria del Gruppo Editoriale L'Espresso. Il 2 gennaio 2007 acquist\u00f2 il 30% del quotidiano francese Lib\u00e9ration, diventandone il secondo azionista dopo \u00c9douard de Rothschild, che deteneva circa il 38%. Carlo Caracciolo \u00e8 morto nella sua casa di Trastevere a Roma il 15 dicembre 2008 all'et\u00e0 di 83 anni.\nMatrimonio e figli.\nCarlo Caracciolo spos\u00f2 la duchessa Violante Visconti di Modrone, figlia del duca Eduardo Visconti di Modrone e della contessa Nicoletta Arrivabene Valenti Gonzaga. La coppia ebbe tre figli:"}
{"id": "603688", "revid": "33277", "url": "https://it.wikipedia.org/wiki?curid=603688", "title": "Carlo Caracciolo di Castagneto", "text": ""}
{"id": "603690", "revid": "46722", "url": "https://it.wikipedia.org/wiki?curid=603690", "title": "Cascate Sioma", "text": ""}
{"id": "603694", "revid": "125131208", "url": "https://it.wikipedia.org/wiki?curid=603694", "title": "Comitato europeo di normazione elettrotecnica", "text": " \nIl Comitato europeo di normazione elettrotecnica (in francese: \"Comit\u00e9 europ\u00e9en de normalisation en \u00e9lectronique et en \u00e9lectrotechnique\"), meglio noto con l'acronimo CENELEC, \u00e8 il comitato europeo per la normalizzazione elettrotecnica. \nIl CENELEC \u00e8 responsabile della normalizzazione europea nell'area dell'ingegneria elettrica.\nInsieme all'ETSI (telecomunicazioni) e al CEN (altre zone tecniche), il CENELEC forma il sistema europeo per la normalizzazione.\nIl CENELEC \u00e8 stato fondato nel 1973; prima di allora, due organizzazioni erano responsabili della normalizzazione elettrotecnica: il CENELCOM e il CENEL.\nIl CENELEC \u00e8 un'organizzazione senza scopo di lucro secondo la legge belga, con sede a Bruxelles.\nSebbene il CENELEC lavori in stretta collaborazione con l'Unione europea, esso non \u00e8 un'istituzione di quest'ultima.\nMissione ed obiettivi.\nLa missione del CENELEC \u00e8 quella di occuparsi di regolamentazione e norme che aiutano lo sviluppo del mercato unico europeo / Spazio economico europeo per i prodotti elettrici ed elettronici e dei servizi, eliminando gli ostacoli al commercio, creando nuovi mercati e il taglio dei costi.\nPer fare questo, CENELEC \u00e8 fortemente impegnata a:\nIn aggiunta alle regolari attivit\u00e0 di standardizzazione raggiunto dal CENELEC fin dalla sua fondazione, una risoluzione del Consiglio europeo del 7 maggio 1985 ha dato una nuova dimensione alla missione del CENELEC, riconoscendo come organismo di standardizzazione in grado di fornire le norme armonizzate per il settore elettrotecnico, nell'ambito del nuovo approccio.\nMembri.\nI membri sono gli istituti di normalizzazione elettrotecnica nazionale della maggior parte dei paesi europei. Solo un'organizzazione di standardizzazione nel ramo dell'elettrotecnica per paese pu\u00f2 essere membro del CENELEC. Essi sono riconosciuti a livello nazionale ed europeo e rappresentano tutti gli interessi di standardizzazione nel loro paese.\nI membri correnti del CENELEC sono:\nAlbania, Bosnia ed Erzegovina, Bulgaria, Croazia, Macedonia, Serbia, Montenegro, Turchia e Ucraina sono attualmente \"affiliate members\" in attesa cio\u00e8 di diventarne membri a pieno titolo.\nTipologie di norme.\nL'Organizzazione CENELEC occupa la maggior parte del suo lavoro nella creazione e stesura di norme europee (EN) e documenti armonizzati (HD). Queste norme o standard, se approvati, vengono applicati in tutti i paesi membri del CENELEC e non possono in nessun modo entrare in conflitto con altre norme gi\u00e0 in vigore.\nUna volta rilasciate le norme EN, esse devono essere accettate (senza subire modifiche) da tutti i membri CENELEC. Le norme HD, a differenza delle norme EN sono pi\u00f9 flessibili, \u00e8 solo il contenuto tecnico che deve essere recepito\n(non hanno importanza i testi o i documenti).\nEN - European Standard.\nLa norma EN (esempio EN 60335) \u00e8 una norma europea e costituisce un componente chiave del mercato comunitario. La norma viene rilasciata nelle tre lingue ufficiali (inglese, tedesco e francese) a tutti i membri CENELEC, i quali la devono applicare senza nessuna modifica. Le norme rilasciate non possono in nessun caso andare in conflitto con le altre norme in vigore e rilasciate da CENELEC. L'approvazione della norma segue una prassi ben definita e prima dell'attuazione deve: creare di una bozza della norma per il comitato tecnico di CENELEC o per il gruppo di lavoro, mandare la richiesta a livello nazionale, segue una votazione formale a livello nazionale e poi l'approvazione finale da parte della Commissione Tecnica prima della sua attuazione in tutti i paesi membri.\nHD - Harmonization Document.\nHanno le stesse caratteristiche delle norme EN tranne per il fatto che non vi \u00e8 alcun obbligo di pubblicare un identico standard a livello nazionale. A livello nazionale (pu\u00f2 essere fatto in diversi documenti e le parti), tenendo conto del fatto che il contenuto tecnico delle HD deve essere recepita in maniera uguale in tutto il mondo.\nTS - Technical Specification.\nIl TS \u00e8 un documento normativo i prodotti e approvato da un comitato tecnico non del CENELEC. Molti dei requisiti obbligatori necessari per avere una norma non si applica alle specifiche tecniche: non c'\u00e8 sosta, non pubblica, il voto non seguire le stesse regole come in CENELEC tecnico (dove \u00e8 ponderata).\nUn TS deve essere prodotto solo in una delle lingue ufficiali e la sua durata massima \u00e8 ridotta a due o tre anni. Specifiche tecniche sono spiegate in termini di sostegno al mercato europeo e ad agire come un metodo di orientamento verso le tecnologie in evoluzione e sperimentale circostanze che non basta raccogliere il consenso per la pubblicazione di una norma EN.\nUn TS non pu\u00f2 essere in conflitto con altri standard CENELEC. Se il TS entra in conflitto di conflitto con una norma EN, esso deve essere ritirato.\nTR - Technical Report.\n\u00c8 un documento informativo dal contenuto tecnico dei lavori di standardizzazione. Viene pubblicato solo in una delle tre lingue ufficiali ed \u00e8 approvato dal consiglio tecnico o da un comitato tecnico a maggioranza semplice. Nessun limite di durata si applica.\nG - Guides.\nCENELEC Guide sono documenti informativi relativi al \"sistema interno\". Esse possono specificare informazioni su principi guida di standardizzazione e scrittura. La Guida deve essere approvato dall'assemblea generale o dal comitato tecnico. Non ha nessun limite di durata.\nCWA - CENELEC Workshop Agreement.\nCome indicato dal loro nome, CWA \u00e8 un accordo di sviluppo, approvato da un Workshop con il consenso raggiunto tra gli individui e le organizzazioni. Essi devono essere pubblicati in almeno una delle lingue ufficiali. La revisione \u00e8 possibile.\nStruttura delle norme.\nLa numerazione delle norme europee ha una strutturata e sequenza organizzata:\nEsempio: EN 50225:1996 (l'anno d'attuazione della norma EN \u00e8 separata dal numero da due punti);\n- EN 50157-2-1:1996 (numero norma);\nLe prime due cifre indicano l'origine della norma:\n- 40000 a 44999 copre settori di comune attivit\u00e0 CEN / CENELEC nel settore IT\n- 45000 a 49999 copre settori di comune attivit\u00e0 CEN / CENELEC al di fuori del settore IT\n- 50000 a 59999 copre attivit\u00e0 CENELEC\n- 60000 a 69999 si riferiscono alla realizzazione dei documenti CENELEC / IEC con o senza modifiche\nLa IEC e ISO hanno stanziato gli stessi blocchi di numeri di pubblicazione: da 1 a 59999 per l'ISO e da 60000 a 79999 per la IEC."}
{"id": "603695", "revid": "287204", "url": "https://it.wikipedia.org/wiki?curid=603695", "title": "Giano (astronomia)", "text": "Giano \u00e8 un satellite naturale di Saturno, conosciuto come \"Saturno X\", \u00e8 stato chiamato in onore alla divinit\u00e0 romana Giano.\nScoperta e orbita.\nGiano occupa essenzialmente la stessa orbita del satellite Epimeteo. Questa caratteristica ha provocato una certa confusione tra gli astronomi, che pensavano fosse presente un solo corpo in quella orbita. Infine si cap\u00ec che i problemi provenivano dal tentativo di riconciliare le osservazioni di due corpi distinti, interpretandoli come un singolo oggetto.\nLa scoperta di Giano \u00e8 attribuita al suo primo osservatore: Audouin Dollfus il 15 dicembre 1966. All'epoca, l'oggetto appena scoperto fu chiamato temporaneamente S/1966 S 2. Precedentemente era stato fotografato il 29 ottobre 1966 da Jean Texereau senza saperlo. Vennero effettuate osservazioni simili da Richard Walker, a cui \u00e8 stata attribuita la scoperta di Epimeteo.\nGiano fu osservato in momenti diversi e gli vennero assegnati diversi nomi provvisori. Venne osservato dalla sonda \"Pioneer 11\" mentre passava vicino a Saturno il 1\u00ba settembre 1979 quando la sua ombra venne rivelata da tre rilevatori di particelle energetiche (S/1979 S 2 Tom Gehrels e James A. van Allen). Venne successivamente osservato da Dan Pascu il 19 febbraio 1980 (S/1980 S 1) e in seguito, il 23 febbraio, da John W. Fountain, Stephen M. Larson, Harold J. Reitsema e Bradford A. Smith (S/1980 S 2). La sua esistenza venne infine confermata dalla sonda \"Voyager 1\" il 1\u00ba marzo 1980. Quindi tutte queste persone condividono il merito della scoperta di Giano.\nNome.\nIl nome proviene dalla divinit\u00e0 romana a due facce Giano, che gli venne attribuito ufficialmente nel 1983, anche se venne proposto in modo informale poco dopo la sua scoperta iniziale nel 1966. Nello stesso periodo venne attribuito anche il nome al satellite Epimeteo.\nRelazione tra le orbite di Epimeteo e Giano.\nGiano ed Epimeteo sono \"co-orbitali\": il raggio orbitale di Giano \u00e8 attualmente solo di 50\u00a0km inferiore a quello di Epimeteo. Tali orbite, essendo molto vicine, hanno velocit\u00e0 maggiori e i due satelliti inevitabilmente si avvicinano e a prima vista sembrerebbe inevitabile una collisione. Tuttavia quando il satellite interno raggiunge il satellite esterno la loro mutua attrazione gravitazionale aumenta la quantit\u00e0 di moto della luna interna e aumenta la sua orbita, che causa un rallentamento. Nello stesso momento, il satellite esterno perde una quantit\u00e0 di moto uguale e scende in un'orbita inferiore, accelerando. Quindi i satelliti si \"scambiano\" le orbite e si separano nuovamente, senza sorpassarsi e senza neppure avvicinarsi eccessivamente dato che la loro distanza non \u00e8 mai inferiore a 10000\u00a0km. Lo scambio avviene ogni quattro anni. In base alle attuali conoscenze, questa disposizione \u00e8 unica nel sistema solare.\nQuesta relazione tra le orbite pu\u00f2 essere compresa come una applicazione del problema dei tre corpi, dove il terzo corpo \u00e8 costituito da Saturno e le due lune hanno approssimativamente la stessa dimensione.\nGli asteroidi troiani e l'orbita a ferro di cavallo di 3753 Cruithne rispetto alla Terra costituiscono altri esempi di questo problema, oltre a dozzine di altri oggetti.\nCaratteristiche fisiche.\nGiano ha molti crateri, alcuni dei quali pi\u00f9 grandi di 30\u00a0km di diametro, ma poche strutture lineari. La superficie sembra pi\u00f9 antica rispetto a quella di Prometeo ma pi\u00f9 giovane di quella di Pandora. Dalla sua densit\u00e0 molto bassa e dalla sua relativamente alta albedo si pensa che Giano sia un corpo ghiacciato e poroso, tuttavia questi dati non sono certi, e devono essere confermati."}
{"id": "603696", "revid": "118197903", "url": "https://it.wikipedia.org/wiki?curid=603696", "title": "Sanguinaccio dolce", "text": "Il sanguinaccio \u00e8 una crema dolce a base di cioccolato fondente amaro, riconosciuto prodotto agroalimentare tradizionale in diverse regioni italiane. Viene tradizionalmente preparata nel periodo di Carnevale, insieme ad altri dolci caratteristici come le chiacchiere. Nell'alta val Tiberina in Umbria prende il nome di Meaccio.\nIl sanguinaccio tradizionalmente era aromatizzato con sangue fresco di maiale, che gli forniva un caratteristico retrogusto acidulo, ma la vendita al pubblico del sangue di maiale \u00e8 stata vietata per motivi sanitari nel 1992.\nPreparazione.\nIl sanguinaccio dolce \u00e8 un tipico dolce invernale, storicamente legato alla preparazione delle conserve di maiale come salumi e prosciutti.\nDopo l'uccisione del maiale si preleva il sangue caldo che defluisce dalla carotide in un recipiente largo. Si mescola continuamente il sangue per circa un quarto d'ora, in modo da far formare i coaguli che verranno poi eliminati dal liquido. A questo punto il sangue che rimane non coaguler\u00e0 pi\u00f9 ed \u00e8 pronto per la preparazione del sanguinaccio.\nLa ricetta richiede:\nQuindi una volta filtrato il sangue lo si versa in una pentola assieme al mosto cotto e si fa cuocere a fuoco lento mescolando in continuazione. Il composto sar\u00e0 pronto quando raggiunger\u00e0 la consistenza di una crema spalmabile. A met\u00e0 cottura si aggiungono le noci spezzettate e la cannella (quanto basta). Il prodotto deve essere conservato in vasetti tenuti in frigorifero.\nIl sapore \u00e8 dolce e fruttato e le noci danno croccantezza alla crema."}
{"id": "603701", "revid": "124589863", "url": "https://it.wikipedia.org/wiki?curid=603701", "title": "Sanguinaccio (insaccato)", "text": "Il sanguinaccio \u00e8 un insaccato di diverse parti di maiale (per lo pi\u00f9 interiora e sangue), arricchito con vari ingredienti in base alle tradizioni culinarie della regione in cui viene preparato. \u00c8 simile al \"boudin\" Frances, al \"Blutwurst\" tedesco, alla \"morcilla\" spagnola, alla \"morcela\" portoghese, al \"black pudding\" britannico, al \"mustamakkara\" finlandese, al \"blodpudding\" svedese e al sundae coreano."}
{"id": "603705", "revid": "1305772", "url": "https://it.wikipedia.org/wiki?curid=603705", "title": "Run-D.M.C. (album)", "text": "Run-D.M.C. \u00e8 il primo album del gruppo hip hop Run-D.M.C. (secondo la grafia adottata dal gruppo all'epoca), pubblicato nel 1984. \u00c8 considerato molto innovativo in quel periodo, per la sua forma molto pi\u00f9 aggressiva di hip hop. L'album venne ridistribuito in una versione \"Deluxe\" nel 2005 con quattro tracce bonus.\nRicezione.\nPrima dei Run DMC, l'hip hop ha sempre mantenuto un'atmosfera da block party. Il gruppo porta un suono pi\u00f9 \u00abduro e spregiudicato, adattandolo dall'hard rock\u00bb. I Run DMC danno peso al loro album d'esordio trattando anche temi sociali oltre alla vanteria e ai block party, che sono gli argomenti maggiormente trattati nel disco. Tutti questi elementi segnano una svolta per la musica hip hop, influenzando conseguente gli artisti successivi.\nNel 1998, \"The Source\" lo inserisce tra i suoi migliori cento album hip hop. Cinque anni pi\u00f9 tardi, \"Rolling Stone\" lo inserisce nella sua lista dei 500 migliori album di sempre."}
{"id": "603710", "revid": "666668", "url": "https://it.wikipedia.org/wiki?curid=603710", "title": "Erjon Bogdani", "text": "\u00c8 con 18 reti il miglior marcatore di sempre della nazionale albanese.\nBiografia.\n\u00c8 sposato con Rossella Ariodante, avvocata salernitana. I due si sono sposati il 7 giugno 2010 a Salerno. Il suo testimone di nozze, nonch\u00e9 suo amico ed ex compagno di squadra al \u00e8 Leandro Rinaudo.\nArriv\u00f2 in Italia da bambino insieme altri connazionali rifugiandosi con sua madre prima a Castellammare di Stabia e poi a Roma, per poi rientrare in patria. I due furono accolti dal prete don Paolo Cecere, lo stesso che ha officiato il matrimonio tra lui e Rossella.\n\u00c8 laureato in Economia e commercio.\nNel giugno 2011 \u00e8 venuto alla luce il suo primo figlio, Alexander.\nCaratteristiche tecniche.\nPrima punta, forte fisicamente, bravo di testa e abile nel gioco aereo. \u00c8 in grado di fare reparto da solo, e di far salire la squadra. Predilige tenere palla, favorendo l'inserimento dei compagni di squadra, ma non disdegna essere lanciato in profondit\u00e0, sfruttando le sue doti da opportunista. In carriera \u00e8 stato schierato nel ruolo di seconda punta.\nCarriera.\nGiocatore.\nClub.\nGli inizi e l'approdo in Italia.\nInizia la sua carriera in patria, al Partizani Tirana, con cui resta per quattro stagioni. Nell'inverno del 1998 passa al Gen\u00e7lerbirli\u011fi, in Turchia, segnando una rete in undici apparizioni. La stagione seguente accetta l'offerta della Dinamo Zagabria, esordendo cos\u00ec nella PRVA HNL.\nIn seguito si trasferisce alla . Debutta in Serie A il 6 febbraio 2000, a 22 anni, nella partita Reggina-Bologna (1-0), entrando al 10' della ripresa al posto di Gustavo Reggi. Il 9 aprile 2000 realizza la sua prima rete in Serie A, nella vittoria per 1-0 contro il . Chiude la stagione con due reti in 10 presenze.\nIl 30 settembre 2001, una sua rete decide il derby contro il . Il 29 agosto 2003 viene girato in prestito alla , con cui segna 8 reti in 38 presenze.\nIl 26 agosto 2004 passa in prestito con diritto di riscatto al Verona, in Serie B. Esordisce con i veneti da titolare l'11 settembre 2004 nella trasferta persa 3-1 contro il Torino, venendo sostituito al 35' della ripresa da Cossu. La prima rete in campionato arriva alla terza giornata contro il (sconfitta per 3-2). Mette a segno la sua prima doppietta con gli \"scaligeri\" l'8 novembre in Verona-AlbinoLeffe (3-2).\nConclude l'annata con 17 reti in 38 apparizioni, tra cui un'altra doppietta siglata nel derby vinto contro il (5-3 il finale). Terminato il prestito, rientra alla .\nSiena, il passaggio al Chievo e il prestito al Livorno.\nIl 3 agosto 2005 passa al a titolo definitivo. Mette a segno la sua prima rete con i toscani il 21 settembre contro l' (1-1).\nIl 28 gennaio 2006 nell'anticipo contro il Palermo valido per la 22\u00aa giornata, mette a segno la sua prima tripletta in Serie A, realizzando tutti e tre i gol che stendono la squadra avversaria. Il 22 giugno 2006 prolunga il suo contratto fino al 30 giugno 2009.\nLa stagione successiva lo vede spesso relegato come riserva, a causa dell'esplosione del nuovo compagno di squadra Mario Frick.\nL'11 gennaio 2007 viene acquistato a titolo definitivo dal Chievo. Terminer\u00e0 l'annata - conclusasi con la retrocessione dei clivensi - con 5 reti in 19 presenze, tra cui una doppietta nell'incontro vinto 3-0 contro il Torino.\nIl 31 agosto 2007 passa in prestito al Livorno. Esordisce con i toscani il 2 settembre in Livorno-Palermo (2-4), subentrando al 36' al posto di Tavano. Mette a segno la sua prima rete con i \"labronici\" il 27 gennaio 2008 contro la Juventus (1-3 per i bianconeri). In toscana delude le aspettative, concludendo la stagione con 2 reti. I labronici chiuderanno all'ultimo posto, retrocedendo nella serie cadetta.\nTerminato il prestito rientra al Chievo. In scadenza di contratto, il 3 giugno 2010 dichiara di aver rifiutato il rinnovo contrattuale, rimanendo cos\u00ec svincolato.\nCesena.\nIl 22 luglio 2010 passa al a parametro zero. Segna il suo primo goal con i romagnoli l'11 settembre 2010 in Cesena-Milan, partita poi vinta 2-0.\nSi ripete la settimana successiva contro il Lecce (1-0 il finale), rete che proietta dopo tre giornate il in testa alla classifica. Chiude la stagione con 35 presenze e 8 reti all'attivo, confermandosi come secondo miglior realizzatore della squadra, alle spalle, con un solo goal di svantaggio, a Jim\u00e9nez.\nLa stagione successiva viene schierato con continuit\u00e0 solo in Coppa Italia, dove trascina la squadra agli ottavi di finale. Poco utilizzato in campionato, nella sessione invernale di calciomercato si trasferisce al .\nRitorno al Siena.\nIl 31 gennaio 2012, nell'ultimo giorno del calciomercato invernale si trasferisce al , facendovi cos\u00ec ritorno dopo l'esperienza fatta dal 2005 al 2007.\nEsordisce con i toscani il 22 febbraio 2012, nella sconfitta interna contro il Catania (0-1 per gli etnei). Segna la sua prima rete in campionato il 26 febbraio 2012 nella vittoria interna contro il Palermo (4-1). Si ripete nelle due settimane successive contro Cagliari e , sua ex squadra.\nConclude la stagione con 11 presenze e 4 gol.\nPoco utilizzato sotto la guida di Serse Cosmi, con l'arrivo di Beppe Iachini sulla panchina dei toscani, torna ad essere impiegato con continuit\u00e0, terminando l'annata, conclusa con la retrocessione, con 18 presenze in campionato (di cui solo quattro da titolare) e 2 in Coppa Italia, segnando 2 reti, di cui una importante in chiave salvezza segnata il 20 gennaio 2013 nello scontro diretto contro la Sampdoria.\nRimasto senza contratto, il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nNazionale.\nHa esordito con la Nazionale albanese Under-21 il 9 ottobre 1996 in Albania-Portogallo (2-4), partita valevole per gli incontri di qualificazione agli Europei U-21 1998, rimediando un'espulsione pochi minuti dopo essere andato a segno. In seguito scender\u00e0 in campo in altre sei occasioni, senza andare in rete.\nEsordisce in Nazionale maggiore il 24 aprile 1996 in Bosnia ed Erzegovina-Albania (0-0), subentrando a quattro minuti dal termine al posto di Nevil Dede. Mette a segno la sua prima rete in nazionale il 10 febbraio 1999 nell'amichevole disputata a Tirana contro la Macedonia (vittoria per 2-0). Il 15 novembre 2000 in Albania-Malta (3-0), segna la sua prima doppietta con le \"Aquile Nere\".\nStabilmente titolare sotto la guida di Hans-Peter Briegel, prende parte a otto dei dodici incontri validi per le qualificazioni ai Mondiali 2006, segnando quattro reti, tra cui una doppietta (la prima in partite ufficiali) contro l'Ucraina a Dnipropetrovs'k (2-2 il finale). La selezione non riuscir\u00e0 tuttavia a qualificarsi per la competizione.\nIl 2 settembre 2011 va a segno contro la Francia (sconfitta per 1-2), nell'incontro di qualificazione per gli Europei 2012, superando il precedente primato di Alban Bushi (fermatosi a 14 reti) nella classifica dei migliori marcatori di sempre della nazionale albanese, diventando il calciatore pi\u00f9 prolifico delle \"Aquile Nere\".\nDopo il ritiro.\nAppesi gli scarpini al chiodo, il 13 agosto 2014 entra a far parte dello staff della Nazionale albanese nelle vesti di osservatore. Il 29 agosto 2015 viene scelto da Gianni De Biasi - CT della nazionale albanese - come nuovo assistente. L'11 ottobre 2015 l'Albania ottiene - in virt\u00f9 del successo per 3-0 in trasferta contro l'Armenia - la sua prima storica qualificazione agli Europei.\nL'8 dicembre 2016 viene nominato CT della selezione Under-19.\nStatistiche.\nPresenze e reti nei club.\n\"Statistiche aggiornate al 19 maggio 2013.\""}
{"id": "603723", "revid": "599013", "url": "https://it.wikipedia.org/wiki?curid=603723", "title": "Per Kr\u00f8ldrup", "text": "Caratteristiche tecniche.\nDifensore centrale forte fisicamente e dalla buona elevazione, possedeva un'ottima capacit\u00e0 di anticipo dei palloni. \nCarriera.\nClub.\nInizia la sua carriera nelle giovanili del B 93 nella stagione 1998-1999. Esordisce in prima squadra l'anno successivo, rimanendo in patria fino al termine del campionato 2000-2001.\nNell'estate del 2001 viene acquistato dall'Udinese, nella quale gioca 91 partite, segnando 3 gol, tra il 2001 e il 2005.\nNell'estate del 2005 viene acquistato dall', dove per\u00f2 gioca solo due partite per poi essere ceduto nel 2006 alla Fiorentina. Fa il suo esordio in Champions League nel preliminare giocato il 12 agosto 2008 contro lo , gara vinta 2-0 dai viola.\nIl 17 febbraio 2010 segna il suo primo gol in Champions League contro il Bayern Monaco.\nIl 17 maggio 2010 Kr\u00f8ldrup rinnova il contratto con la Fiorentina fino a giugno 2012 dopo una trattativa durata qualche mese.\nIl 30 giugno 2012 si svincola dalla Fiorentina.\nIl 7 marzo 2013 si accorda con il Pescara fino al 30 giugno, con opzione per il rinnovo. Il 10 marzo successivo esordisce in campionato nella sfida contro l'Atalanta persa per 2-1 in trasferta; a fine stagione, a seguito della retrocessione degli abruzzesi, lascia la squadra.\nIl 3 ottobre 2013 viene ingaggiato dall'Olhanense, club di Primeira Liga, firmando un contratto fino al termine della stagione.\nNazionale.\nConta numerose presenze nella Nazionale danese, con cui ha anche partecipato al campionato d'Europa 2004, senza per\u00f2 mai scendere in campo, e al campionato del mondo 2010.\nStatistiche.\nPresenze e reti nei club.\n\"Statistiche aggiornate al 30 marzo 2014.\""}
{"id": "603724", "revid": "287204", "url": "https://it.wikipedia.org/wiki?curid=603724", "title": "Per Kroldrup", "text": ""}
{"id": "603726", "revid": "78273", "url": "https://it.wikipedia.org/wiki?curid=603726", "title": "Per Billeskov Kroldrup", "text": ""}
{"id": "603733", "revid": "729019", "url": "https://it.wikipedia.org/wiki?curid=603733", "title": "Humber Hornet", "text": "L'FV1620 Humber Hornet (FV1620, Truck 1 ton, air portable, launcher, Hornet) era un veicolo blindato aerotrasportabile specializzato progettato per trasportare i missili Malkara, un sistema d'arma di missili anticarro sviluppati dall'Australia e dal Regno Unito.\nIl cacciacarri Hornet era un veicolo derivato dall'autocarro Humber da 1 tonnellata, che nella versione blindata ha avuto una funzione controcarro.\n\u00c8 stato sostituito dall'autoblindo Ferret Mk 5 negli anni '70.\nL'FV102 Striker con missili Swingfire si \u00e8 dimostrato un mezzo ben pi\u00f9 pratico, con 10 missili della stessa gittata ma pi\u00f9 piccoli."}
{"id": "603734", "revid": "6066", "url": "https://it.wikipedia.org/wiki?curid=603734", "title": "Miniere", "text": ""}
{"id": "603737", "revid": "2030671", "url": "https://it.wikipedia.org/wiki?curid=603737", "title": "Amaretto (liquore)", "text": "Lamaretto \u00e8 un liquore aromatico a base di erbe e mandorle amare e altri ingredienti come ciliegie, prugne, cacao, erbe diverse e zucchero. Il pi\u00f9 noto \u00e8 quello di Saronno (VA).\nNonostante il nome, l'amaretto non appartiene alla categoria degli amari.\nStoria.\nCome molte ricette a base di mandorle, \u00e8 di antica tradizione e affonda le sue origini nel 1500. Nella citt\u00e0 di Saronno venne commissionato al pittore Bernardino Luini un affresco che ritrae la Madonna e l'Adorazione dei magi. L'affresco \u00e8 tutt'oggi visibile nel Santuario della Beata Vergine dei Miracoli. La leggenda narra che nel periodo in cui il pittore soggiorn\u00f2 a Saronno alloggiasse presso una locandiera dotata di particolare bellezza, di cui si innamor\u00f2 al punto da usarla come modella per la sua Madonna. Per ringraziarlo, lei gli offr\u00ec un elisir di erbe, zucchero tostato, mandorle amare e brandy che venne immediatamente apprezzato e si diffuse in pochissimo tempo. Il liquore mantenne quindi un significato di affezione e amicizia ed \u00e8 oggi uno dei prodotti italiani pi\u00f9 diffusi all'estero. Il suo nome non viene tradotto e resta invariato in tutte le lingue.\nNella citt\u00e0 di Saronno hanno sede due storici stabilimenti, uno dell'azienda ILLVA Saronno, che produce il liquore con il marchio \"Disaronno\", e uno dell'azienda Paolo Lazzaroni &amp; Figli, che lo produce con il marchio \"Amaretto Lazzaroni 1851\".\nCaratteristiche.\nIl liquore amaretto non \u00e8 un distillato ma un preparato per infusione in base alcolica, come il nocino o il limoncello. Per tale motivo \u00e8 molto diffusa anche la preparazione casalinga che ha diverse varianti; la pi\u00f9 diffusa prevede anche l'utilizzo di albicocche, oltre alle mandorle amare. Il liquore ha una gradazione alcolica di 28 gradi e un sapore che ricorda alla lontana il marzapane.\nConsumo.\nViene bevuto liscio, con o senza ghiaccio e talvolta usato per preparare cocktail, come per esempio il Messicano, l'Amaretto sour e tre cocktail IBA, ma \u00e8 prevalentemente indicato a essere miscelato in bevande a base di caff\u00e8."}
{"id": "603738", "revid": "767487", "url": "https://it.wikipedia.org/wiki?curid=603738", "title": "Mario Tanassi", "text": " Nel 1979 fu condannato dalla Corte Costituzionale per corruzione.\nBiografia.\nDi orientamento riformista, divenne socialdemocratico. Fu brevemente co-segretario assieme a Francesco De Martino del Partito Socialista Unificato. Fu capogruppo del gruppo parlamentare del Partito Socialista Democratico Italiano dal 1\u00ba gennaio 1966 al 17 novembre dello stesso anno, nella quarta legislatura. Fu per la prima volta ministro della difesa nella quinta legislatura, all'interno del secondo governo Rumor (del 1970), basato sull'alleanza tripartita DC-PSI-PSDI.\nNuovamente ministro della Difesa nel 1972 e al contempo vicepresidente del Consiglio, nella sesta legislatura, con il secondo governo Andreotti, sostenuto dalla coalizione DC-PLI-PSDI ed ancora ministro della Difesa nel quarto governo Rumor (quadripartito DC-PRI-PSI-PSDI). Nel giugno del 1975 divenne segretario del PSDI al posto di Flavio Orlandi venendo coinvolto poco dopo nello \"scandalo Lockheed\" insieme a Mariano Rumor e Luigi Gui, e perdendo cos\u00ec la segreteria socialdemocratica. Nel 1979 si dimise dalla Camera dei deputati per incompatibilit\u00e0 e fu sostituito da Bruno Sargentini.\nCondanna per corruzione.\nMario Tanassi fu accusato di aver ricevuto una somma di denaro dalla societ\u00e0 statunitense Lockheed Corporation per favorire l'acquisto di 14 aerei da trasporto Hercules C-130 da parte dell'Aeronautica Militare italiana. Gli ufficiali dell'Aeronautica Militare che avevano valutato l'aereo lo avevano giudicato eccessivamente costoso e inadatto alla difesa. La Compagnia Lockheed aveva pattuito con la Tezorefo e la Com.EI., intermediarie dei pagamenti, di versare le somme in tre rate: la prima rata al momento di una lettera di intenti del Ministro Mario Tanassi, la seconda rata al momento del contratto di vendita degli aerei, la terza rata al momento della registrazione del contratto stesso.\nLa Lockheed aveva depositato in Italia, a favore dei destinatari di conti all'estero (Svizzera e Stati Uniti), circa 2.000.000 dollari, dei quali \"50.000 dollari al deputato Tanassi, quale compenso per un aumento del prezzo della fornitura con lui concertato nel dicembre 1970\", 78.000 dollari ad alcuni membri della squadra del precedente Ministro Gui, i quali, passati al Ministero del Tesoro, avrebbero dovuto correggere il contratto di vendita, mentre l'ingente ammontare residuo di pi\u00f9 dell'85% era stato destinato ai partiti dei due Ministri della difesa succedutisi al Governo in quel periodo.\nRinviato a giudizio nel 1977, in quanto ministro venne giudicato dalla Corte Costituzionale in composizione integrata, che lo riconobbe colpevole di corruzione da parte della societ\u00e0 Lockheed, noto come Scandalo Lockheed, per atti contrari ai doveri d'ufficio e lo condann\u00f2 a due anni e mesi quattro di reclusione.\nTanassi scont\u00f2 quattro mesi di carcere. Fu il primo ex-ministro ad andare in prigione.\nLa decadenza dal seggio parlamentare, pure comminatagli direttamente dalla sentenza di condanna, fu ratificata da un voto della Camera dei deputati tredici giorni dopo la pronuncia della Corte costituzionale."}
{"id": "603739", "revid": "1243", "url": "https://it.wikipedia.org/wiki?curid=603739", "title": "Berengario I", "text": ""}
{"id": "603744", "revid": "5695", "url": "https://it.wikipedia.org/wiki?curid=603744", "title": "Amaretto (biscotto)", "text": "Il termine amaretto, riferito ad un dolce, indica un biscotto di pasticceria, diffuso in tutte le regioni d'Italia.\nOrigini.\nNati in Italia nel medioevo, verso la fine del XIII secolo si sono diffusi nei paesi arabi e, durante il rinascimento, in tutta Europa. Oltre alla produzione italiana, in particolare quella di amaretti fatti con mandorle amare di Sardegna e quella lombarda, vanta grandi tradizioni quella Francese, soprattutto in Lorena e nei Paesi Baschi.\nL'amaretto di pasticceria.\nCon il termine \"amaretto\" si intende un tipo di pasticcino a base di pasta di mandorle, fatto con zucchero, bianco d'uovo, mandorle dolci e mandorle amare e armelline.\nDi questo dolce esistono principalmente due versioni: l'amaretto tipo Saronno, croccante e friabile, e l'amaretto tipo Sassello, morbido e pi\u00f9 simile al marzapane. Entrambi hanno forma tondeggiante, come una piccola calotta, e la superficie screpolata.\nAmaretto di Saronno.\nL'amaretto di Saronno \u00e8 usato molto in alcuni dolci tradizionali, quali le pesche ripiene alla piemontese, il bonet e alcuni tipi di tiramis\u00f9.\nPrende il nome dal tipico amaro\nL'amaretto croccante ha struttura interna alveolare. Ingredienti principali sono: zucchero, mandorle dolci, mandorle amare, bianco d'uovo di gallina, ma possono venire aggiunti aromi, miele, latte, lievito e, specie nella produzione industriale, conservanti.\nAmaretto di Sassello.\nOrmai diffuso in tutta Italia, deve il suo nome al comune di Sassello. \u00c8 infatti originario dell'entroterra di Savona e del basso Piemonte, dove nacque nel XIX secolo con la stessa ricetta usata ancora oggi, basata su zucchero, mandorle dolci pelate, albume d'uovo e armelline amare.\nDiffusione e varianti.\nGli amaretti di pasticceria sono diffusi praticamente in tutte le regioni d'Italia, solitamente nella versione tradizionale morbida, e sono vicini a moltissimi altri dolci a base di pasta di mandorle come la pasta reale e la frutta martorana. Tra le regioni pi\u00f9 importanti possiamo citare la Liguria, nella zona del Sassello e nel basso Piemonte (dove compaiono in versione morbida e secca a Gavi, a Voltaggio, Oviglio e soprattutto a Mombaruzzo). In Piemonte, in particolare hanno dato origine ad alcune varianti a base di nocciole (nocciolini di Chivasso, Brut e bun). \nIn Emilia-Romagna troviamo l'amaretto di Modena che viene prodotto con mandorle dolci e amare; friabile all'esterno, si presenta morbido all'interno. Uno dei prodotti tipici della Lombardia \u00e8 il Nocciolino di Canzo, biscotto simile all'amaretto ma a base di nocciole e altri aromi, di formato pi\u00f9 piccolo. Un altro prodotto interessante \u00e8 l'amaretto di Gallarate a base di mandorle dolci ed armelline. Famoso in tutto il mondo \u00e8 l'amaretto di Saronno, prodotto dall'azienda Lazzaroni. Varianti di amaretti sono prodotte anche nel Lazio (amaretti di Guarcino, Paste reali di Alvito), in Toscana (amaretti e Ricciarelli), in Sardegna (Amarettos e Sospiros, caratterizzate da mandorle locali, incluse le amare di Baressa) e in Sicilia (pasti di mennula, dove le mandorle compaiono in moltissimi dolci e liquori).\nGli amaretti compaiono come ingrediente in molte ricette, solitamente dolci.\nTuttavia vengono, talvolta, mischiati anche al salato:"}
{"id": "603750", "revid": "729019", "url": "https://it.wikipedia.org/wiki?curid=603750", "title": "Fajr-5", "text": "Il Fajr-5 \u00e8 un razzo d'artiglieria in dotazione alle forze armate dell'Iran, progettato e costruito interamente in Iran, lanciato per la prima volta forse nel gennaio 2006, come evoluzione del Fajr-3.\nIntroduzione.\nIl Fajr 5 \u00e8 sostanzialmente una versione evoluta ed ottimizzata del Fajr 3, migliorandone in assoluto aspetti quali il raggio e la capacit\u00e0 distruttiva.\nAnche questo razzo \u00e8 stato progettato e costruito interamente in Iran in tempi molto recenti, si parlerebbe addirittura del gennaio 2006.\nCaratteristiche.\nNon si hanno notizie certe sulle dimensioni del razzo, che dovrebbe essere per\u00f2 del calibro di 333\u00a0mm e una testata che si aggira sui 90\u00a0kg.\nUlteriori fonti rivelano che le forze Iraniane abbiano sviluppato un upgrade del razzo attorno al mese di maggio 2006.\nDel Fajr-5, oltre all'aumentato potere distruttivo troviamo anche un aumento considerevole della portata che dovrebbe aggirarsi intorno ai 75\u00a0km, ovvero in grado di superare la portata del Grad e del Fajr-3. Questo notevole aumento del raggio \u00e8 stato ottenuto probabilmente grazie a una riprogettazione del sistema propulsivo, che rimane per\u00f2 a propellente solido.\nUtilizzi operativi.\nAnche queste armi sembrerebbero aver raggiunto il Libano nel conflitto israelo-libanese del 2006, ma in numero limitato a qualche centinaia.\nNon \u00e8 ben chiaro se siano stati lanciati contro lo stato ebraico, ma il raggio teorico avrebbe permesso di raggiungere obbiettivi ben al di l\u00e0 della citt\u00e0 di Haifa (35\u00a0km dal confine).\nAlcuni razzi sono stati lanciati da Hamas durante l'Operazione Colonna di nuvole verso Tel Aviv.\nSono stati per\u00f2 intercettati dal sistema antimissile israeliano Iron Dome."}
{"id": "603756", "revid": "486946", "url": "https://it.wikipedia.org/wiki?curid=603756", "title": "Enav", "text": ""}
{"id": "603757", "revid": "436907", "url": "https://it.wikipedia.org/wiki?curid=603757", "title": "Closer (Lacuna Coil)", "text": "Closer \u00e8 un singolo del gruppo musicale italiano Lacuna Coil, pubblicato il 20 ottobre 2006 come terzo estratto dal quarto album in studio \"Karmacode\".\nScelta del brano.\nOriginariamente scelto come secondo singolo poi sostituito da \"Enjoy the Silence\", che ottenne maggior successo durante le esibizioni live, e riproposto come singolo finale.\nIl gruppo stesso ha ammesso a pi\u00f9 interviste di non amare particolarmente il brano per i suoni troppo simili a quelli dei precedenti album.\nMessa in commercio.\nIl brano \u00e8 stato pubblicato a partire dal 16 ottobre per il Regno Unito, il 18 per la Finlandia, il 20 per l'Italia e il 27 per la Germania. La versione radiofonica del brano, curata da Brian Malouf, gi\u00e0 adattatore di brani per i Queen, Madonna e Pink (cantante), \u00e8 stata pubblicata il 20 ottobre.\nVideoclip.\nZach Merck e Nathan Cox alias Fort Awesome hanno realizzato il videoclip per questo brano insieme a quello per Enjoy the Silence. Sia i registi che la band hanno mantenuto la massiama segretezza sul tema del video. Primo concept-video del gruppo non contiene un'esibizione come i precedenti videoclip.\nTracce.\nTesti e musiche dei Lacuna Coil.\nClassifiche.\nIl brano ha debuttato alla numero 5 della Top 40 Rock Singles sulla BBC."}
{"id": "603758", "revid": "1543377", "url": "https://it.wikipedia.org/wiki?curid=603758", "title": "Heroscape", "text": "Heroscape \u00e8 un gioco da tavolo per 2 o 4 persone. Vengono utilizzate miniature gi\u00e0 dipinte le quali si muovono su uno scenario costruito su esagoni che si combinano fra loro.\nIl Gioco.\nHeroscape \u00e8 stato creato nel 2004 da Craig Van Ness, Rob Daviau, e Stephen Baker (Hasbro Games).\nIl gioco \u00e8 per 2-4 persone ma con l'acquisto di altri segnalini e altri componenti per lo scenario pu\u00f2 benissimo essere adatto ad un numero maggiore di giocatori (il gioco base permette la costruzione di uno scenario non molto grande). Si \u00e8 venuta a creare una vasta cerchia di fan del gioco su internet.\nHeroscape prodotti.\nMaster Set.\nIl Master Set (\"Rise of the Valkyrie\") \u00e8 la scatola contenente le basi per giocare con segnalini, terreno, personaggi, dadi, regolamento.\nCome detto prima, un solo set base permette di costruire uno scenario piuttosto limitato, ma acquistandone altri si possono creare mappe di gioco decisamente pi\u00f9 grandi e complesse in modo da permettere anche l'aumento del numero di giocatori.\nNell'Ottobre 2007 \u00e8 uscito il secondo Master Set 'Swarm of the Marro'. Come nel primo Master Set, anche in questa confezione c'\u00e8 tutto il materiale necessario per giocare, ma il contenuto prevede nuovi terreni (palude e acqua stagnante) e nuovi personaggi. \u00c8 possibile giocare solo con il secondo Master Set, oppure affiancarlo al primo ed alle altre espansioni per costruire scenari pi\u00f9 grandi, adatti ad un maggior numero di giocatori.\nSono stati prodotti anche Master Set Marvel e D&amp;D riproducenti ambientazioni dei supereroi Marvel e ambientazioni di Dungeon &amp; Dragons. Anche per questi sono previste espansioni a tema.\nEspansioni.\n sono presenti diverse espansioni del gioco e ne sono previste ancora in futuro.\nSi possono trovare espansioni contenenti nuovi personaggi oppure nuove parti di terreno come la lava ad esempio.\nPersonaggi.\n\"Malliddon's Prophecy\" \n\"Utgar's Rage\" \n\"Jandar's Oath\"\n\"Zanafor's Discovery\" \n\"Thora's Vengeance\"\n\"Dawn of Darkness\"\n\"Fields of valor\"\n\"Defenders of Kinsland\"\n\"Blackmoon's Seige\"\n\"Flagbearer\"\nEspansioni Eroi Grandi.\nHeroscape: Marvel.\nA met\u00e0 tra un Master Set ed un'espansione, Heroscape: Marvel \u00e8 una estensione del gioco Heroscape interamente dedicata ai supereroi della casa americana. Il regolamento \u00e8 lo stesso di Heroscape, l'ambientazione \u00e8 quella di una citt\u00e0 dei nostri giorni (con asfalto, cemento, muri in mattoni) ed i personaggi disponibili nel set sono:\nTraduzioni.\nSi pu\u00f2 trovare in italiano, oltre ovviamente al set base, \"Malliddon's Prophecy\" e \"Utgar's Rage\". dove si trovano tutte le espansioni uscite finora.\nMagic: Arena of the Planeswalker.\nGioco della Wizards of the Coast uscito nel 2015. Nonostante sia un prodotto a s\u00e9 stante, il regolamento \u00e8 quasi uguale a quello di Heroscape, e anche gli scenari sono perfettamente compatibili. I protagonisti sono i Planeswalker, provenienti dall'universo narrativo del celebre gioco di carte Magic The Gatering, che hanno il potere di evocare vari guerrieri dal multiverso, per farli combattere per loro. La sovrapposizione di regolamento ed elementi scenici ha favorito il mix tra i due giochi, con regole speciali scritte dai fan."}
{"id": "603759", "revid": "6066", "url": "https://it.wikipedia.org/wiki?curid=603759", "title": "Jakob Fugger", "text": ""}
{"id": "603760", "revid": "1305772", "url": "https://it.wikipedia.org/wiki?curid=603760", "title": "Grad", "text": "Grad (in italiano \"citt\u00e0\") \u00e8 una parola delle lingue slave di origine indo-germanica (\"gord\u044a\"). \u00c8 presente nei toponimi di molti paesi dell'Europa centrale e orientale."}
{"id": "603766", "revid": "3115", "url": "https://it.wikipedia.org/wiki?curid=603766", "title": "Giuseppe Gervasini", "text": "Sacerdote, meglio noto come \"\"el Pret de Ratan\u00e0\" (o \"de Reten\u00e0\"\"), ovvero il prete di Retenate, un tempo comune autonomo e ora frazione di Vignate, dove fu cappellano dal 1897 al 1901, \u00e8 molto venerato in Lombardia, bench\u00e9 non sia stato canonizzato dalla Chiesa cattolica.\nBiografia.\nNato in una famiglia povera (il padre era cavatore di pietra, la madre lavorava in filanda), primogenito di cinque figli, quattro dei quali morti in tenera et\u00e0, si trasfer\u00ec da bambino insieme ai genitori all'Isola, malfamato quartiere milanese della zona di Porta Garibaldi. Dimostr\u00f2 sin da piccolo una viva intelligenza, che spinse i genitori a compiere sacrifici per farlo studiare a Varese al collegio-convitto C. Colombo, dove inizia il ginnasio. Dopo la morte del padre avvenuta nel 1880, la mamma Luigia, per assecondare il desiderio del figlio di intraprendere la via del sacerdozio, lo iscrive al collegio di Valdocco, fondato a Torino da Don Bosco, a quei tempi ancora vivente. Tornato in Lombardia frequenta la terza liceo a Monza e, dopo la morte della madre nel 1885, passa al seminario teologico di corso Venezia a Milano dove termina gli studi. Ordinato sacerdote nel Duomo di Milano nel 1892, celebra la sua prima messa a Sant'Ambrogio Olona.\nDurante il servizio di leva, prestato a Caserta quale addetto alla sanit\u00e0 tra il 1887 ed il 1888, sviluppa in prima persona la conoscenza di mali e rimedi e scopre forse il dono o carisma della guarigione. Lungi dal giovargli, questa qualit\u00e0 suscita sospetto e invidie nelle gerarchie ecclesiastiche, che lo giudicano un \"prete scomodo\" e lo trasferiscono frequentemente da una parrocchia all'altra: da Pogliano Milanese a Cabiate, a San Vittore al Corpo di Milano, a Dergano, a Peregallo di Lesmo fino a Retenate, localit\u00e0 che gli valse il soprannome con cui \u00e8 ancora conosciuto.\nLe sue qualit\u00e0 di guaritore e taumaturgo, nonch\u00e9 la capacit\u00e0 di usare erbe medicinali per la confezione di decotti e unguenti per curare le pi\u00f9 svariate malattie, gli procurarono una vasta fama che si diffuse sino alla metropoli lombarda e numerosi erano coloro che, o per mancanza di mezzi o per sfiducia della medicina \"ufficiale\", si rivolgevano a lui per avere aiuto e consiglio. Ci\u00f2 lo rese ulteriormente inviso sia al clero milanese, sia al conte Alessandro Greppi, nei cui possedimenti si trovava la parrocchia di don Giuseppe, che nel 1901 chiese e ottenne dall'allora Arcivescovo di Milano, cardinal Ferrari, la sua \"sospensione a divinis\", sospensione che fu in seguito revocata.\nNel 1926 ricevette in dono, per riconoscenza da un uomo che aveva guarito, una piccola casa in via Fratelli Zoia, in prossimit\u00e0 della Cascina Linterno, situata oggi nel comune di Milano, nella zona di Baggio, ai confini del parco delle Cave, dove si trasfer\u00ec e continu\u00f2 a operare fino alla sua morte, dopo aver ricevuto dall'Arcivescovo di Milano Ildefonso Schuster, che lo conosceva e lo stimava, la benedizione.\nAi suoi funerali partecip\u00f2 una folla immensa, e alcuni dei suoi beneficati aprirono una sottoscrizione affinch\u00e9 gli venisse data sepoltura nel Cimitero Monumentale di Milano.\nLa Chiesa non ha mai accettato la tradizione popolare, secondo la quale don Gervasini, a somiglianza dei santi canonizzati, sarebbe capace di compiere miracoli o di intercedere per essi, ma, nonostante il passare degli anni questa sorta di \"culto\", permane.\nDopo pochi anni dalla sepoltura la sua tomba \u00e8 stata spostata in un'area con uno spiazzo pi\u00f9 vasto del cimitero stesso, a causa del massiccio flusso quotidiano di pellegrini che accorrono ancora oggi a pregare sulla sua tomba.\nCuriosit\u00e0.\nLa storia del Pret de Ratan\u00e0 \u00e8 raccontata nel film coprodotto da RAI e Palumbo nel 1973, dal titolo \"Stregone di Citt\u00e0\", andato in onda il 30-5-1974, per la regia di Gianfranco Bettetini."}
{"id": "603767", "revid": "125063847", "url": "https://it.wikipedia.org/wiki?curid=603767", "title": "Kubb", "text": "Il kubb \u00e8 un gioco tradizionale svedese di origine vichinga. \u00c8 un gioco molto semplice e ricorda da un lato il bowling dall'altro le bocce. Alcuni giocatori dicono che sia nato nell'isola di Gotland, nel Mar Baltico, in quanto dal 1995 proprio a Gotland si disputa un campionato mondiale.\nIl Kubb in Italia.\nNel 2006 \u00e8 stato organizzato il primo campionato italiano a Citt\u00e0 di Castello, in provincia di Perugia. Di fatto, in occasione di quel campionato nasce il Gruppo Italiano Kubb (GIK) che si pone come obiettivo la diffusione del gioco sul territorio italiano. Da allora sono stati organizzati altri 12 campionati.L'ultimo, il 13\u00b0, si \u00e8 svolto a Bergamo nel giugno 2017.\nNel 2007 continuando la ricerca sui giochi di lancio, alcuni rappresentanti del Gruppo Italiano Kubb hanno cominciato la diffusione in Italia del Cornhole, un gioco molto praticato negli USA, dove sono presenti numerose federazioni. \u00c8 nato quindi nel 2008 anche il Gru.Co. - Gruppo Cornhole Italia, che dal 2009 al 2014 ha organizzato sei edizioni del Campionato Italiano di Cornhole. \nNel 2008 il Gruppo Italiano Kubb ha sperimentato e adottato il kubbino, per bambini, bambine, ragazzi e ragazze dai 6 ai 14 anni. Si gioca con un numero ridotto di kubb (3 per squadra) e solo 4 bastoni di lancio.\nDal 2011 il Gruppo Italiano Kubb e il Gru.Co - Gruppo Cornhole Italia operano attraverso l'Associazione GiocOvunque di Firenze che si pone come uno degli obiettivi fondanti la diffusione di questi e di altri giochi di lancio in Italia.\nDal 2015 si disputa ogni anno a fine settembre il Campionato Italiano di Kubb WM, organizzato dal Foto Ludico Spilimberghese nel comune di Spilimbergo. In questa manifestazione partecipano squadre da sei giocatori e vengono usate le regole del campionato mondiale di Gotland, e anche i pezzi del Kubb sono conformi a quelli in uso in Europa e in USA. Questo evento \u00e8 reso prestigioso, oltre che dalla modalit\u00e0 di gioco internazionale, anche dalla presenza dei membri della squadra Bastaunflsso, vincitori del campionato italiano per squadre da tre elementi negli anni 2013, 2014, 2015.\nComponenti del gioco.\n\u00c8 fabbricato in legno massiccio ed \u00e8 costituito da 17 pezzi:\nRegole del gioco.\nPer poter svolgere una partita \u00e8 necessario un numero minimo di due giocatori, non \u00e8 previsto un numero massimo ma si consiglia di non superare i sei partecipanti per squadra. \u00c8 consigliabile che il numero dei giocatori sia pari anche se \u00e8 possibile giocare anche con un numero dispari di partecipanti.\nScopo del gioco.\nLo scopo \u00e8 di abbattere tutti e cinque i Kubb disposti sulla linea di fondo della squadra avversaria colpendoli con i bastoni da lancio e successivamente abbattere nello stesso modo il re.\nPreparazione del campo.\nIl campo di gioco \u00e8 costituito da un rettangolo con il lato corto di 5\u00a0m e quello lungo che pu\u00f2 variare dai 6 agli 8\u00a0m a discrezione dei giocatori. Una volta stabilite le dimensioni del campo si posiziona un picchetto di legno ad ogni angolo; il campo sar\u00e0 costituito dalle linee ideali che uniscono i quattro angoli. Se possibile, per miglior comprensione, si traccia una linea di met\u00e0 campo parallela ai lati corti. Al centro di questa linea (quindi al centro esatto del campo) si posiziona il re che si distingue dagli altri pezzi in gioco per le dimensioni maggiori.\nI giocatori si dividono in due squadre possibilmente di egual numero. Il Kubb risulta divertente anche giocato in due, uno contro l'altro.\nOgni squadra sceglie una met\u00e0 campo, prende 5 kubb e li sistema in posizione eretta sulla linea di fondo della propria parte, distanziandoli come preferisce.\nInizio.\nLa squadra che inizia il gioco deve lanciare i sei bastoni da lancio a sua disposizione e cercare con questi di abbattere il maggior numero possibile di kubb disposti nel campo dell'avversario. In realt\u00e0 in molti tornei viene adottata la \"regola 2-4-6\" per iniziare: la squadra che inizia lancia solo due bastoni, poi la squadra avversaria lancia solo quattro bastoni, e nei turni successivi si lanciano sempre sei bastoni normalmente. Il lancio deve essere effettuato con i piedi dietro alla propria linea di fondo e si pu\u00f2 lanciare un solo bastone da lancio alla volta. Ogni squadra decide a propria discrezione chi lancia i bastoni da lancio e in che numero ma solitamente queste vengono divisi equamente fra tutti i componenti della squadra che li lanceranno uno dopo l'altro.\nRegola del re.\nSe prima dell'epilogo, con un bastone da lancio si abbatte il Re, la squadra che lo ha abbattuto \u00e8 sconfitta indipendentemente dall'andamento della gara.\nSvolgimento.\nNel caso in cui la prima squadra non abbia abbattuto nessun Kubb i bastoni da lancio passano agli avversari che a loro volta tenteranno di abbattere i kubb dei rivali; si procede in questo modo finch\u00e9 uno dei due contendenti non riesce ad abbattere almeno un kubb, in questo caso una volta terminati di lanciare tutti i bastoni da lancio rimasti il gioco procede cos\u00ec: la squadra che ha patito l'abbattimento di uno o pi\u00f9 kubb li prende in mano, si posiziona con i piedi dietro alla propria linea di fondo e li lancia \"con qualsiasi tecnica preferisca\" avendo cura che questi si fermino \"nella met\u00e0 campo avversaria\"; il lancio dei kubb abbattuti nella met\u00e0 campo avversaria viene chiamato rimessa. Adesso che \u00e8 il suo turno di lancio questa squadra non potr\u00e0 abbattere i Kubb disposti a fondo campo dell'avversario finch\u00e9 non avr\u00e0 abbattuto i kubb che essa stessa ha lanciato nella met\u00e0 campo avversaria. Quindi i bastoni andranno lanciati con le stesse regole ma indirizzati verso i \"nuovi\" kubb entrati in gioco. Se non si riescono ad abbattere questi \"nuovi\" kubb con i sei bastoni di lancio disponibili il turno passa all'avversario che non tirer\u00e0 pi\u00f9 dalla linea di fondo campo, bens\u00ec dalla linea ideale parallela a quella di fondo \"segnata dal kubb pi\u00f9 vicino alla linea di met\u00e0 campo rimasto in piedi\".\nBisogna fare attenzione al fatto che la seconda squadra non potr\u00e0 abbattere i kubb avversari se nella sua met\u00e0 campo ci sono dei Kubb lanciati e poi abbattuti dagli avversari. Dovr\u00e0 procedere come sopra: raccogliere i kubb abbattuti, posizionarsi dietro la linea di fondo e lanciarli nella met\u00e0 campo avversaria.\nEpilogo.\nSe una squadra riesce ad abbattere tutti i kubb nella met\u00e0 campo avversaria, e se ha ancora bastoni a disposizione, abbattendo il re vince la partita. Il lancio verso il re viene effettuato in ogni caso dalla linea di fondo campo, ma esistono almeno tre varianti del regolamento su questo punto:\nTurno perfetto.\nAvendo a disposizione sei bastoni da lancio per abbattere cinque kubb disposti sul fondo, in teoria una squadra potrebbe vincere in un solo turno abbattendo tutti i kubb ed avendo un tiro per abbattere il re; questo evento \u00e8 chiamato \"turno perfetto\". In realt\u00e0 in molti tornei viene adottata la regola 2-4-6 per iniziare, proprio per evitare che questo accada e comunque per non favorire troppo la squadra che inizia. Il turno perfetto, detto anche \"Perfect Game\", resta comunque un'impresa ambita nell'allenamento dei giocatori esperti."}
{"id": "603774", "revid": "729019", "url": "https://it.wikipedia.org/wiki?curid=603774", "title": "Fajr-3", "text": "Il missile di progettazione iraniana Fajr-3, \u00e8 un razzo di artiglieria terra-terra, trasportato da batterie di lanciarazzi multiplo mobili (12 razzi), a propellente solido, di breve gittata (45\u201350\u00a0km), dotato di testata esplosiva convenzionale (HE) di potenza media (45\u00a0kg).\nIntroduzione.\nIl progetto di missili di artiglieria terra-terra Fajr (alba, in arabo) inizia in Iran nel 1990 ispirandosi alla tecnologia sovietica di cui lo stato persiano si dotava a quel tempo (sostanzialmente, il Grad), sulla decisione da parte degli ambienti militari di iniziare la produzione bellica in proprio.\nPossiamo definire il Fajr come un \"Katjushya di terza generazione\", per gli evidenti legami tra questi due missili di artiglieria (per dare un esempio, il Grad \u00e8 invece di seconda generazione).\nCaratteristiche.\nSostanzialmente un altro razzo di artiglieria dalle caratteristiche simili al Grad ma di maggiori dimensioni: 5,2 metri, 240 mm contro 122 il Fajr-3 \u00e8 un razzo da artiglieria pi\u00f9 temibile di quelli a corto raggio a fronte anche di una testata maggiore (45 kg).\nQueste armi sono di produzione autoctona esclusiva iraniana e possono raggiungere un raggio teorico di 45 km, ovvero molto pi\u00f9 esteso del suo precedente sovietico.\nLa testata \u00e8 convenzionale e sembra che non sia stato pianificato altro tipo di soluzione (chimica, bomba sporca).\nQuesto razzo di artiglieria \u00e8 stato esportato anche in Siria e ha raggiunto il Libano e il movimento di resistenza Hezbollah nei primi anni Duemila, da quando la collaborazione siriana-iraniana si \u00e8 fatta pi\u00f9 forte e tecnici specializzati iraniani sono presenti nel territorio libanese.\nUtilizzi recenti.\nIl suo utilizzo contro postazioni civili israeliane, iniziato pochi giorni dopo a causa dello scarseggiare di Grad e del ripiegamento delle forze terroriste a nord \u00e8 stato finora fallimentare per lo scarso numero lanciato e per l'efficienza generale del razzo, che rivela tutti i difetti del \"padre\" sovietico: \u00e8 scarsamente preciso, dalla portata e dal danno limitato a scopi logistici.\nLa disponibilit\u00e0 di questo tipo di armi da parte libanese dovrebbe essere limitata a qualche centinaio di unit\u00e0."}
{"id": "603775", "revid": "648716", "url": "https://it.wikipedia.org/wiki?curid=603775", "title": "Principio di indeterminazione tonale", "text": "Il principio di indeterminazione tonale \u00e8 una legge dell'acustica secondo la quale un suono non pu\u00f2 mai essere completamente \"puro\", cio\u00e8 essere composto da un'onda sonora con frequenza ben determinata (armonica pura). In pratica, infatti, compaiono altre componenti oltre al tono fondamentale (ipertoni); oltre a ci\u00f2, a seconda della \"durata\" del suono vi \u00e8 una produzione di onde con frequenza diversa (anche se di poco) dalla fondamentale. Dunque vi \u00e8 una indeterminazione del tono emesso che impedisce di conoscere con precisione assoluta la frequenza fondamentale di un suono qualunque.\nDescrizione.\nI pacchetti d'onda.\nLe onde sonore sono limitate nel tempo, quindi il comportamento di un suono non \u00e8 descritto esattamente da un'onda stazionaria: si parla invece di pacchetti d'onda. Un pacchetto d'onda \u00e8 dato da una combinazione di due onde: l&amp;apos;\"onda portante\" o \"fase\", che rappresenta l'andamento dell'intensit\u00e0 sonora con il tempo, e l&amp;apos;\"onda modulante\" o \"inviluppo\", che rappresenta il suono emesso.\nMatematicamente, . Lo spettro in frequenza del pacchetto \u00e8 dato dalla convoluzione tra lo spettro dell'inviluppo e quello dell'onda sinusoidale. Il risultato di tale operazione \u00e8 uno spettro centrato alla frequenza formula_1 con la forma dello spettro dell'inviluppo.\nL'espressione matematica del principio.\nPer un suono di durata formula_2, vale la relazione\ndove formula_4 \u00e8 la larghezza della banda di frequenze nel pacchetto d'onda intorno alla frequenza centrale propria del tono fondamentale. In pratica si tratta della gamma di frequenze emesse insieme alla fondamentale, che rendono il suono impuro.\nConseguenze.\nSecondo il principio di indeterminazione tonale non \u00e8 possibile realizzare un pacchetto d'onda rigorosamente monocromatico (cio\u00e8 con una frequenza pura). Infatti pi\u00f9 la durata del suono \u00e8 breve e pi\u00f9 \u00e8 grande la gamma di frequenze diverse dalla fondamentale. Il limite \u0394f=0 si ha solo per un suono di durata infinita.\nUn esempio pratico pu\u00f2 essere la pizzicatura di una corda di chitarra, ad esempio per eseguire un do4. Realisticamente poniamo . Allora ; vale a dire pi\u00f9 della differenza tra il do4 () e il do\u266f4 diesis ()."}
{"id": "603786", "revid": "123058431", "url": "https://it.wikipedia.org/wiki?curid=603786", "title": "Ampelm\u00e4nnchen", "text": "Ampelm\u00e4nnchen (, in italiano \"omino del semaforo\") \u00e8 la denominazione con cui \u00e8 nota la figura antropomorfa rappresentata sulle lanterne semaforiche pedonali in alcune parti della Germania (specialmente nel territorio d'origine, la ex Repubblica Democratica Tedesca).\nIdeato nel 1961 dallo psicologo tedesco-orientale Karl Peglau e disegnato da Anneliese Wegner, l'Ampelm\u00e4nnchen \u00e8 rimasto in uso anche dopo la caduta del muro di Berlino, divenendo negli anni un vero e proprio oggetto di culto e una nota d'interesse turistica.\nStoria.\nOrigine.\nFino al 1960 nella Repubblica Democratica Tedesca i semafori avevano tutti la stessa foggia, indipendentemente dal fatto che servissero a regolare il traffico di auto, biciclette o pedoni. Nel 1961 il designer e psicologo del traffico Karl Peglau (1927-2009) fu incaricato dalla commissione per il traffico di Berlino Est di trovare una soluzione che limitasse gli incidenti tra macchine e pedoni (piuttosto frequenti, dato che tra il 1955 e il 1960 nel paese oltre 10.000 pedoni erano morti investiti). Peglau individu\u00f2 il problema proprio nell'eccessiva omogeneit\u00e0 tra le lanterne semaforiche, unita al fatto che le luci colorate (rosso, giallo, verde) erano indecifrabili per gli utenti della strada affetti da discromatopsia; inoltre, le luci erano troppo piccole e troppo deboli in confronto con le pubblicit\u00e0 luminose e la luce solare. La soluzione prospettata da Peglau fu pertanto quella di realizzare segnali pi\u00f9 grandi, luminosi, chiari e con aspetto diverso a seconda dell'utenza di riferimento.\nPeglau scelse di utilizzare la figura antropomorfa (potenzialmente comprensibile per chiunque) e forme archetipiche: per lo \"stop\" pens\u00f2 a un omino rosso, in piedi, con lo sguardo rivolto frontalmente e braccia molto spesse allargate, a simboleggiare una barricata; per il \"via libera\" orient\u00f2 l'omino lateralmente, colorandolo di verde, con un braccio rivolto in avanti e gambe divaricate nella posizione del passo. La luce gialla fu abbandonata in quanto ritenuta poco significativa. \nPer rendere le figure ancor pi\u00f9 verosimili ed efficaci, Peglau consigli\u00f2 anche di aggiungere agli omini il naso, le dita, le orecchie e la bocca. La prima bozza dell'omino, molto dettagliata e abbigliata con cappotto e cappello a falda larga, fu disegnata dalla sua segretaria, Anneliese Wegner. La commissione approv\u00f2 il progetto, ma decise di adottare lanterne di dimensioni ridotte per limitare i costi. Ci\u00f2 rese necessario rimpicciolire e semplificare la figura omettendo di disegnarne le dita, la bocca e le orecchie. Rimasero il naso, il cappotto e il cappello che pure Peglau temeva venisse rifiutato dalla commissione, in quanto da lui ritenuto allusivo alla piccola borghesia. L'altra modifica fu nella postura dell'omino del \"via libera\": Peglau l'aveva immaginato rivolto a destra, ma la commissione, per ragioni ideologiche, lo gir\u00f2 verso sinistra.\nDiffusione.\nIl primo semaforo pedonale con l'Ampelm\u00e4nnchen venne installato nel 1969 tra Unter den Linden e Friedrichstra\u00dfe, riscuotendo subito successo, in quanto grazie a esso anche i daltonici, gli ipovedenti e i bambini riuscivano a comprendere pi\u00f9 facilmente il significato dei segnali. In poco tempo la popolarit\u00e0 dell'omino crebbe, tanto che venne adottato in programmi televisivi didattici per insegnare la sicurezza stradale ai pi\u00f9 piccoli, oltre a essere menzionato in programmi radiofonici e a comparire in alcuni giochi.\nA seguito della riunificazione tedesca del 1990, tra i vari provvedimenti si tent\u00f2 di unificare i segnali stradali alle forme tedesco-occidentali. La segnaletica della Germania dell'Est fu pertanto smantellata e sostituita, e gli Ampelm\u00e4nnchen non fecero eccezione. Tuttavia, molti cittadini ex tedesco-orientali iniziarono presto a chiedere che l'Ampelm\u00e4nnchen fosse preservato, in quanto aspetto importante della cultura della ex Germania Est; le autorit\u00e0 competenti concessero quindi un'ordinanza per il mantenimento delle lanterne..\nPopolarit\u00e0.\nUna spinta decisiva alla popolarit\u00e0 dell'Ampelm\u00e4nnchen venne dall'iniziativa di Markus Heckhausen, un disegnatore grafico originario di Tubinga, che aveva notato il peculiare disegno dei semafori durante le sue visite a Berlino Est nel 1980. Quindici anni dopo ebbe l'idea di ritirare i semafori dismessi e di trasformarli in lampade domestiche; a tale scopo fond\u00f2 la societ\u00e0 \"Ampelmann GmbH\". L'intuizione ebbe un grande successo: le lampade furono vendute in gran numero e la stampa se ne interess\u00f2. Negli anni seguenti, Heckhausen ampli\u00f2 la gamma di prodotti ispirati all'omino: magliette, portachiavi, caramelle gommose, biciclette, aprendo diversi negozi e un ristorante a tema.\nL'Ampelm\u00e4nnchen \u00e8 rimasto largamente diffuso nel territorio dell'ex Germania Est ed \u00e8 uno dei simboli della cosiddetta Ostalgie (il fenomeno della nostalgia per la vita di tutti i giorni nella scomparsa Germania Est). Ne sono altres\u00ec nate delle varianti: tra le tante, con un ombrello in mano, oppure (come avvenuto a Zwickau, in Sassonia) in versione femminile. A partire dal 2005, inoltre, le lanterne semaforiche con l'Ampelm\u00e4nnchen hanno iniziato a diffondersi anche nella ex Germania Occidentale, ad esempio in quella che fu Berlino Ovest o in altre citt\u00e0, come Saarbr\u00fccken."}
{"id": "603790", "revid": "486946", "url": "https://it.wikipedia.org/wiki?curid=603790", "title": "Diocesi di Bras\u00edlia", "text": ""}
{"id": "603793", "revid": "1823475", "url": "https://it.wikipedia.org/wiki?curid=603793", "title": "Thunnus alalunga", "text": "L'alalunga (Thunnus alalunga), conosciuto anche come tonno bianco \u00e8 un pesce osseo della famiglia Scombridae, molto affine al tonno rosso, ma di grandezza inferiore.\nDistribuzione e habitat.\nL'alalunga \u00e8 diffusa nel mar Mediterraneo e nelle acque calde di tutti gli oceani; sulle coste europee si incontra raramente pi\u00f9 a nord del golfo di Biscaglia. Nei mari italiani \u00e8 comune, ma solo in certe localit\u00e0 che possono comunque variare di anno in anno. La sua presenza \u00e8 particolarmente massiccia attorno alle isole Eolie, mentre \u00e8 rara nell'Adriatico.\nSi trattiene quasi sempre in alto mare ed \u00e8 raro sottocosta. Effettua migrazioni verso nord nella stagione calda, durante la quale si trattiene leggermente meno al largo.\nDescrizione.\n\u00c8 molto simile al tonno rosso; la differenza pi\u00f9 evidente sta nelle pinne pettorali, che si prolungano fino alla pinna anale; inoltre l'occhio \u00e8 pi\u00f9 grande. La forma generale \u00e8 a \"barile\", meno slanciata rispetto al pi\u00f9 grande parente. La prima pinna dorsale ha quattordici raggi, la seconda tre duri e quattordici molli, la pinna ventrale tra uno e cinque, l'anale tre e dodici, la caudale quaranta e ogni pinna pettorale trentasette. Sono presenti sul peduncolo caudale otto paia di pinnule.\nIl colore \u00e8 simile a quella del tonno rosso, blu scuro sul dorso e bianco su fianchi e ventre, senza segni scuri. Le pinnule sono scure e la pinna caudale ha un orlo chiaro.\nRaggiunge un metro di lunghezza per 25\u00a0kg di peso, ma le dimensioni sono in genere inferiori di circa la met\u00e0.\nBiologia.\nCome quasi tutti gli Scombridae \u00e8 gregario e vive in grossi banchi.\nAlimentazione.\nCaccia pesci pelagici come le sardine, le acciughe, le alacce e i pesci volanti. Si nutre anche di cefalopodi.\nRiproduzione.\nSi riproduce in estate; le uova e le larve sono pelagiche e molto simili a quelle del tonno.\nPesca.\nSi pesca con le reti da circuizione e con apposite reti da posta per la cattura di scombridi (palamitare), o si cattura all'amo con la tecnica della traina. Questa specie viene attratta spruzzando acqua a pioggia dietro la poppa della barca.\nLa carne \u00e8 bianco rosea e non rossa; da alcuni viene preferita a quella del tonno rosso, perch\u00e9 pi\u00f9 magra.\nLa carne si vende fresca e in conserva."}
{"id": "603795", "revid": "1610933", "url": "https://it.wikipedia.org/wiki?curid=603795", "title": "Garzetta", "text": ""}
{"id": "603801", "revid": "729019", "url": "https://it.wikipedia.org/wiki?curid=603801", "title": "C-701", "text": "Il C-701 \u00e8 un missile antinave (poi sviluppato anche come missile terra-aria) lanciabile da postazioni di terra, navali e aerei costruito dalla Repubblica Popolare Cinese.\nCaratteristiche.\n\u00c8 un missile \"leggero\", in grado di scatenare una potenza distruttiva inferiore al kilotone avendo una testata decisamente inferiore ai suoi fratelli maggiori; \u00e8 lungo 2,5 metri e possiede un raggio operativo di 15 km con una velocit\u00e0 pari a 800\u00a0km/h (pi\u00f9 o meno quella di un Harpoon) ed \u00e8 teleguidato, non richiede una particolare postazione complessa per l'operazione. La guida \u00e8 radar e non IR.\nUn paragone occidentale potrebbe essere il missile Maverick, ma quest'ultimo \u00e8 lanciabile solo da apparecchi aerei.\nVarianti.\nIl modello c-701 iraniano \u00e8 chiamato Kosar (in farsi \"freccia\") e usa un sistema di puntamento prodotto in proprio, ma con la stessa testata del modello cinese.\nUtilizzi operativi.\nNella notte del 14 luglio 2006, un C-701, quasi sicuramente di origine iraniana, ha centrato un lato della corvetta stealthisraeliana INS \"Hanit\", appartenente alla classe Sa'ar 5. I danni hanno provocato un vasto incendio di bordo nella zona dell'hangar dell'elicottero con la morte di 4 marinai; la manovrabilit\u00e0 della nave \u00e8 stata compromessa.\nI sistemi antimissile della nave (i \"Barak\") erano disattivati per il numeroso traffico aereo che la zona stava sperimentando; fonti diverse parlano di un \"jamming\" (disturbo elettronico) dei sistemi antimissile della \"Hanit\", operazione che avrebbe richiesto un personale fortemente specializzato nella guerra elettronica. L'attacco comprendeva il lancio di due missili, il C-701 che colp\u00ec la nave e un pi\u00f9 potente C-802 che invece la manc\u00f2, deviato dalle contromisure passive della nave (chaff) o da un errore di puntamento, colpendo invece una nave civile egiziana."}
{"id": "603804", "revid": "4326", "url": "https://it.wikipedia.org/wiki?curid=603804", "title": "Copia carboncino", "text": ""}
{"id": "603810", "revid": "125493643", "url": "https://it.wikipedia.org/wiki?curid=603810", "title": "Cucina sarda", "text": "La cucina sarda \u00e8 l'espressione dell'arte culinaria sviluppata in Sardegna ed \u00e8 caratterizzata dalla sua variet\u00e0, nonch\u00e9 dall'essersi arricchita nella storia attraverso apporti e contaminazioni da contatti e scambi fra diverse culture europee e mediterranee. Varia e diversificata, spazia dalle carni arrostite, al pane, i formaggi, i vini, a piatti di mare e di terra, sia di derivazione contadina che pastorale, di cacciagione, di pesca e di raccolta di erbe spontanee. Viene considerata parte della dieta mediterranea, modello nutrizionale proclamato nel 2010 dall'UNESCO tra i patrimoni orali e immateriali dell'umanit\u00e0.\nCucina marinara.\nSecondo alcuni studi, sembra che il garum, un'antica salsa di pesce in aceto e miele, molto apprezzata dai patrizi romani, provenisse anche dalla Sardegna. Gli scavi effettuati nella zona del porto di Cagliari testimoniano come le antiche popolazioni della costa cagliaritana non abbiano mai interrotto i rapporti con il mare e con la pesca. Si possono riconoscere sull'isola influenze culinarie pisane, genovesi, catalane. Nei centri costieri, soprattutto Cagliari, Sant'Antioco, Carloforte, Oristano, Alghero, Castelsardo, La Maddalena, Olbia, i piatti a base di pesce, crostacei e molluschi sono innumerevoli con ricette che esaltano le qualit\u00e0 locali\nCucina pastorale e contadina.\nSi basa su ingredienti molto semplici ed \u00e8 molto varia: cambia da zona a zona, non solo nel nome delle pietanze, ma anche negli ingredienti. La semola di grano duro sarda (\"Trigu sardu\") produce un tipo di pasta di alta qualit\u00e0 che si presta ad essere lavorata nelle forme pi\u00f9 svariate. Benedetto Croce nelle note ad una sua traduzione in lingua italiana di un testo napoletano del 1600, il Pentamerone, spiega come a quei tempi nella Campania e particolarmente a Napoli la pasta venisse chiamata \"pasta di Cagliari\", a conferma che la qualit\u00e0 delle farine sarde era gi\u00e0 da lungo tempo conosciuta ed apprezzata.\nPiatto unico diffuso in tutta l'isola \u00e8 la \"favata\". Piatto a base di fave secche, carne di maiale, verdure e erbe selvatiche. Si mettono le fave ad ammorbidire per circa 24/36 ore in acqua tiepida, si prepara un trito di cipolla, pomodoro secco, prezzemolo, si aggiungono striscioline di verza dalle foglie esterne, pezzi di finocchietto selvatico, e si aggiunge acqua tiepida sufficiente per la cottura della quantit\u00e0 di fave impiegata, e si sala leggermente. Quanto alla carne di solito si usano tagli come testa, piedi, cotenna, costine, orecchie di maiale che dovr\u00e0 essere lessata a parte in acqua salata, disossata per quanto possibile e tagliata convenientemente. Quando le fave, dopo almeno un'ora saranno a buon punto di cottura, mettere la carne (che risulter\u00e0 meno grassa per effetto della bollitura) nella pentola assieme alle fave, aggiungere la parte interna della verza tagliata a spicchi e aggiustare di sale. Una variante \u00e8 costituita dall'aggiunta, insieme alla carne semicotta, di pezzi di salsiccia secca. Si serve preferibilmente con fette di pane abbrustolito alla base dei piatti. Dopo il primo giro servito dai padroni di casa, i commensali \"pescano\" dalla pentola.\nAntipasti.\nCome antipasti di terra sono noti i prosciutti di maiale o di cinghiale come quelli di Villagrande e Talana, accompagnati da funghi, olive e formaggi, tra i quali il Pecorino sardo, fresco o stagionato, il Pecorino romano, il \"Casitzolu\" fresco o arrosto (sovente servito con miele). Oltre ai vari prosciutti sono apprezzate diverse qualit\u00e0 di pancetta, di lonza di maiale e di coppa. Le salsicce e i salumi di Irgoli spesso introducono il pasto delle zone interne, assieme alla \"Frue\" o \"Frughe\", ossia il latte cagliato di pecora.\nPrimi piatti.\nEcco alcuni tipici primi piatti:\nSecondi piatti.\nI secondi piatti sono basati non solo sulla carne arrosto, ma anche su quella bollita, in umido o a base di interiora.\nDolci.\nAnche i dolci, come gli altri prodotti della gastronomia sarda variano notevolmente da regione a regione. Ecco i pi\u00f9 conosciuti:\nPane.\nCome per tante genti in altre parti del mondo il riso o il mais hanno rappresentato il fondamento della vita, cos\u00ec per i paesi mediterranei lo \u00e8 stato il grano. La Sardegna \u00e8 situata nel mezzo geografico (preistorico) e storico delle terre mediterranee e nella cucina sarda la lavorazione delle farine di grano \u00e8 una tradizione millenaria. In epoca storica, prima con i Punici e poi con i Romani la coltivazione del grano nelle pianure era praticata in maniera estensiva. L'Isola quei tempi era considerata uno dei granai prima di Cartagine e poi di Roma. Da questa antica tradizione sono tante le variet\u00e0 di pane che sono giunte fino ai nostri giorni, eccone alcune:\nVino.\nNell'Isola i vigneti sono presenti in ogni angolo del territorio, dalle pianure campidanesi e costiere, alle colline, agli altopiani interni. La particolare composizione del suolo e il clima soleggiato consentono produzioni di alta qualit\u00e0. La lunga tradizione vitivinicola ha origini nel passato nuragico e da allora in poi non sub\u00ec interruzioni in quanto i divieti islamici di consumo di vino nel mondo mediterraneo non interessarono mai la Sardegna, dove invece le produzioni subirono un'accelerazione specialmente nel periodo bizantino e giudicale. Oggi sono presenti nell'Isola 15 Igt, 19 Doc e 1 Docg. "}
{"id": "603822", "revid": "1924342", "url": "https://it.wikipedia.org/wiki?curid=603822", "title": "...And Justice for All", "text": "...And Justice for All \u00e8 il quarto album in studio del gruppo musicale statunitense Metallica, pubblicato il 25 agosto 1988 dalla Elektra Records.\nL'album rappresent\u00f2 il primo vero grande successo commerciale del gruppo, raggiungendo la top 10 di varie classifiche mondiali e venendo certificato disco di platino dalla RIAA in poche settimane. Sin dalla sua pubblicazione, l'album ha venduto oltre otto milioni di copie nel mondo portando i Metallica ad essere maggiormente conosciuti a livello mondiale. Per il terzo singolo \"One\" fu realizzato il primo video musicale della loro carriera.\nNel giugno del 2017 la rivista \"Rolling Stone\" ha collocato l'album alla ventunesima posizione dei 100 migliori album metal di tutti i tempi.\nDescrizione.\nRispetto alle precedenti pubblicazioni del gruppo, l'album \u00e8 caratterizzato da arrangiamenti pi\u00f9 sofisticati, grazie ai quali \u00e8 stato spesso considerato come un precursore del nascente genere del progressive metal. Si tratta inoltre del primo album in studio registrato insieme al bassista Jason Newsted, entrato in formazione dopo la morte di Cliff Burton avvenuta nel 1986, nonch\u00e9 l'ultimo coprodotto insieme a Flemming Rasmussen. Tuttavia, un'altra caratteristica per cui il disco viene ricordato \u00e8 proprio per la difficolt\u00e0 nel riuscire ad ascoltare il basso, registrato ad un volume praticamente inudibile. A tal proposito, lo stesso Newsted comment\u00f2: \nIl batterista Lars Ulrich successivamente dichiar\u00f2 che ci\u00f2 fu dovuto al fatto che, in fase di missaggio finale, lo stesso Ulrich e il frontman James Hetfield vollero aumentare cos\u00ec tanto il volume di chitarre e batterie che il basso praticamente scomparve.\nIl 2 novembre 2018 l'album \u00e8 stato ripubblicato in edizione rimasterizzata e accompagnato da un'edizione deluxe e da un'edizione box set, comprensiva di demo e live, tra cui il concerto tenuto a Seattle nel 1989 originariamente presente in formato video nell'album dal vivo \"\".\nLe canzoni.\nLa maggior parte dei brani fu composta dai soli Hetfield e Ulrich, sviluppando la creazione delle composizioni su vari riff di chitarra di Hetfield e poi intitolandole e costruendoci un testo sopra a seconda dei tipi di riff in esse contenute, a volte anche pi\u00f9 di sei o otto in una sola composizione. Il chitarrista Kirk Hammett ha contribuito alla composizione musicale di quattro brani e alla registrazione di vari assoli, mentre Newsted diede il proprio contributo al riff principale del brano d'apertura \"Blackened\", per il quale ispirer\u00e0 quello di chitarra (originariamente suonato al basso); il bassista fu tuttavia estromesso completamente dal restante processo di scrittura del disco, sia in seguito all'atteggiamento in merito di Ulrich e Hetfield, sia per sua stessa decisione, spiegando che \u00abSapevo che dovevo restare al mio posto, e che non avrei potuto comporre meglio di James [Hetfield]\u00bb. Le parti di basso furono pertanto registrate una volta che il disco era stato completamente scritto.\nL'album si apre con \"Blackened\", il quale testo si riferisce alla distruzione della Terra e della fine della razza umana. La seconda traccia, l'omonima \"...And Justice for All\", \u00e8 una delle pi\u00f9 lunghe del disco e parla della giustizia come valore dimenticato dall'uomo e dal sistema. \"Eye of the Beholder\" parla della privazione della libert\u00e0 di espressione. Il testo della traccia successiva, \"One\", \u00e8 ipirato al film \"E Johnny prese il fucile\" e parla della disperazione di un uomo che, dopo aver perso braccia e gambe in guerra, \u00e8 collegato a dei macchinari per vivere e non pu\u00f2 n\u00e9 parlare n\u00e9 muoversi. Si passa a \"The Shortest Straw\", brano ispirato alla storia di Julius ed Ethel Rosenberg, i due coniugi condannati a morte per cospirazione. Seguono il singolo \"Harvester of Sorrow\", la strumentale \"To Live Is to Die\", dedicato alla memoria di Cliff Burton (l'ultimo accreditato anche al bassista), e \"Dyers Eve\", la quale narra dell'infanzia di Hetfield e del suo rapporto con i genitori.\nUtilizzo dei brani nei media.\n\"One\" \u00e8 presente nel videogioco ' (uscito nel 2007) e in ' (uscito nel 2009). Nella versione per Wii e per Xbox 360 sono stati aggiunti anche i brani \"The Shortest Straw\" e \"Dyers Eve\". La title track presta il nome a uno degli obbiettivi del videogioco \"\".\nTracce.\nTesti di James Hetfield, musiche di James Hetfield, Lars Ulrich e Kirk Hammett, eccetto dove indicato."}
{"id": "603829", "revid": "15756", "url": "https://it.wikipedia.org/wiki?curid=603829", "title": "Run di Alt Clut", "text": "Secondo le \"Harleian genealogies\", era figlio di Artgal. Run si spos\u00f2 con la figlia di Cin\u00e1ed mac Ailp\u00edn, forse su pressione del figlio di quest'ultimo Causant\u00edn I. Dalla loro unione nacque Eochaid, che, con Giric, presero il poetere in Scozia dopo la morte del cognato di Run, \u00c1ed mac Cin\u00e1eda, fino a quando furono deposti da re Domnall mac Causant\u00edn."}
{"id": "603830", "revid": "124059185", "url": "https://it.wikipedia.org/wiki?curid=603830", "title": "Jos\u00e9 Eduardo dos Santos", "text": "Biografia.\nInizi e formazione.\nFiglio di un muratore, crebbe nel quartiere povero di Sambizanga a Luanda, dove comp\u00ec gli studi primari e secondari. Nel 1956 entr\u00f2 giovanissimo nel Movimento Popolare di Liberazione dell'Angola (MPLA), l'organizzazione clandestina di stampo marxista che si batteva contro il governo coloniale portoghese; costretto all'esilio dalla repressione governativa, nel 1961 si trasfer\u00ec a L\u00e9opoldville (oggi Kinshasa, in Repubblica Democratica del Congo), dove continu\u00f2 a collaborare con l'MPLA diventandone presto il vicepresidente. Nel 1962 venne trasferito presso gli uffici di Brazzaville, nel Congo francese (oggi Repubblica del Congo) e nel 1963 fu mandato a completare la sua formazione nell'URSS laureandosi in ingegneria a Baku.\nI matrimoni.\nDurante il suo soggiorno in Azerbaigian si spos\u00f2 ed ebbe una figlia, Isabel, in passato a capo della compagnia petrolifera nazionale Sonangol e considerata dalla rivista \"Forbes\" la donna pi\u00f9 ricca dell'Angola e dell'intero continente africano, con un patrimonio stimato in circa 3,3 miliardi di dollari. Dopo il divorzio si \u00e8 riunito in matrimonio con un'ex hostess con cui ha due figli e una figlia. Ha anche altri due figli da una precedente relazione.\nInizi della carriera politica.\nNel 1970 torn\u00f2 in Angola dove ebbe un ruolo significativo nella lotta armata per l'indipendenza del paese assieme allo storico leader nazionalista Agostinho Neto. Milit\u00f2 per tre anni nella milizia guerrigliera dell'MPLA, le Forze Armate per la Liberazione dell'Angola (FAPLA), che in seguito diventer\u00e0 l'esercito del paese. Divenne responsabile delle trasmissioni radio nella seconda regione politico-militare dell'MPLA nella provincia di Cabinda.\nDopo la proclamazione della indipendenza dell'Angola (nel 1975) divent\u00f2 Ministro degli Esteri nel governo di Neto, che era divenuto il primo Presidente della Repubblica. In questa veste svolse un ruolo chiave per il riconoscimento diplomatico del nuovo governo nel 1975-76. Nel 1977 venne rieletto nel Comitato Centrale dell'MPLA e un anno dopo rivest\u00ec il ruolo di Ministro della Pianificazione. Alla morte di Agostinho Neto il 10 settembre 1979, gli succedette ed entr\u00f2 in carica come Presidente dell'Angola dieci giorni dopo.\nGoverno e guerra civile.\nUna volta al potere, il problema principale per dos Santos consistette nella risoluzione del conflitto contro l'Unione Nazionale per l'Indipendenza Totale dell'Angola (UNITA) guidata dal Dr. Jonas Savimbi, principale rivale dell'MPLA. Il conflitto fu caratterizzato da un intenso coinvolgimento straniero: Unione Sovietica e Cuba supportarono il governo dell'MPLA mentre Stati Uniti e Sudafrica sostennero l'UNITA per limitare l'espansione dell'influenza sovietica in Africa. Nel 1975 il conflitto armato era sfociato in una guerra civile che avrebbe devastato il paese per 27 anni.\nA partire dalla met\u00e0 degli anni ottanta, il governo dell'MPLA si impegn\u00f2 per una risoluzione diplomatica del conflitto e il 13 maggio 1991 dos Santos firm\u00f2 un accordo di pace con Savimbi. Durante le prime elezioni multipartitiche (1992) Eduardo dos Santos ottenne il 49,5% dei voti, mentre il suo sfidante Jonas Savimbi il 40,7% dei consensi; dal momento che nessun candidato raggiunse il 50% dei voti al primo turno, fu indetto un secondo turno di votazione. Savimbi ritir\u00f2 la sua candidatura pochi giorni prima delle elezioni denunciando brogli elettorali: l'ONU e gli osservatori stranieri dichiararono le elezioni inconcludenti e dunque, da un punto di vista tecnico, dos Santos ricopre la presidenza in via temporanea. Savimbi riprese la guerra con l'MPLA.\nAccordo di pace e anni recenti.\nCessando la guerra fredda e crollando l'Unione Sovietica, Dos Santos aveva nel frattempo ribaltato completamente la propria politica. Se in politica interna rimodern\u00f2 le istituzioni, depurandole dal passato marxismo, in politica estera instaur\u00f2 una solida alleanza con gli Stati Uniti. L'UNITA si trov\u00f2 spiazzata da questo nuovo atteggiamento e si ridusse cos\u00ec a un gruppo paramilitare allo sbando.\nNel 1999 il parlamento diede nuovi poteri a Dos Santos, conferendogli la carica di Segretario alla Difesa; nel 2001 dichiar\u00f2 che si sarebbe ritirato in occasione delle elezioni successive a condizione che per allora il paese fosse pacificato. L'anno successivo le forze armate angolane ricevette la notizia della morte di Savimbi, e l'UNITA decise di porre fine alle ostilit\u00e0 firmando un trattato di pace che termin\u00f2 formalmente la guerra civile angolana. Nel dicembre del 2003 venne eletto presidente del MPLA. Nelle elezioni del 31 agosto 2012 l'MPLA vinse di nuovo. Nonostante le accuse di corruzione e repressione della libert\u00e0 d'espressione che hanno segnato la sua lunga amministrazione, Jos\u00e9 Eduardo Dos Santos in quanto presidente del partito venne eletto per un nuovo mandato di 5 anni, secondo il dettato della nuova costituzione del 2010 che non previde pi\u00f9 l'elezione diretta del presidente.\nRitiro e successione.\nIl 3 febbraio 2017 annuncia che non si ricandider\u00e0 per il posto da presidente nelle elezioni previste per l'agosto dello stesso anno. Lascia cos\u00ec il potere dopo 38 anni.\nDopo 38 anni il Paese dell'Africa occidentale ha un nuovo presidente: Jo\u00e3o Louren\u00e7o, generale dell'ex presidente, ministro della Difesa e vice presidente del partito di cui fa parte l'ex capo di Stato, partito di cui Dos Santos continua a mantenere l'influente carica di Presidente fino all'8 settembre 2018."}
{"id": "603838", "revid": "122597915", "url": "https://it.wikipedia.org/wiki?curid=603838", "title": "Buffalo", "text": "Buffalo (pronuncia inglese: ) \u00e8 una citt\u00e0 degli Stati Uniti d'America, capoluogo della contea di Erie nello Stato di New York. Dopo New York \u00e8 la citt\u00e0 pi\u00f9 popolosa dello Stato; l'area metropolitana di Buffalo-Niagara Falls comprende circa 1,2 milioni di abitanti.\nLa citt\u00e0 di Buffalo, importante centro culturale, artistico e dotato di una sviluppata vita notturna, \u00e8 il fulcro dell'agglomerato internazionale costituito, oltre che dalla stessa Buffalo, dalle citt\u00e0 di Niagara Falls (Stati Uniti d'America) e Niagara Falls (Canada).\nGeografia fisica.\nBuffalo si trova lungo la costa orientale del lago Erie l\u00e0 dove ha inizio il fiume Niagara che lo connette al lago Ontario.\nStoria.\nEuro-americani si trasferirono qui alla fine del XVIII secolo. Lo sviluppo fu lento fino a quando la citt\u00e0 non divenne il terminale del \"Canale Eire\" circa 40 anni dopo. Allo scoccare del XIX secolo Buffalo era una delle pi\u00f9 sviluppate citt\u00e0 degli Stati Uniti, grazie al suo trafficatissimo porto fluviale. I grandi mulini per il grano e gli impianti industriali sviluppatisi con il traffico portuale prosperarono fino alla met\u00e0 del XX secolo quando, a causa dell'apertura del canale del fiume San Lorenzo, il traffico navale pass\u00f2 fuori dalla citt\u00e0 di Buffalo. Questo evento diede inizio al tramonto del benessere che per oltre 150 anni aveva fatto prosperare e crescere questo territorio.\nPrendendo le distanze dal suo passato industriale, Buffalo si ridefinisce come citt\u00e0 della cultura, degli studi e della medicina. Nel 2005 il \"Reader's Digest\" l'ha definita la terza citt\u00e0 pi\u00f9 pulita degli Stati Uniti. Nel 2001 il quotidiano \"USA Today\" ha assegnato alla citt\u00e0 di Buffalo il premio \"Citt\u00e0 con un cuore\" proclamandola la citt\u00e0 pi\u00f9 amichevole di tutta la nazione.\nMonumenti e luoghi d'interesse.\nSi annoverano, fra gli altri, l'imponente Municipio di Buffalo, un massiccio grattacielo Art d\u00e9co alto 115 metri e la Torre Seneca One, il grattacielo pi\u00f9 alto della citt\u00e0.\nLe architetture di Frank Lloyd Wright.\nElenco delle opere progettate da Frank Lloyd Wright a Buffalo.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Buffalo-Niagara.\nLa Chiesa cattolica di Buffalo.\nPrecedentemente, una grande diocesi, la prima parrocchia italiana a Buffalo, Sant'Antonio da Padova fu fondata nel 1891 dai Padri Scalabriniani. Questa parrocchia, ora nella cura del clero diocesano dal 2012, celebra ogni domenica la Santa Messa e gli altri sacramenti in lingua italiana, e mantiene altre devozioni tradizionali come il rosario recitato prima della messa festiva in lingua italiana; ci sono anche le processioni annuali in onore della Madonna a maggio e del patrono Sant'Antonio a giugno.\nDiverse altre parrocchie italiane furono fondate agli inizi e nella prima met\u00e0 del XX secolo, ma oggi queste sono chiuse, o non sono pi\u00f9 chiese italiane.\nGli immigrati, provenienti maggiormente dalle regioni della Sicilia, Basilicata, Abruzzo e Calabria portarono con s\u00e9 la loro devozione a vari santi patroni. Diverse feste vengono celebrate ancora: il pi\u00f9 popolare \u00e8 la Madonna dei Miracoli di Mussomeli (CL); anche le feste della Madonna di Pierno di San Fele (PZ) e la Madonna Incoronata di Pescasseroli (AQ), sono ben frequentate.\nGastronomia.\nIn tutto il nord degli USA e nella provincia dell'Ontario (Canada) \u00e8 molto conosciuto ed apprezzato un piatto caratteristico di Buffalo consistente in ali di pollo fritte condite con salsa piccante (Buffalo wings, o Buffalo chicken wings).\nSport.\nQueste sono le principali squadre professionistiche con sede a Buffalo:\nNegli anni settanta Buffalo \u00e8 stata sede della squadra di pallacanestro NBA dei Buffalo Braves."}
{"id": "603839", "revid": "297059", "url": "https://it.wikipedia.org/wiki?curid=603839", "title": "Res cottidianae", "text": "Le Res cottidianae sono la seconda opera giuridica elementare attribuita a Gaio oltre alle pi\u00f9 note \"Gai Institutiones\".\nLa conoscenza di questa opera ci perviene esclusivamente tramite gli estratti utilizzati dai compilatori del Digesto e delle \"Institutiones\" giustinianee.\nIl titolo completo era \"Gai rerum cottidianarum sive aureorum libri VII\", ove \"aurea\" deve intendersi \"aurea dicta\" (e costituisce un'aggiunta posteriore di qualche estimatore di Gaio) e \"res cottidianae\" sono gli \"argomenti base dell'insegnamento giuridico\". \"Cottidianus\" non va inteso come \"quotidiano\", ma come \"usuale, comune, solito\".\nProbabilmente l'opera \u00e8 una rielaborazione postclassica delle \"Istituzioni di Gaio\" ovvero una versione diversa della medesima raccolta di appunti da cui esse derivavano. Tali appunti, scritti dal maestro per i propri discepoli, ovvero raccolti direttamente dalla viva voce dell'insegnante, venivano pubblicati a cura dei discepoli e poi utilizzati nelle scuole di diritto, con possibilit\u00e0 di successivi rimaneggiamenti del testo.\nL'esposizione del diritto civile nelle \"Res cottidianae\" \u00e8 ordinata diversamente rispetto alle Istituzioni di Gaio con il diritto delle obbligazioni che segue immediatamente la propriet\u00e0 e precede il diritto ereditario.\nPur essendo essenzialmente un'opera di rielaborazione delle \"Insitutiones\" di Gaio, le \"Res cottidianae\" introducono nel diritto obbligatorio un'importante innovazione rispetto ad esse: le fonti delle obbligazioni sono portate dalle due individuate da Gaio (contratto e delitto) a tre (contratto, delitto e altre figure). Giustiniano le porter\u00e0 poi a quattro. Si tratta quindi di un'evoluzione del numero delle fonti che trova nelle \"Res\" il suo punto intermedio."}
{"id": "603842", "revid": "1318658", "url": "https://it.wikipedia.org/wiki?curid=603842", "title": "Scuola superiore di studi storici di San Marino", "text": "La Scuola superiore di studi storici \u00e8 stata fondata nel 1988 come prima attivit\u00e0 dell'Universit\u00e0 degli Studi della Repubblica di San Marino, avviata dai discorsi introduttivi di Aldo Schiavone, professore di Diritto romano a Bari e Firenze, Fausta Morganti, deputato alla pubblica istruzione e cultura, Federico Mayor, direttore generale dell'UNESCO, e dalla lezione inaugurale tenuta il 30 settembre 1989 da Eugenio Garin. Il testo, intitolato \"Polibio e Machiavelli\", fu pubblicato a cura di Gemma Cavalleri nel mese di luglio del 1990 dal Dicastero della pubblica istruzione e cultura. Successivamente il testo \u00e8 apparso per i tipi di Einaudi insieme al saggio introduttivo alle \"Istorie Fiorentine\", ora in ristampa anastatica dell'edizione Le Monnier del 1857.\nLa scuola diede vita ad un inedito itinerario fra discipline diverse, accogliendo sociologi e politologi, antropologi ed economisti, archeologi e giuristi, letterati e linguisti, fisici, geologi e genetisti; e storici in primo luogo, del mondo antico, dell'et\u00e0 moderna e contemporanea.\nAttivit\u00e0.\nLa scuola svolge attivit\u00e0 didattica, editoriale e di ricerca.\nIl dottorato di ricerca triennale istituito dalla scuola \u00e8 stato sin dall'inizio uno degli esperimenti pi\u00f9 innovativi in questo campo in Europa. Si contraddistingue per il carattere interdisciplinare della formazione offerta agli allievi, per l'apertura al mondo accademico internazionale e per la presenza dei nomi pi\u00f9 rappresentativi negli studi storici e umanistici tra i docenti invitati per i cicli seminariali e i professori incaricati di seguire le ricerche degli allievi e allieve.\nIl dottorato in studi storici \u00e8 aperto a studenti di tutto il mondo laureati in storia e discipline affini, selezionati in base a un concorso per titoli ed esami. Una parte degli allievi riceve una borsa di studio. Durante il triennio gli allievi risiedono a San Marino nel periodo delle lezioni, in genere due cicli all'anno della durata di sei settimane ciascuno. Nel periodo restante essi svolgono la loro ricerca presso la sede pi\u00f9 idonea, scelta di accordo con il docente responsabile e con il consiglio scientifico della scuola. Le due serie annuali di lezioni seminariali, primaverile e autunnale, sono condotte da professori non residenti provenienti da universit\u00e0 di tutto il mondo.\nLa presenza di studenti e di professori provenienti da tutto il mondo e lo svolgimento delle attivit\u00e0 nelle tre lingue ufficiali della scuola (italiano, inglese e francese) garantiscono l'apertura internazionale della Scuola.\nUna continua collaborazione con i centri scolastici sammarinesi ha permesso un forte radicamento della Scuola all'interno dei percorsi formativi di San Marino e, in generale, grazie anche all'attivit\u00e0 di ricerca, nella vita sammarinese.\nSede.\nLe attivit\u00e0 si sono svolte, fino a giugno 2018, presso l'antico monastero di Santa Chiara, sede principale dell'Universit\u00e0 di San Marino. A causa della presenza delle attivit\u00e0 del corso di Design della medesima Universit\u00e0, le attivit\u00e0 del Dottorato in studi storici si sono spostate nella sede della Scuola di Salita alla Rocca. Sono aperte a uditori e cultori della materia.\nLa biblioteca universitaria.\nLa biblioteca \u00e8 nata con la scuola ed \u00e8 considerata uno strumento essenziale per l'attivit\u00e0 didattica e di ricerca. Dispone di un patrimonio bibliografico di oltre 40.000 monografie, 4600 periodici e 161 riviste correnti. Contiene inoltre alcuni fondi di particolare valore, come il Fondo Young sulla memoria (2000 volumi con un settore antico di circa 200 volumi, tra manoscritti ed edizioni fino al 1800) e il Fondo Ruggiero Romano, 7000 volumi 200 riviste di particolare valore per lo studio della storia di et\u00e0 moderna.\nEsposizione del Fondo Young al Salone internazionale del libro.\nInaugurando l'edizione del 2007 del Salone di Torino, Umberto Eco, tra gli ideatori dell'Universit\u00e0 di San Marino, cos\u00ec concluse la sua lectio magistralis: \u201cLa biblioteca non \u00e8 solo il luogo della tua memoria, dove conservi quel che hai letto, ma il luogo della memoria universale, dove un giorno, nel momento fatale, potrai trovare quello che altri hanno letto prima di te\u201d. L'edizione del 2010 \u00e8 stata dedicata proprio alla Memoria Svelata, e la biblioteca dell'Universit\u00e0 di San Marino ha offerto i pi\u00f9 preziosi volumi antichi tra quelli del Fondo Young, la pi\u00f9 ricca raccolta al mondo di opere sulla memoria e le mnemotecniche. La biblioteca conservata a San Marino contiene alcuni manoscritti medievale e posteriori, 197 libri pubblicati prima del 1800 (tra cui 11 incunaboli), circa 2000 monografie di data posteriore, 2000 articoli, 500 pezzi di grafica e memorabilia, cimeli legati in qualche modo alla memoria e all'atto di ricordare. Le varie mnemotecniche insegnavano a disegnare nella propria mente una qualsiasi struttura spaziale che permettesse di discriminare tra divisioni e settori diversi in cui collocare immagini facili da memorizzare, oggetti noti oppure creature o eventi sorprendenti; assegnando poi a ciascuna di queste figure i nomi o i concetti che si volevano memorizzare.\nAttivit\u00e0 editoriale.\nLa Scuola superiore di studi storici, in collaborazione con la casa editrice Einaudi, ha pubblicato tra il 1993 e il 1997 alcuni volumi nella collana \"Piccola biblioteca Einaudi\", mentre nel 2010 ha inaugurato la collana \"Critica storica\" presso la casa editrice Il Mulino.\nVolumi a cura dei docenti della Scuola superiore di studi storici:\nVolumi a cura degli allievi della Scuola superiore di studi storici:\nAltri volumi pubblicati dagli allievi della Scuola superiore di studi storici presso editori differenti:\nVentennale.\nIl 27 febbraio 2009 la ricorrenza del ventennale della fondazione della Scuola superiore di studi storici \u00e8 stata celebrata con un incontro di studi alla presenza dei capitani reggenti della Repubblica di San Marino. L'incontro, presieduto da Luciano Canfora, si \u00e8 svolto a partire dalle lezioni di Maurice Aymard su \"I territori e i tempi della storia oggi\", Giuseppe Galasso su 'Storicismo e identit\u00e0 europea' e Adriano Prosperi su 'L'et\u00e0 del disciplinamento: un bilancio'."}
{"id": "603847", "revid": "104485", "url": "https://it.wikipedia.org/wiki?curid=603847", "title": "Tempio di Antas", "text": "Il tempio di Antas \u00e8 un tempio punico-romano dedicato all'adorazione del dio eponimo dei sardi \"Sardus Pater Babai\" (\"Sid Addir\" per i cartaginesi). \nIl complesso archeologico annovera un villaggio e una necropoli nuragica, un tempio punico, un tempio romano e delle cave romane.\n\u00c8 situato ad una decina di chilometri circa a sud del paese di Fluminimaggiore, in una zona in cui stanziarono cartaginesi e romani, attirati dagli abbondanti giacimenti di piombo e ferro presenti nel territorio. \nIl tempio.\nIl tempio punico.\nSotto la gradinata di accesso al tempio romano sono presenti i resti del precedente tempio cartaginese (completato alla fine del V secolo a.C.) dedicato al dio \"Sid Addir\", continuazione del precedente culto nuragico tributato al dio delle acque e della vegetazione. La sua costruzione si divide in due fasi: il primo sacello venne edificato nel 500 a.C. su un affioramento di roccia calcarea ritenuta sacra e nel 300 a.C. il tempio venne ristrutturato. All'interno del sacello (recinto sacro) era presente una roccia sacra che fungeva da altare come si deduce dalle tracce di ossa combuste. Intorno all'altare sono stati ritrovati molti reperti punici: frammenti di sculture, epigrafi, oggetti d'oro, amuleti egittizanti e circa 200 monete in bronzo delle zecche di Sicilia, Sardegna e Cartagine.\nIl tempio romano.\nIl tempio romano venne costruito intorno al 38 a.C. per volere dell'imperatore Augusto (27 a.C.-14 d.C.) e restaurato durante Caracalla (213-217 d.C.) sull'area del tempio punico. L'iscrizione latina presente sull'epistilio conferma la datazione del tempio al III secolo d.C. \"(Imperatori Caesari M. Aurelio Antonino. Augusto Pio Felici templum dei Sardi Patris Babi vetustate conlapsum... A... restituendum curavit Q Coelius o Cocceius Proculus\"\": in onore dell'imperatore Cesare Marco Aurelio Antonino Augusto, Pio Felice, il tempio del dio Sardus Pater Babi rovinato per l'antichit\u00e0 fece restaurare Quinto Celio (o Cocceio) Proculo).\nIl tempio venne scoperto nel 1838 dal generale Alberto La Marmora e assunse la forma attuale dopo la ricostruzione avvenuta nel 1967. Il Generale, non potendo effettuare subito scavi al tempio per mancanza di mezzi e uomini in loco, incaric\u00f2 Gaetano Cima, architetto di Cagliari, dei lavori per rilevare il tempio e per sovraintendere alle operazioni di ricerca dei frammenti mancanti all\u2019epigrafe del frontone.\nLa parte anteriore del tempio \u00e8 composta da sei colonne, quattro frontali e due poste ai lati, alte otto metri circa e aventi capitelli di ordine ionico. Originariamente era anche presente un frontone triangolare. La cella centrale era accessibile tramite due aperture laterali. Nel pavimento della cella \u00e8 visibile una parte di un mosaico. Infine la parte sacra del tempio \u00e8 dotata di due recipienti quadrati, profondi circa un metro, i quali contenevano l'acqua utilizzata nei riti di purificazione. La gradinata frontale, attraverso la quale si giungeva al podio, era composta da vari ripiani compreso quello dedicato all'altare che, secondo i canoni dell'epoca, si trovava all'esterno dei tempio. Probabilmente era presente una statua del \"Sardus Pater Babai\" che, a giudicare dalle dimensioni di un dito rinvenuto in loco, poteva avere un'altezza di circa 3 metri. \nll tempio \u00e8 lungo 20 metri si suddivide in tre parti: pronao, cella e adyton. Il pronao, profondo circa 7 metri, ha colonne a fusto liscio costruite in calcare locale con basi attiche e capitelli ionici. Il pavimento del pronao \u00e8 stato distrutto nel tempo da interventi clandestini ed \u00e8 stato parzialmente ricostruito durante i restauri. La cella, l'area a cui potevano accedere solo i sacerdoti, presenta pilastri addossati alle pareti, il pavimento conserva il rivestimento di mosaico. L'adyton \u00e8 bipartito e vi si accede dal muro di fondo della cella dove si aprono due porte. Le due aree dell'adyton sono raggiungibili attraverso tre gradini e sono impermeabilizzate con cocciopesto. Probabilmente contenevano acqua per abluzioni di purificazione. \nNell'area del tempio sono stati repertati soprattutto doni votivi come statuette in bronzo, lance di ferro, 42 monete repubblicane, 1103 monete imperiali e la tabella in bronzo con dedica al Sardus Pater fondamentale per ricostruire il culto praticato a Antas.\nL'area archeologica circostante.\nNell'area archeologica, oltre al tempio, sono presenti: \nNon meno importanti gli antichissimi affioramenti rocciosi che contribuiscono a rendere interessante il contesto naturalistico.\nLa necropoli nuragica.\nA 21 metri in direzione nord-sud dal podio romano, attorno ad un affioramento roccioso avente probabilmente funzioni religiose, si trova la necropoli nuragica composta da tre tombe di 80 centimetri di diametro e con una profondit\u00e0 compresa tra 35 e i 68 centimetri, appartenenti probabilmente ad una necropoli pi\u00f9 estesa risalente alla prima et\u00e0 del ferro (IX - VIII secolo a.C.). La tipologia dei pozzetti funerari richiama quella delle tombe dei Monti Prama nei pressi di Cabras ed \u00e8 una tipologia piuttosto rara in Sardegna. Una delle tre tombe \u00e8 un cenotafio ovvero una tomba eretta a scopo commemorativo che non conteneva un defunto ma il suo corredo funerario. Nelle altre due sono invece stati ritrovati due individui inumati in posizione seduta. In una delle due tombe \u00e8 stato ritrovato poi un bronzetto raffigurante un uomo con una lancia nella mano sinistra e con la mano destra alzata in segno di benedizione. Una delle ipotesi \u00e8 che questa statua rappresenti la pi\u00f9 antica raffigurazione di Sardus Pater Babai. Le tombe sono state ricoperte dopo l'opera di scavo. \nIl villaggio nuragico.\nA circa 200 metri a sud-ovest del tempio romano, si trovano i resti di un villaggio risalente al 1200 a.C., composto da numerosi ambienti circolari edificati con pietre di piccola pezzatura cementate con malta di terra. Vi furono ritrovati resti della lavorazione del vetro e del piombo. L'area non \u00e8 mai stata oggetto di campagne di scavo specifiche. \nLo stesso villaggio fu nuovamente abitato in et\u00e0 tardo-romana. Tra le abitazioni nuragiche e il muro di cinta che le recintava furono scoperte quattro tombe a cassone; una delle quali conteneva un defunto che portava all'anulare sinistro un anello in argento e stagno istoriato con una scritta in latino che recitava \"ho dato in dono a Sid Babi 94 denari\".\nBibliografia.\nRaimondo Zucca, \"Il tempio di Antas\" "}
{"id": "603872", "revid": "1543377", "url": "https://it.wikipedia.org/wiki?curid=603872", "title": "Giorgio Seveso", "text": "Biografia.\nDi padre italiano e madre francese, dopo gli studi compiuti tra Savona, Ancona e Torino, si stabilisce definitivamente a Milano dal 1969, dove lavora con Mario De Micheli e collabora stabilmente come critico d'arte con il quotidiano \"l'Unit\u00e0\" per quasi trent'anni. \nHa curato un folto numero di monografie dedicate a personalit\u00e0 e movimenti dell'arte contemporanea figurativa, e ha realizzato numerosissime rassegne di pittura e scultura di respiro nazionale e internazionale, soprattutto sul tema del rapporto etico tra l'arte, l'uomo e la realt\u00e0. Una parte delle sue opere si possono reperire alla voce specifica del Servizio Bibliotecario Nazionale e altre su Libri\"n\"Linea. \nHa inoltre pubblicato diverse raccolte di poesie e ha vinto nel 1990 il premio Vasto per la critica d'arte con il saggio \"Moralit\u00e0 dell'immagine\" (Edizioni Riccitelli, Pescara). \nGiornalista pubblicista dal 1974, collabora a diversi periodici d'arte."}
{"id": "603878", "revid": "1573940", "url": "https://it.wikipedia.org/wiki?curid=603878", "title": "Blennius", "text": "Blennius \u00e8 un genere di pesci della famiglia dei Blenniidae comprendente due specie di cui una (\"B. ocellaris\") presente nel mar Mediterraneo.\nTassonomia.\nFino a qualche anno fa la quasi totalit\u00e0 delle specie di Blenniidae mediterranei (e mondiali) erano attribuiti a questo genere, oggi smembrato."}
{"id": "603886", "revid": "1305772", "url": "https://it.wikipedia.org/wiki?curid=603886", "title": "Concerto per pianoforte e orchestra n. 1 (Beethoven)", "text": "Il concerto per pianoforte e orchestra n. 1 di Ludwig van Beethoven venne composto principalmente tra il 1796 e il 1797; la prima fu a Praga nel 1798, con Beethoven stesso al pianoforte.\nNonostante la numerazione, fu in realt\u00e0 il terzo concerto scritto da Beethoven: sono antecedenti un mai pubblicato concerto in Mi bemolle maggiore, composto all'et\u00e0 di quattordici anni, e il secondo concerto per pianoforte e orchestra, scritto diversi anni prima ma pubblicato solo successivamente.\nIl primo concerto fu anche eseguito da Beethoven il 2 aprile 1800 al Burgtheater di Vienna.\n\u00c8 strutturato in tre movimenti:"}
{"id": "603888", "revid": "48344", "url": "https://it.wikipedia.org/wiki?curid=603888", "title": "Ampelmann", "text": ""}
{"id": "603891", "revid": "45927", "url": "https://it.wikipedia.org/wiki?curid=603891", "title": "Accento (ortografia)", "text": ""}
{"id": "603897", "revid": "1812835", "url": "https://it.wikipedia.org/wiki?curid=603897", "title": "Galliano Masini", "text": "Biografia.\nIntorno ai diciotto anni entr\u00f2, inizialmente come baritono, nella societ\u00e0 corale cittadina \"Costanza e Concordia\". Poco dopo, allo scoppio della grande guerra, part\u00ec per il servizio militare. Rientrato a Livorno, continu\u00f2 a cantare nel coro finch\u00e9, nel 1920, l'indisposizione d'un tenore gli consent\u00ec di affrontare una piccola parte in \"Lodoletta\".\nIl successo fu tale che Masini decise di recarsi a studiare a Milano sotto la guida del maestro Giovanni Laura. Il debutto ufficiale avvenne il 24 dicembre 1924 in \"Tosca\" al Teatro Goldoni di Livorno.\nDue anni dopo, alla fine del 1926, cant\u00f2 ne \"L'amico Fritz\" a Firenze, sotto la direzione di Pietro Mascagni. Nonostante questa esperienza non fosse stata delle pi\u00f9 felici, anche a causa di dissapori con il compositore conterraneo, gli fece guadagnare rapidamente la stima di compositori e direttori d'orchestra come Riccardo Zandonai, Gino Marinuzzi, Umberto Giordano. Il sodalizio con Zandonai lo condusse ad esibirsi nel 1929 in \"Giuliano\" al Teatro Carlo Felice di Genova e in Francesca da Rimini a Pisa Fu l'inizio della sua grande stagione, e nel novembre di quell'anno apparve al Teatro Adriano di Roma in \"Lucia di Lammermoor\", \"La boh\u00e8me\", \"Madama Butterfly\" e \"La traviata\".\nApprod\u00f2 successivamente alla Scala, al Teatro dell'Opera di Roma e all'Arena di Verona, divenendone una presenza fissa per molti anni. Nel 1928 ottenne il primo contratto all'estero con \"La boh\u00e8me\" a Lisbona. Fu presente inoltre al Teatro Col\u00f3n di Buenos Aires (esordio in \"Cavalleria rusticana\" il 25 maggio 1930), al Metropolitan Opera (\"Lucia di Lammermoor\", \"Tosca\" e \"Aida\" nella stagione 1938-39), Parigi, Chicago.\nAlla fine degli anni trenta anche il cinema not\u00f2 il suo volto ruvido e penetrante, offrendogli una partecipazione in \"Regina della Scala\" (1936), a cui segu\u00ec due anni dopo un ruolo da protagonista in \"Stella del mare\", che lo lanci\u00f2 anche come interprete di canzoni.\nNel dopoguerra dirad\u00f2 gli impegni, ma rimase comunque sulla breccia ancora a lungo, tanto che il 16 aprile 1955 si decise a debuttare in \"Otello\" a Livorno. Si ritir\u00f2 definitivamente dalle scene nel 1957 eseguendo, sempre nella sua citt\u00e0, \"Tosca\" e \"Pagliacci\".\nMor\u00ec nella sua casa di Livorno una settimana dopo aver festeggiato il novantesimo compleanno."}
{"id": "603899", "revid": "246700", "url": "https://it.wikipedia.org/wiki?curid=603899", "title": "Coppa delle Fiere 1963-1964", "text": "La sesta edizione della Coppa delle Fiere venne disputata nella stagione 1963-64. La competizione fu vinta dal , che sconfisse in finale i campioni uscenti del ."}
{"id": "603902", "revid": "123285277", "url": "https://it.wikipedia.org/wiki?curid=603902", "title": "Seann William Scott", "text": "\u00c8 conosciuto soprattutto per aver interpretato Steve Stifler nella saga cinematografica \"American Pie\".\nBiografia.\nUltimo di sette figli (entrambi i suoi genitori avevano avuto tre figli da matrimoni precedenti), nasce da Patricia Ann, casalinga, e William Frank Scott, operaio. L'ispirazione di diventare attore gli venne mentre lavorava al cinema locale e vedeva tutti i film proiettati gratuitamente. Dopo essersi diplomato, si trasferisce a Los Angeles, dove partecipa ad un concorso volto alla scoperta di nuovi talenti. \nDebutta nel 1997 nel film \"Born Into Exile\" seguito da \"Chad's World\" l'anno successivo, e compare nel video di \"Hole in my Soul\", canzone degli Aerosmith. Nel 1999 arriva al successo grazie all'interpretazione di Steve Stifler in \"American Pie - Il primo assaggio non si scorda mai\". Per il suo ruolo di supporto nel primo film, Scott ha riferito di essere stato pagato 8.000 dollari.\nNel 2001 prende parte al sequel \"American Pie 2\", che incassa oltre 300 milioni di dollari in tutto il mondo, nel 2003 recita in \"American Pie - Il matrimonio\". Nel 2000 interpreta il ruolo di Billy in \"Final Destination\" e, lo stesso anno, quello di Chester in \"Fatti, strafatti e strafighe\". L'attore ha citato in diverse interviste la sua paura di fusione di caratteri (essere identificato dal pubblico come un determinato personaggio), che lo ha portato a scegliere diversi tipi di personaggi post-American Pie.\n\u00c8 apparso anche nei film \"Jay &amp; Silent Bob... Fermate Hollywood!\" regia di Kevin Smith con una parte minore e in \"Southland Tales - Cos\u00ec finisce il mondo\" dove si riunisce con il collega attore Dwayne Johnson, con il quale aveva gi\u00e0 lavorato in \"Il tesoro dell'Amazzonia\" uscito nel 2003. Nel 2003 presenta gli MTV Movie Awards insieme a Justin Timberlake. I due hanno inscenato diverse parodie, tra cui scene di \"Matrix Reloaded\". \u00c8 stato inoltre ospitato al Saturday Night Live. \nNel 2010 \u00e8 co-protagonista di \"Poliziotti fuori - Due sbirri a piede libero\", una commedia d'azione, al fianco di Bruce Willis e Tracy Morgan. Nel 2012 torna nel ruolo che lo ha reso celebre, ovvero Steve Stifler, nel quarto capitolo cinematografico di \"American Pie\", intitolato \"American Pie - Ancora insieme\". Nel 2018 l'attore entra a far parte della terza stagione di \"Lethal Weapon\" nel ruolo di Wes Cole, il detective che sostituisce Martin Riggs al fianco di Roger Murtaugh.\nDoppiatori italiani.\nNelle versioni in lingua italiana dei suoi lavori, Seann William Scott \u00e8 stato doppiato da:\nDa doppiatore \u00e8 sostituito da:"}
{"id": "603904", "revid": "246700", "url": "https://it.wikipedia.org/wiki?curid=603904", "title": "Coppa delle Fiere 1962-1963", "text": "La quinta edizione della Coppa delle Fiere venne disputata nella stagione 1962-63. Ci furono cinque rappresentative di alcune delle principali citt\u00e0 europee, tre delle quali uscirono al primo turno. La competizione fu vinta dal Valencia, che sconfisse in finale la ."}
{"id": "603911", "revid": "1543377", "url": "https://it.wikipedia.org/wiki?curid=603911", "title": "Concerto per pianoforte e orchestra n. 2 (Beethoven)", "text": "Il Concerto per pianoforte e orchestra n. 2 di Ludwig van Beethoven, scritto principalmente tra il 1787 e il 1789, \u00e8 formato dai seguenti movimenti:\nStoriografia.\nIl concerto, considerato il n.1 come anno d'et\u00e0 dei concerti scritti da Beethoven per pianoforte, entra di prepotenza tra i migliori componimenti per tale strumento. Esso segue le tematiche gi\u00e0 tracciate da altri due grandi artisti viennesi quali Franz Joseph Haydn e Wolfgang Amadeus Mozart a fine secolo XVIII. Il concerto, probabilmente fu scritto tra il 1787 e il 1789 ed avendo una prima stesura tra il 1794 e il 1795. La sua prima esecuzione in pubblico avvenne il 29 marzo del 1795 al Burgtheater di Vienna ed ebbe Antonio Salieri come direttore d'orchestra e Ludwig van Beethoven come pianista. Venne successivamente rielaborato e riproposto a Praga nel 1798 per poi subire un'altra correzione nel 1801 ed \u00e8 quella definitivamente giunta a noi."}
{"id": "603913", "revid": "287204", "url": "https://it.wikipedia.org/wiki?curid=603913", "title": "Concerto per pianoforte e orchestra n. 3 (Beethoven)", "text": "Il concerto per pianoforte e orchestra n. 3 di Ludwig van Beethoven \u00e8 stato composto nel 1800, ma fu probabilmente abbozzato gi\u00e0 nel 1797. \u00c8 formato dai seguenti movimenti:\nLa prima assoluta fu al Theater an der Wien il 5 aprile del 1803, con Beethoven stesso al pianoforte e sotto la direzione di Ignaz von Seyfried. L'anno successivo fu eseguito con Beethoven sul podio e Ferdinand Ries come solista.\nDescrizione tematica.\nIl primo movimento si apre con un tema fortemente assertivo in do minore (ripetuto subito dai legni in sol maggiore) che in diverse tonalit\u00e0 maggiori o minori si ripresenta per tutto il primo tempo. A questo tema se ne affianca un altro, ripetuto prima in mi bemolle maggiore (tonalit\u00e0 relativa di do minore) e poi in do maggiore, meno incisivo del precedente e pi\u00f9 cantabile. All'inizio esso \u00e8 proposto dal clarinetto, poi viene ripetuto ad alternanza prima dal pianoforte e poi dagli archi accompagnati dai legni. Dopo la proposta dei temi principali da parte dell'intera orchestra, con una serie di scale in do minore melodica entra il pianoforte.\nIl secondo movimento \u00e8 un largo in mi maggiore. Il pianoforte espone il tema principale cui un altro fa seguito suonato dall'intera orchestra. Dopo di ci\u00f2 il esso esporr\u00e0 un motivo ricco di arpeggi e scale di terze accompagnato da un'orchestra quasi silenziosa. I due temi iniziali vengono ripetuti con alcune variazioni verso la conclusione del brano. Il movimento si conclude con arpeggi in mi maggiore eseguiti prima dal pianoforte e poi dall'orchestra e con un solenne accordo di tonica dell'orchestra.\nIl terzo movimento \u00e8 un allegro, grazioso, quasi spiritoso. Il pianoforte espone il tema principale in do minore poi ripetuto dall'orchestra e da se stesso, con dovute modifiche, in mi bemolle maggiore, intervallandone le esecuzioni con piccolissime cadenze. A met\u00e0 Beethoven inserisce un tema in la bemolle maggiore in cui prevale l'uso dei clarinetti, mentre il piano, eccezion fatta per alcuni punti, tace o trilla sul mi bemolle. Dopo l'ultima delle tre cadenze (usate come intervallo tra i pezzi del movimento), viene eseguita la parte finale in do maggiore. I violini, giocando cromaticamente con i flauti, propongono un tema che poi sar\u00e0 il pianoforte a concludere fino a terminare con una serie di cadenze perfette nel classico ictus maschile femminilizzato beethoveniano."}
{"id": "603915", "revid": "123594685", "url": "https://it.wikipedia.org/wiki?curid=603915", "title": "Concerto per pianoforte e orchestra n. 4 (Beethoven)", "text": "Il concerto per pianoforte e orchestra n. 4 di Ludwig van Beethoven, composto tra il 1805 e il 1806. Fu eseguito per la prima volta al Theater an der Wien nel 1808 presso il principe Lobkowiz con lo stesso Beethoven al pianoforte.\nGenesi.\nLa composizione \u00e8 stata scritta traendo ispirazione dal mito della ninfa Euridice. Il compositore, infatti, va a inscenare un dialogo tra il pianoforte - che rappresenterebbe il marito di Euridice, Orfeo - e l'orchestra, che impersonerebbe le divinit\u00e0 degli inferi. Dialogo finalizzato a richiedere il ritorno di Euridice alla vita terrena. In tale scambio, il pianoforte porter\u00e0 l'orchestra a seguirlo in un tema malinconico, quasi a dimostrare la debolezza della morte davanti al sentimento dell'amore.\nLa conclusione differisce dal mito in quanto Beethoven crea un lieto fine, con il terzo movimento che esprime un inno alla vita per il ritorno di Euridice.\nStruttura.\nLa composizione \u00e8 formata dai seguenti movimenti:\nCaratteristiche.\nQuesto concerto spicca fra gli altri beethoveniani per una caratteristica particolare: l'inizio del I movimento affidato al pianoforte solo. Si tratta della prima volta, nella storia di questo genere, in cui l'incipit, con l'enunciazione del I tema, non \u00e8 affidato all'orchestra. Questa oltre ad essere una novit\u00e0 all'interno dell'opera del compositore di Bonn \u00e8 anche l'ultima grande innovazione apportata al genere in epoca classica.\nAnalisi dell'esposizione del primo movimento.\nIl primo movimento (Allegro moderato) \u00e8 in forma sonata. Si apre con un tema che si basa sulla ripetizione dell'accordo prima di tonica (Sol), poi di dominante (Re) e di nuovo di tonica affidato al pianoforte. Poi comincia la prima esposizione affidata all'orchestra che ripete il primo tema e giunge ad un secondo tema che comincia in La minore e che modula fino al Fa diesis minore. Successivamente viene ripresentato il primo tema in minore che serve a portare in Re maggiore (dominante di Sol). Dopodich\u00e9 Beethoven inserisce una cadenza in Re maggiore che porta alla conclusione della prima esposizione."}
{"id": "603917", "revid": "125395558", "url": "https://it.wikipedia.org/wiki?curid=603917", "title": "Spesa pubblica", "text": "La spesa pubblica, in economia, indica il complesso di denaro di provenienza pubblica che viene utilizzato dallo Stato in beni pubblici e/o servizi pubblici finalizzati al perseguimento di fini pubblici, indipendentemente dalla natura (pubblica o privata) dell'obbligazione che ne \u00e8 titolo. Si tratta dunque delle uscite da parte dello Stato e dunque una voce di passivit\u00e0 all'interno del bilancio dello Stato, la cui copertura, \u00e8 necessariamente affidata all'imposizione fiscale sui cittadini contribuenti o al debito pubblico. In caso contrario, ovvero ricorrendo al signoraggio, le ripercussioni sono di tipo inflattivo o svalutativo, a seconda della destinazione domestica o estera dei capitali. \nDescrizione.\nPrincipi generali.\nIl principio giuridico delle spese si basa su alcuni principi fondamentali: necessit\u00e0 di una legge di autorizzazione, della iscrizione in bilancio, obbligatoriet\u00e0 della copertura (che garantisce la previa valutazione dell'impatto sulla finanza pubblica). \nIn Italia, principio fondamentale, desunto dall'art. 270 del regolamento di contabilit\u00e0 pubblica del r.d. n.827/1924 \u00e8 quello per cui la spesa va erogata attraverso quattro fasi procedimentali, cio\u00e8 l'impegno, la liquidazione, l'ordinazione, il pagamento.\nSpesa pubblica in percentuale al PIL nel mondo.\nSpesa pubblica in Italia\nSpesa pubblica, deficit e debito pubblico.\nSe la spesa pubblica non viene adeguatamente coperta dalle entrate di uno Stato non sovrano (es. tassazione), questi entra in una situazione finanziaria tipica di deficit pubblico ed \u00e8 dunque in qualche modo costretto a sanare il disavanzo indebitandosi ovvero contraendo, con vari possibili soggetti economici, quello che si chiama un debito pubblico. In tal senso un'ulteriore voce di costo della spesa pubblica \u00e8 quella che comprende il pagamento degli interessi sul debito pubblico. Diversa \u00e8 la situazione per quegli Stati che hanno una propria moneta nazionale nell'esercizio della loro sovranit\u00e0 monetaria.\nRevisione della spesa pubblica.\nUna maggior efficienza con tagli alle spese statali superflue e dunque maggior liquidit\u00e0 nella casse dello Stato possono essere ottenute attraverso ricorso a processi di Revisione della spesa pubblica (\"spending review\").\nClassificazione delle spese pubbliche.\nLe spese possono variamente classificarsi in:\nTipologie.\nTra le principali voci di bilancio di spesa pubblica si ritrovano:\nMolti altri tipi di servizi pubblici, quali ad esempio la fornitura di acqua, energia elettrica, gas, telefonia, smaltimento rifiuti, dall'iniziale controllo statale hanno subito, nei diversi paesi con modi, forme, tempi e livelli differenti, un progressivo processo di privatizzazione e successiva liberalizzazione.\nProcedimento di erogazione.\nL'erogazione della spesa pubblica, in esecuzione del bilancio di previsione, si effettua solo attraverso un procedimento prefissato, che \u00e8 condizione di legittimit\u00e0 del pagamento del debito pecuniario assunto dall'ente pubblico per il perseguimento dei propri fini istituzionali.\nLe procedure di spesa e gli strumenti di pagamento sono stati oggetto di revisione ad opera del DPR n. 367 del 1994, emanato in attuazione della Legge n. 537 del 1993.\nDa un lato viene reso effettivo l'esercizio di \"autonomi poteri di spesa\" in capo ai dirigenti (artt. 3-16-17 del decreto legislativo n. 29 del 1993), e dall'altro viene introdotto l'uso generalizzato di procedure informatiche per la formazione degli atti contabili e per l'esecuzione dei pagamenti.\nLa prima fase del procedimento: l'impegno di spesa.\nLa normativa vigente non contiene una norma definitoria di \"impegno\". Nella pregressa disciplina del 1889 si affermava soltanto che l'impegno era un \u00abdovere\u00bb giuridico cui corrispondeva il \u00abdiritto\u00bb di un terzo; tale dovere era tendenzialmente \u00abrisolubile\u00bb al pari delle concessioni e delle autorizzazioni. La riforma del 1923, in virt\u00f9 della preminenza dell'aspetto formale del bilancio, rinforza i poteri della Ragioneria Generale e formula una serie di criteri-guida:\nDell'impegno tuttora non esiste una definizione, per lo scarso interesse dal punto di vista giuridico; esso \u00e8 infatti ritenuto un momento \"interno\" di scritturazione ragionieristica.Tuttavia, esso pu\u00f2 definirsi come \u00abassunzione dell'obbligo di pagare\u00bb, o meglio come accantonamento in bilancio delle somme occorrenti per determinate spese o determinati pagamenti; ci\u00f2 comporta l'indisponibilit\u00e0 di tali somme per fini diversi da quelli prestabiliti, cio\u00e8 l'effetto di imporre il vincolo di destinazione sulla somma.\nDa qui deriva la convinzione dominante che l'impegno \u00e8 solo una \u00abclausola del provvedimento cui accede\u00bb (Giannini), sicch\u00e9 la sua rilevanza giuridica si riduce esclusivamente al suo \"effetto\" riguardo ai fondi stanziati in bilancio, nel senso che l'impegno non ha autonoma esistenza e vive in funzione del provvedimento o contratto cui accede.\nSecondo altra parte della dottrina, invece, l'impegno ha rilevanza giuridica autonoma, in quanto l'efficacia del provvedimento di spesa \u00e8 condizionato dalla regolarit\u00e0 dell'impegno: l'attivit\u00e0 di soddisfazione dei fini della p.a. \u00e8 in un certo senso \"vincolata\" dall'attivit\u00e0 contabile.\nPer la giurisprudenza contabile (cfr. Corte dei conti sez. Contr., sentenze nn. 534/73, 728/76, 757/77, 806/77, 1007/79, 1194/81, 1407/83, ecc.), l'atto di impegno serve a disporre l'imputazione della spesa al capitolo di bilancio \"ad hoc\", ed ha l'effetto di costituire un vincolo concreto di destinazione della somma impegnata, la quale non potr\u00e0 essere utilizzata per destinazioni diverse da quella prevista.\nIl regime giuridico dell'impegno di spesa.\nPer esplicare il suo effetto di vincolo di destinazione della somma, l'impegno deve essere regolare e deve accedere ad un provvedimento legittimo, sicch\u00e9 la competente autorit\u00e0 possa esprimere un atto di indirizzo imprimendo specifica destinazione alla somma gi\u00e0 stanziata.Dopo la legge di contabilit\u00e0 del 1923, il regime dell'impegno \u00e8 stato innovato dalla L. 468/1978 come integrata dalla L. 362/1988.Nel vigore della attuale disciplina:\nL'assunzione di impegni di spesa in eccedenza alle previsioni di bilancio e l'imputazione a capitoli o rubriche non pertinenti si configurano come irregolarit\u00e0 non solo formalmente censurabili, ma come vere e proprie violazioni dei principi di trasparenza e veridicit\u00e0 del bilancio e della sua gestione [C.conti, sez.Contr.Enti 1988]. Inoltre, l'assunzione di impegni di spesa su capitoli sprovvisti di fondi realizza \u00abdisordine contabile e violazione delle norme e dei principi di buona amministrazione\u00bb [ C.conti, sez. Contr. Enti, 1987].\nLe Ragionerie centrali e quelle periferiche memorizzano nel loro sistema elettronico informatico (e cos\u00ec controllano) gli impegni di spesa, registrandoli ove risultino:\nIl vincolo nascente dall'art. 81 della Costituzione, secondo cui ogni legge che importi nuove o maggiori spese deve indicare i mezzi per farvi fronte, si connette alla nozione di legge di spesa, costituzionalizzando un criterio gi\u00e0 rinvenibile nella normativa sulla contabilit\u00e0 generale dello Stato e cio\u00e8 quello della cosiddetta copertura finanziaria, riguardante essenzialmente il conto di bilancio cui \u00e8 imposto l'equilibrio, da conseguire tramite l'adeguamento dei mezzi finanziari rispetto a nuove o maggiori spese. \nLa registrazione viene rifiutata quando manchi alcuni dei requisiti di cui sopra: in tal caso, il capo della Ragioneria ne riferisce al Ministro, il quale non pu\u00f2 dare ordine scritto di registrare l'impegno (come pu\u00f2 invece accadere in altre ipotesi). I vari Ministeri devono anche comunicare alle rispettive Ragionerie i cd. \"impegni provvisori\", quelli cio\u00e8 in corso di formazione perch\u00e9 l'atto di assunzione dell'impegno non \u00e8 ancora divenuto definitivo.\nPer effetto della decretazione d\u2019urgenza, di sentenze additive, di calamit\u00e0 naturali, dell'assunzione temporanea di personale non di ruolo, pu\u00f2 verificarsi uno squilibrio nel bilancio gi\u00e0 approvato: la copertura finanziaria di questi oneri aggiuntivi e quindi il ripristino dei limiti della spesa globale segue procedure differenziate.\nAd es. per le sentenze additive che estendono benefici economici ad intere categorie, la Pubblica amministrazione deve darne immediata comunicazione alla Presidenza del Consiglio dei ministri, sicch\u00e9 il Ministero del bilancio e quello del Tesoro possano relazionare al Parlamento (D.P.R. 29/1993).Per i rinnovi contrattuali del pubblico impiego, l'originario stanziamento vale come copertura iniziale, salvi una esatta valutazione dei nuovi oneri a carico dei bilanci futuri.\nDopo la chiusura dell'esercizio finanziario, la differenza tra stanziamento e impegno va portata \"in economia\".Gli impegni assunti entro il 31 dicembre, per i quali non si \u00e8 concluso il procedimento di spesa, diventano \"residui passivi\".Questi, unitamente ai \"residui di stanziamento\" (quelli per i quali non si \u00e8 avuto neanche l'impegno) vengono inseriti in un Decreto Ministeriale del Ministero interessato da registrarsi presso la Corte dei conti.\nTrascorsi tre anni, i residui sono soggetti a perenzione amministrativa, un istituto peculiare della contabilit\u00e0 pubblica. I residui perenti sono eliminati dalle scritture contabili, ma la perenzione non comporta la prescrizione del diritto credito, che resta quinquennale [cfr. Corte Cost. 50/81]. \nSe il creditore richiede il pagamento di un residuo perento, questo viene reiscritto nel capitolo di spesa di provenienza e viene coperto con somme stornate dal \"Fondo di riserva per le spese obbligatorie e d'ordine\", se trattasi di spesa corrente, o dal \"Fondo speciale per la riassegnazione dei residui perenti\", se trattasi di spesa in conto capitale. \n\u00c8 illegittimo il comportamento dell'Amministrazione che provvede a contabilizzare un avanzo di esercizio senza il previo riaccertamento dei residui attivi e passivi mediante l'applicazione degli istituti contabili dell'abbandono dei crediti e della perenzione amministrativa o prescrizione dei debiti [C.conti, sez. contr., 06-05-1993, 75/1993].\nLa seconda fase del procedimento: la liquidazione.\nLa liquidazione \u00e8 la determinazione dell'esatto ammontare della spesa o del debito con contestuale individuazione dell'esatto creditore.La liquidazione va corredata dai documenti comprovanti il diritto di credito redatti nelle modalit\u00e0 stabilite dalla legge di contabilit\u00e0 generale.In particolare, i conti dei fornitori (per provvista di beni mobili) devono essere documentati dagli scontrini di carico che attestano la ricezione del materiale e l'iscrizione nell'inventario da parte del consegnatario.\nLa terza fase del procedimento: l'ordinazione.\nL'ordinazione \u00e8 l'emissione del titolo di spesa per il pagamento di una somma di denaro nei confronti dei creditori (cd. \"solutio\").L'obbligazione dello Stato avente ad oggetto una somma di denaro \u00e8 sottratta alle norme di diritto comune sulle obbligazioni pecuniarie, e quindi:\nIl titolo di spesa pu\u00f2 concretarsi in atti amministrativi quali: ordinativi o mandati diretti, assegni, ordini di accreditamento, ruoli di spesa fissa, forme speciali.I titoli di spesa vengono preventivamente controllati [circa la causa legale della spesa, la regolare imputazione ai residui o alla competenza, ecc.] e vistati dalla Ragioneria Centrale, che altrimenti in caso di irregolarit\u00e0 pu\u00f2 riferire in proposito al Ministro.I titoli vanno poi vistati e registrati alla Corte dei conti [cd. \"visto per l'ammissione a pagamento\"], prima di essere inviati presso le sezioni di Tesoreria provinciali, ovvero prima che venga effettuata la cd. transazione sul sistema informatico integrato.\nIl \"mandato diretto\" era la forma pi\u00f9 diffusa prima di essere sostituita dagli ordini di accreditamento mediante funzionari delegati. Esso consisteva nell'ordine (amministrativo) dato dall'Amministrazione alla Tesoreria (agente pagatore, vincolato dall'atto di supremazia) di pagare la somma direttamente al creditore.Il regolamento n.367/1994 ha sostituito il supporto cartaceo con il mandato informatico, e lo ha reso tendenzialmente contestuale all'ordinazione, prevedendo che gli atti di impegno devono contenere una \"clausola di ordinazione della spesa\" formata da tutti gli elementi necessari per provvedere al pagamento.\nGli \"ordini di accreditamento\" sono delle aperture di credito a favore di funzionari delegati per provvedere a determinate spese. Si pensi alle spese per attuazione di programmi, o per lo svolgimento di attivit\u00e0 rientranti nelle competenze dei dirigenti deleganti.Di tutti i pagamenti effettuati, il funzionario delegato deve rendere il \"conto amministrativo\", ossia dei rendiconti periodici all'Amministrazione di appartenenza. Tali rendiconti sono rappresentativi di una gestione nel senso di \"insieme di atti gestori\" non legati da comune vincolo di finalizzazione: ci\u00f2 pone la questione se egli sia soggetto al giudizio di conto, essendo esonerato dal rendere il conto giudiziale. La giurisprudenza ritiene che, pur non avendo l'obbligo di rendere il conto giudiziale, il funzionario delegato \u00e8 pur sempre responsabile degli ammanchi, e che la responsabilit\u00e0 contabile non \u00e8 necessariamente subordinata alla presentazione del conto. Dunque, egli \u00e8 soggetto passivo di un'obbligazione cd. di restituzione, quantificabile nella discordanza tra i valori ricevuti e quelli di cui d\u00e0 conto."}
{"id": "603923", "revid": "33751", "url": "https://it.wikipedia.org/wiki?curid=603923", "title": "Laminazione a freddo", "text": "La laminazione a freddo \u00e8 un processo di lavorazione meccanica a temperatura ambiente o quasi eseguito per ridurre lo spessore della lamiera. Fa parte delle lavorazioni plastiche.\nEffetti.\nQuesta lavorazione fornisce al materiale lavorato una migliore resistenza meccanica.\nLa lavorazione interviene sulla struttura dei grani cristallini e conferisce una migliore finitura superficiale (poich\u00e9 il pezzo, contrariamente alla laminazione a caldo, non si ossida).\nQuesto processo pu\u00f2 servire a dare una forma desiderata, come ad esempio nei tubi saldati.\nProcesso.\nIl processo consiste nel far passare il materiale tra una coppia di rulli tenuti ad una distanza minore dello spessore del materiale; in questo modo il materiale \u00e8 costretto a ridursi di spessore (laminarsi) e si ottiene di conseguenza un allungamento nel senso di laminazione.\nPer raggiungere lo spessore finale del materiale voluto pu\u00f2 essere necessario eseguire pi\u00f9 volte il processo procedendo per riduzioni successive.\nLa laminazione a freddo comporta maggiori sforzi applicati sul materiale, maggiore incrudimento ed attrezzature pi\u00f9 complesse."}
{"id": "603936", "revid": "2043609", "url": "https://it.wikipedia.org/wiki?curid=603936", "title": "Nannina de' Medici", "text": "Biografia.\nNata il 14 febbraio 1448, ebbe insieme alle sorelle un'educazione umanistica colta e raffinata, ma comunque meno approfondita rispetto a quella dei fratelli maschi Lorenzo e Giuliano. Nannina era il nome familiare della bisnonna Piccarda Bueri.\nTenuta in grande conto dai fratelli, fu anche grazie al loro prestigio che spos\u00f2, l'8 giugno 1466, il letterato umanista Bernardo Rucellai. Il loro matrimonio rimase negli annali per la magnificenza e la profusione di festeggiamenti e banchetti: celebrato nella Loggia Rucellai, costruita su progetto di Leon Battista Alberti, dal puntuale rendiconto di spesa che \u00e8 pervenuto si conosce l'elenco enorme di viveri consumati.\nInsieme al marito compr\u00f2 gli Orti Oricellari, un famoso giardino dove si riun\u00ec l'Accademia neoplatonica.\nEbbe due figli maschi, Palla e Giovanni.\nMor\u00ec nel maggio 1493 a 45 anni."}
{"id": "603937", "revid": "110157", "url": "https://it.wikipedia.org/wiki?curid=603937", "title": "Monte Calvario (Colobraro)", "text": "Il monte Calvario \u00e8 una cima appartenente alla catena dell'Appennino lucano.\n\u00c8 alto 777 e sulle sue pendici meridionali sorge il comune di Colobraro.\nIn cima al monte \u00e8 presente una croce, meta di una processione tradizionale che, partendo da Colobrario, si tiene il penultimo sabato di maggio."}
{"id": "603942", "revid": "33689", "url": "https://it.wikipedia.org/wiki?curid=603942", "title": "Alimenti che rimuovono le stasi del sangue", "text": ""}
{"id": "603945", "revid": "33689", "url": "https://it.wikipedia.org/wiki?curid=603945", "title": "Alimenti che favoriscono la digestione", "text": ""}
{"id": "603948", "revid": "78273", "url": "https://it.wikipedia.org/wiki?curid=603948", "title": "Alimenti che favoriscono la digestione, lubrificanti e lassativi", "text": ""}
{"id": "603957", "revid": "6923", "url": "https://it.wikipedia.org/wiki?curid=603957", "title": "Travis Pastrana", "text": "Storia.\nFreestyle.\nTravis Pastrana ha raggiunto la notoriet\u00e0 internazionale per le sue esibizioni nel freestyle motocross. Ha iniziato a provare il double backflip (doppio giro della morte), che ha potuto gi\u00e0 effettuare nel suo DVD \"Nitro Circus 3\". Il 4 agosto 2006 Travis si \u00e8 aggiudicato la ventesima edizione degli X Games esibendo proprio questa acrobazia, che gli ha fruttato il punteggio di 98.60. Nel 2010 si \u00e8 nuovamente aggiudicato gli X Games battendo tutte le nuove promesse del freestyle durante la run finale, che si pu\u00f2 definire d'onore, visto che si era gi\u00e0 aggiudicato la 7^ medaglia d'oro agli x Games, dove esegu\u00ec il double backflip.\nPastrana, successivamente, far\u00e0 vedere questa acrobazia solo sul suo campo di allenamento, nella vasca con la gommapiuma.\nAgli X Games 2007 Pastrana ha deciso di non prendere parte alle manifestazioni di Fmx e Fmx Best Trick, ma solo alle gare di Supercross e di rally.\nTravis Pastrana ha anche un suo programma che va in onda su MTV tutti i luned\u00ec alle 21.00 intitolato Nitro Circus.\nSupercross e Supermoto.\nPastrana ha conquistato due campionati di motocross: l'AMA 125cc National championship nel 2000 e il 125cc East Coast Supercross Championship nel 2001.\nHa di recente partecipato a gare di supercross classe 250 dove ha esibito un backflip durante la gara stessa.\nTra il 2004 e il 2006 ha anche partecipato a molte gare di supermoto del Campionato AMA.\nRally.\nNel 2003 Pastrana ha esordito nei rally nella \"Race of Champions\" guidando una Subaru. Il 6 agosto 2006 Travis ha esordito nel campionato \"Rally America National Championship\" e il 5 agosto 2006 ha vinto la medaglia d'oro nella prima esibizione di questa specialit\u00e0 agli X Games, battendo Colin McRae per 0.53 secondi nella finale. McRae aveva per\u00f2 cappottato la sua Subaru durante la prova finale.\nNASCAR.\nNel 2011 Travis Pastrana avrebbe dovuto correre sette gare per il suo team, Pastrana-Waltrip Racing, nella stagione della Nationwide Series, a bordo della Toyota numero 99 sponsorizzata Boost Mobile. Sfortunatamente, poche settimane prima del suo debutto, Travis ha subito un gravissimo infortunio che lo bloccher\u00e0 per tutto il resto dell'annata 2011. Prender\u00e0 parte alle sue prime gare in Nationwide a partire dalla stagione 2012; non \u00e8 ancora chiaro se correr\u00e0 l'intera stagione o se il suo impiego sar\u00e0 come pilota part-time nel caso in cui decida di partecipare a successive edizioni degli X-Games o altre manifestazioni fuori dalla NASCAR."}
{"id": "603958", "revid": "30610", "url": "https://it.wikipedia.org/wiki?curid=603958", "title": "Rito di York", "text": "Il Rito di York rappresenta uno dei riti di perfezionamento massonico pi\u00f9 diffuso al mondo.\nNasce dall'unione completa dei gradi Simbolici, Capitolari, Criptici, Cavallereschi in un unico sistema Massonico. \nIl pi\u00f9 grande gruppo massonico sotto uno stesso Labaro \u00e8 il Gran Capitolo Generale Internazionale dei Liberi Muratori dell'Arco Reale.\nIn Italia questo tipo rito si pratica nelle sedi del Grande Oriente d'Italia, la pi\u00f9 numerosa comunione massonica d'Italia, e della Gran Loggia Regolare d'Italia, l'unica realt\u00e0 massonica italiana riconosciuta dalla United Grand Lodge of England, la Gran Loggia madre della tradizionale massoneria universale.\nStruttura.\nIl rito di York, a differenza degli altri riti di perfezionamento massonico, non rappresenta un'organizzazione unica, ma comprende al suo interno tre ordini internazionali differenti: \nTutti i corpi rituali sono distinti ed egualmente sovrani. \nPur essendovi una continuit\u00e0 di percorso iniziatico, quindi, nessuno di essi dipende da un altro, n\u00e9 vi \u00e8 un collegamento amministrativo.\nFra i tre ordini, invero, vi \u00e8 una certa collaborazione, oltre che una forte alleanza.\nStoria.\nA partire dalla seconda met\u00e0 del XVIII secolo numerosi furono i casi di scissioni e di costituzione di Logge indipendenti da quella \"madre\" britannica: nacquero cos\u00ec la Gran Loggia di Francia e quelle di Germania, Spagna e Italia. Nella cittadina di York si arriv\u00f2 alla scissione interna e alla creazione di un rito massonico distinto, detto appunto \"di York\", secondo un criterio di pi\u00f9 rigorosa selezione e di maggiore ricerca circa i rituali massonici antichi. \nLa sua \"nascita\" viene fatta risalire, per quanto riguarda la Massoneria dell'Arco Reale, alla creazione ad Hartford, nel Connecticut, dei Grandi Capitoli degli Stati Uniti d'America (24 ottobre 1797), il cd. Grand Royal Arch Chapter, d'Inghilterra (18 marzo 1817), di Scozia (28 agosto 1817), di Irlanda (11 giugno 1829). Gi\u00e0 nel 1806 il \"Grand Royal Arch Chapter\" si trasform\u00f2 in \"General Grand Chapter of Royal Arch Masons of The United States of America\", il quale nel 1954 assunse la denominazione di \"General Grand Chapter of Royal Arch Masons International\", a seguito della diffusione della massoneria dell'Arco Reale nel mondo.\nIn effetti, parte dei suoi gradi si trovano praticamente gi\u00e0 all'inizio della Massoneria Operativa.\nIn Italia si diffonde a partire dagli anni sessanta, allorquando un gruppo di massoni milanesi cominci\u00f2 a praticare il rito di York in Germania, ove tale rito era stato importato da massoni appartenenti alle forze armate statunitensi.\nIl rito riunisce, per quanto riguarda l'Italia, il Gran capitolo dei liberi muratori dell'Arco Reale in Italia, il Gran Concilio dei massoni criptici d'Italia, e la Gran Commenda dei cavalieri templari d'Italia.\nLa Massoneria americana di rito di York s'install\u00f2 a Filadelfia sin dalla met\u00e0 del XVIII secolo, lavorando di concerto alle istanze indipendentiste dei nazionalisti americani, mentre nell'America settentrionale prese a diffondersi il rito scozzese, a oggi il pi\u00f9 influente. I gradi iniziatici del rito scozzese vennero riordinati nel 1801 da alcuni membri ebrei: Esteban Morin, Isaac Da Costa, Isaac Long, Manuel de La Motta, Abraham Alexander, Moises Cohen, per arrivare ai 33 Gradi attuali.\nGradi di perfezionamento del rito di York.\nI tre ordini massonici riuniti sotto l'insegna del rito di York prevedono un percorso suddiviso in tredici gradi (tranne che per il rito di Misraim). \nOltre ai tre tradizionali gradi massonici azzurri di Apprendista, Compagno e Maestro infatti, i quattro ordini individuano vari gradi addizionali, che rappresentano l'essenza stessa del rito di York propri di ciascun corpo esoterico:\nLa differenza sostanziale fra i due riti (quello di York e quello scozzese) \u00e8 nell'importanza che assume l'insegnamento kabalistico nel rito di York."}
{"id": "603959", "revid": "3831", "url": "https://it.wikipedia.org/wiki?curid=603959", "title": "Discantus", "text": ""}
{"id": "603960", "revid": "287204", "url": "https://it.wikipedia.org/wiki?curid=603960", "title": "Lucrezia de' Medici", "text": "Lucrezia de' Medici \u00e8 il nome di quattro personaggi del ramo principale della famiglia Medici."}
{"id": "603973", "revid": "3115", "url": "https://it.wikipedia.org/wiki?curid=603973", "title": "Neve chimica", "text": "La neve chimica in meteorologia \u00e8 un fenomeno atmosferico piuttosto raro che si pu\u00f2 verificare quando sussistano determinate condizioni quali temperature sottozero nello strato d'aria dal suolo ad almeno 300 metri, forte umidit\u00e0 con consequenziale nebbia causata da inversione termica e, soprattutto, una elevata concentrazione di sostanze inquinanti (che servono da nuclei di congelamento), causate solitamente da intenso traffico automobilistico o dalla presenza di fabbriche i cui impianti di scarico non sono sufficientemente funzionanti o depurati.\nCaratteristiche.\nIn questa situazione, e in presenza di forti alte pressioni, pu\u00f2 accadere che le microgoccioline della nebbia si aggreghino intorno alla caligine degli inquinanti presenti in aria in particolare solfuri, silicati, cadmio, ossidi di rame, piombo, ioduri di mercurio ecc, che servono come elementi di aggregazione (la cosiddetta \"nucleazione\").\nTali nuclei, raggiunto un peso sufficiente e diventati cristalli di ghiaccio di una certa grandezza, iniziano a cadere verso il basso.\nIn effetti la somiglianza alla vera neve della neve chimica dipende dal fatto che entrambe le meteore se viste al microscopio hanno una forma esagonale.\nGli stessi esperti del CNR sottolineano che la neve chimica \u00e8 causata dalle particelle inquinanti molto diffuse nella Pianura Padana come gli ioduri di mercurio, piombo e cadmio le cui particelle sono simili a quelle dei cristalli di ghiaccio esagonali fungendo cos\u00ec da innesco per la formazione delle meteore simili ai fiocchi di neve.\nLe aree d'Italia dove \u00e8 pi\u00f9 probabile la formazione di questo fenomeno sono proprio quelle della Val Padana a causa dell'alto livello d'inquinamento e delle basse temperature invernali unite a lunghi periodi di alta pressione e scarsissima ventilazione.\nLa neve chimica va distinta dalla galaverna. Questa infatti \u00e8 data dalla solidificazione o dal brinamento diretti e immediati di cristalli di ghiaccio su oggetti pi\u00f9 freddi (come sui finestrini delle automobili), mentre la neve da chimica si forma per solidificazione di gocce di acqua intorno agli inquinanti ovvero sottoraffreddata su particelle in sospensione nella bassa atmosfera, provocando meteore simili alla neve.\nIl termine venne usato per la prima volta in una nevicata con cielo sereno e nebbione verificatasi nel periodo natalizio del 1984, a Segrate (MI). \nDel resto Milano e il suo hiterland altamente inquinati soprattutto da sostanze come il piombo, solfuri o ossidi di rame hanno gi\u00e0 registrato alcuni episodi di neve chimica.\nIn un altro caso segnalato a Paderno Dugnano sempre nel periodo natalizio del dicembre 2008 in una zona semi-industriale con cielo sereno e nebbione si depositarono al suolo 2\u00a0cm di neve chimica limitatamente ad un'area di circa 1\u00a0km. In effetti in quel caso sembra che la colpa fu da addebitare alla presenza di un \"polo chimico\" nella zona, cio\u00e8 un'ampia zona di industrie chimiche, i cui \"vapori\" emessi (particolato atmosferico di metalli pesanti quali: solfuro di rame, ossido di rame, ioduri di mercurio, di piombo o di cadmio), che servirono da nuclei di condensazione, provocarono questo fenomeno.\nSegnalazioni di neve chimica abbondante in Val Padana, soprattutto nel Parmense, si verificarono poi soprattutto negli inverni 1989 e 1990, caratterizzati da lunghi periodi anticiclonici e da inversioni termiche.\nDiffusi fenomeni di neve chimica si sono presentati nel gennaio 2012 nelle zone di Torino, Brescia, Parma, Verona, Venezia, Padova, Treviso, Milano, Pavia e Bologna.\nCollegamenti esterni.\nNeve chimica? No, \u00e8 neve da nebbia"}
{"id": "603974", "revid": "767487", "url": "https://it.wikipedia.org/wiki?curid=603974", "title": "Driven (film 2001)", "text": "Driven \u00e8 un film del 2001 diretto da Renny Harlin, ambientato nelle corse americane della Champ Car, con protagonista Sylvester Stallone. Il film segna il ritorno della coppia Harlin-Stallone, che aveva gi\u00e0 lavorato insieme in \"Cliffhanger - L'ultima sfida\".\nTrama.\nCarl Henry, manager di una scuderia di Formula Cart, richiama l'ex pilota Joe Tanto per affiancare alla sua prima guida il giovane pilota Jimmy Bly e offrirgli sostegno nella lotta al titolo contro il rivale Beau Brandenburg. Joe Tanto torna quindi a correre, motivando in tutti i modi possibili il giovane Jimmy. Ad alimentare la tensione tra Bly e Brandenburg c'\u00e8 anche l'amore conteso per Sophia Simone, ex compagna di Beau nonch\u00e9 nuova fidanzata di Jimmy. La loro lotta senza respiro per tutto il campionato vedr\u00e0 l'alternarsi dei due piloti fino alla decisiva gara finale, dove ci sar\u00e0 gloria anche per il vecchio Tanto.\nProduzione.\nIn due scene del film compaiono gli ex piloti di Formula 1 Jean Alesi, grande amico di Sylvester Stallone, e Mario Andretti. Nel film compaiono anche i piloti Juan Pablo Montoya, Kenny Br\u00e4ck, Max Papis, Roberto Moreno, Jos\u00e9 Adri\u00e1n Fern\u00e1ndez Mier, Tony Kanaan e Jacques Villeneuve, ed il team manager Chip Ganassi; oltre ad essere menzionati i piloti Dario Franchitti, Christian Fittipaldi e Paul Tracy. Il personaggio del team manager Carl Henry \u00e8 ispirato a Frank Williams, patron dell'omonima scuderia di F1. All'epoca della pre-produzione del film, infatti, Stallone \u00e8 stato spesso ospite del team Williams F1.\nI colori del casco e della scuderia di Jimmy Bly e di Joe Tanto corrispondevano, nella realt\u00e0, a quelli di Mark Blundell e di Maur\u00edcio Gugelmin ai tempi della Motorola PacWest Racing Team. I colori del casco e della scuderia di Beau Brandenburg corrispondevano, nella realt\u00e0, a quelli di Juan Pablo Montoya ai tempi della Chip Ganassi Racing.\nVideogioco.\nDal film venne tratto ufficialmente il videogioco di corse \"Driven\" (2001), per le console PlayStation 2 e GameCube, tuttavia poco rappresentativo degli eventi del film."}
{"id": "603989", "revid": "44638", "url": "https://it.wikipedia.org/wiki?curid=603989", "title": "Roccazzo (Chiaramonte Gulfi)", "text": ""}
{"id": "603993", "revid": "92723", "url": "https://it.wikipedia.org/wiki?curid=603993", "title": "Cammoro", "text": "Cammoro (da pronunciarsi \"C\u00e0mmoro\") \u00e8 una frazione del comune di Sellano (PG).\nGeografia fisica.\nPosto a 958 , nella parte occidentale del territorio comunale e sulle pendici dell'omonimo monte, \u00e8 all'incirca equidistante da Foligno, Spoleto e Norcia. Il piccolo paese (17 abitanti, secondo i dati ISTAT del 2001 ) si arrocca attorno al castello di guardia, costruito tra il XIII e il XIV secolo - poi divenuto chiesa di Santa Maria Novella. Cammoro \u00e8 parte di un territorio di particolare interesse naturalistico, riconosciuto come Sito di Interesse Comunitario.\nStoria.\nEt\u00e0 medievale.\nCammoro sorse nel XIII secolo come borgo fortificato di guardia all'antica Via della Spina e, secondo lo storico Saverio Minervio, gi\u00e0 nel 1228 il castello si dette a Spoleto. Tuttavia, la pi\u00f9 antica documentazione esistente risale al 1239, quando il sindaco del \"Castrum Cammori\", Alemanno, sottopose il castello alla giurisdizione perpetua del Comune di Spoleto.\nin seguito, fu oggetto di numerosi attacchi da parte del Comune di Trevi fra i quali si ricorda un fatto curioso avvenuto il 6 aprile 1274. In tale occasione, i trevani, approfittando delle lotte intestine di Spoleto, con tremila fanti salirono ad occupare Orsano e Cammoro. Proprio in quel momento si trovarono a passare nella valle cinquanta cavalieri spoletini ed i trevani, credendo fosse l\u2019avanguardia di un grosso esercito, si dettero alla fuga, mentre i cavalieri approfittarono dell\u2019errore per inseguirli insieme ai castellani. Arrivarono sino alle porte di Trevi uccidendone molti e catturando settanta prigionieri che furono successivamente rilasciati dopo la stipula di una pace.\nEt\u00e0 moderna.\nNel XVI secolo era chiamato \u201cCamorano\u201c, come risulta dalla mappa dell\u2019Agro Spoletino affrescata nella Galleria delle carte geografiche all\u2019interno dei Musei Vaticani.\nIl castello di Cammoro godeva delle autonomie comunali in base alle \"\u201cConstitutiones Aegidianae\u201d\" con l\u2019obbligo di accettare il podest\u00e0 che vi inviava Spoleto. Era regolato da Statuti approvati dal Comune di Spoleto nel 1597 suddivisi in cinque libri e tuttora conservati presso l\u2019archivio del Comune di Sellano.\nNegli stessi si legge che ogni anno il Comune doveva offrire per l\u2019Assunta il pallio del Castello, due ceri e la dativa del \"fodrum\" o \"focatio\" in segno di sudditanza alla Signoria della Magnifica citt\u00e0 di Spoleto.\nUna curiosit\u00e0 contenuta negli Statuti sta nell\u2019alto numero di animali che era consentito di possedere a ciascuna famiglia, cio\u00e8 cento pecore, cinquanta capre, quattro cavalli e otto puledri.\nNel 1611 si contavano trecento cinquantuno abitanti, nel 1713 scesi fino a duecento a causa del disastroso terremoto di dieci anni prima.\nEt\u00e0 contemporanea.\nNel 1853 il castello contava duecento trenta abitanti, pochi pi\u00f9 di quelli di cento cinquanta anni prima.\nCon l\u2019Unit\u00e0 d\u2019Italia, nel 1860, entr\u00f2 a far parte del comune di Sellano insieme alle comunit\u00e0 di Orsano, Postignano e Montesanto.\nIl 31 dicembre 1898 la Giunta arbitrale di Spoleto dichiar\u00f2 definitivamente affrancati a favore degli abitanti di Cammoro i beni passati, dopo l\u2019Unit\u00e0, al demanio comunale di Sellano; il 9 novembre 1899 si costitu\u00ec l\u2019Universit\u00e0 Agraria di C\u00e0mmoro, dal 1936 \u201cComunanza Agraria\u201d con l\u2019approvazione dello statuto da parte della Giunta provinciale amministrativa.\nL\u2019associazione istituita dallo Stato ha lo scopo di tutelare i beni demaniali del territorio circostante e di curarne lo sfruttamento economico, regolamentando il taglio della legna boschiva, la raccolta dei tartufi e le altre attivit\u00e0 tipiche di una comunit\u00e0 montana.\nNel 1971, a seguito delle forti emigrazioni del dopoguerra, il paese contava solamente cinquantasette abitanti.\nNel 1997 gli abitanti restanti sono stati costretti ad abbandonare le mura dell\u2019antico centro, a seguito del distruttivo terremoto del 26 settembre, nel 2001 erano rimasti diciassette residenti e ad oggi (2018) \u00e8 quasi disabitato.\nGeografia antropica.\nPiedicammoro.\nPiedicammoro o Pi\u00e8 di C\u00e0mmoro, come indica il nome si trova ai piedi dell\u2019antico castello, a quota 763 metri sul livello del mare, all\u2019incrocio con la Via della Spina.\n\u00c8 costituita da tre nuclei separati di case, tipicamente disposti ai due lati della strada e dell\u2019omonimo fosso: il primo \u00e8 un casolare in linea collocato in piano, con pi\u00f9 unit\u00e0 abitative giustapposte, il secondo una singola casa con ruderi di capanne separate, il terzo composto da un antico, ampio edificio, che va identificato con l\u2019antico ospedale, e da due case rurali addossate al pendio.\nEra un tipico insediamento di transito, con stazione di posta per i cavalli, osteria per mangiare e un \"hospitium\" per pellegrini e viandanti, noto come \"\u201cHospitale Pedis Cammuri\u201c\".\nLungo la strada sorge un piccolo spazio sacro, quadrato con volta a botte, la Cappella della Beata Vergine, che il Sensi definisce \u201cCappella votiva \"contra pestem\"\u201d e il Fabbi, come \u201cCappella della Pace\u201c.\nSociet\u00e0.\nTradizioni e folclore.\nDelle varie feste che venivano celebrate, fino a quando il paese rimase quasi spopolato a causa della forte emigrazione, rimane ancora oggi la Festa di San Paterniano, che si celebra tutti gli anni il 10 luglio o la domenica successiva. In occasione di questo evento, confraternite in costume e semplici pellegrini (provenienti da Cammoro e dalle vicino Orsano e Pettino) si dirigono verso la chiesa omonima, dove si trova, nelle vicinanze, anche una fonte ritenuta miracolosa.\nEconomia.\nLo sfruttamento sostenibile dei boschi e gli aspetti turistico-naturalistico sono alla base delle attivit\u00e0 economiche locali."}
{"id": "603995", "revid": "287204", "url": "https://it.wikipedia.org/wiki?curid=603995", "title": "Federazione cestistica del Brasile", "text": "La Confedera\u00e7ao Brasileira de Basketball (acronimo CBB) \u00e8 l'organo di organizzazione e controllo della pallacanestro in Brasile.\nLa federazione controlla inoltre la nazionale di pallacanestro del Brasile. Ha sede a Rio de Janeiro e l'attuale presidente \u00e8 Gerasime Nicolas Bozikis.\n\u00c8 affiliata alla FIBA dal 1935 e organizza il campionato di pallacanestro brasiliano."}
{"id": "603999", "revid": "13388", "url": "https://it.wikipedia.org/wiki?curid=603999", "title": "Marmiton", "text": ""}
{"id": "604000", "revid": "92723", "url": "https://it.wikipedia.org/wiki?curid=604000", "title": "Helder Camara", "text": ""}
{"id": "604012", "revid": "1494169", "url": "https://it.wikipedia.org/wiki?curid=604012", "title": "Classe Spica", "text": "Due classi di unit\u00e0 navali sono note come classe Spica"}
{"id": "604014", "revid": "729019", "url": "https://it.wikipedia.org/wiki?curid=604014", "title": "Alessio Melisseno Strategopulo", "text": "Fu uno dei protagonisti della battaglia di Pelagonia (1259) e l'artefice della riconquista di Costantinopoli, nel 1261, con soli 800 uomini. Alessio Strategopulo fu il primo bizantino a rimettere piede nella capitale che era in mano ai crociati da cinquantasette anni.\nBiografia.\nGiovent\u00f9.\nNon si hanno dati sulla nascita di Alessio Strategopulo; si sa solo che proveniva da una famiglia nobile dell'impero di Nicea. \u00c8 molto probabile che Alessio fosse imparentato con la famiglia dei Comneni, visto il ritrovamento di un sigillo del 1255 circa recante l'iscrizione \u00abAlessio Strategopulo della famiglia dei Comneni\u00bb, sebbene non si sia ancora riusciti a ricostruire il rapporto di parentela.\nDivenuto generale, riusc\u00ec a guadagnarsi il titolo di \"dux militum\" ed entr\u00f2 a far parte dell'aristocrazia nicena, guidata dal \"mega domestico\" e futuro imperatore Michele Paleologo.\nPrima campagna in Epiro.\nAlessio Strategopulo \u00e8 citato per la prima volta nella cronaca di Giorgio Acropolita quando, nel 1250 circa, l'imperatore bizantino Giovanni III Vatatze (1221-1254) lo invi\u00f2 come ambasciatore, insieme a Michele Paleologo, Giovanni Macrenum e Gudelus Tyrannus, con l'incarico di condurre i negoziati nel despotato d'Epiro con il despota Michele II Ducas (1230-1271). Nel 1252-1253 fu a capo di un distaccamento dell'esercito bizantino, con il compito di saccheggiare le aree del despotato d'Epiro intorno al lago Ostrovo. Nel 1254 il suo quartier generale era a Serres e, negli anni successivi, partecip\u00f2 insieme al \"pinkernes\" Costantino Tornikes ad una campagna contro la fortezza di Tzepaina nella zona occidentale dei monti Rodopi, dalla quale, tuttavia, i due generali uscirono sconfitti.\nColpo di Stato.\nNel 1258, a causa della sua stretta connessione con la fazione aristocratica nicena fu rimosso dai suoi uffici dopo che l'imperatore Teodoro II Lascaris (1254-1258), successore di Giovanni III, aveva fatto incarcerare Michele Paleologo, suo grande amico e capo della fazione nicena. Michele, che era considerato il miglior generale bizantino del tempo, amato e stimato dal popolo e dall'intera corte bizantina, fu incarcerato a causa della gelosia che Teodoro provava per lui. Successivamente, Alessio fu addirittura incarcerato insieme a Michele, con il quale condivise probabilmente la stessa cella. Sorte peggiore tocc\u00f2 a Costantino, figlio di Alessio, che fu accecato, in quanto considerato da Teodoro un traditore.\nIl 18 agosto del 1258 Teodoro mor\u00ec a soli trentasei anni, a causa di un attacco di epilessia, lasci\u00f2 il trono nelle mani del figlio sedicenne Giovanni IV Lascaris (1258-1261). Immediatamente Michele fu scarcerato, visto che tutti a Nicea lo stimavano, ed egli non s\u00ec scord\u00f2 dell'amico di prigionia che fece liberare. Alessio, quasi sicuramente a conoscenza del progetto di assassinare il reggente al trono Giorgio Muzalon, fu uno dei maggiori sostenitori dell'ascesa al trono di Michele. Nel giro di pochi giorni dalla scarcerazione di Michele, questi fu assassinato mentre stava pregando in chiesa per l'anima dell'imperatore morto, finendo squartato sull'altare maggiore. Il complotto quasi sicuramente fu organizzato da Michele, visto che Giorgio Muzalon era il reggente al trono e visto anche che Michele era presente all'assassinio, non facendo nulla per impedirlo. Michele fu quindi nominato reggente di Giovanni, divenne successivamente addirittura coimperatore, col nome di Michele VIII (1259-1282). Il nuovo reggente voleva circondarsi di persone fidate, quindi elev\u00f2 il fidato Alessio alla carica di \"mega domestico\".\nLa battaglia di Pelagonia.\nNel 1259 Michele assegn\u00f2 al fratello, il sebastocratore Giovanni Paleologo, e ad Alessio un forte contingente bizantino che si trovava in Macedonia. Poco dopo diede ordine di attaccare i nemici, latini ed epiroti, che avevano costituito una lega anti\u2014nicena.\nI due eserciti erano schierati davanti a Pelagonia: per buona sorte dei bizantini l'esercito nemico di fatto si autodistrusse in quanto formato da due alleanze importanti: impero latino e despotato d'Epiro. Il despota Michele e il figlio Giovanni Ducas ritenevano erroneamente che, appena si fossero scontrati coi bizantini, i latini sarebbero fuggiti in modo che l'esercito del despotato potesse essere massacrato. Giovanni il Bastardo, anch'egli figlio di Michele II Ducas, pass\u00f2 dalla parte dei bizantini, perch\u00e9 Guglielmo II di Villehardouin (1246-1278) lo schern\u00ec ricordandogli che era nato da una relazione extraconiugale. Il principe d'Acaia aveva inoltre fra i suoi alleati Manfredi, che per assicurar per s\u00e9 la corona di Sicilia si era schierato con gli stati cattolici d'oriente, in modo da accattivarsi il consenso papale.\nQuando inizi\u00f2 la battaglia Giovanni Paleologo e Alessio si ritrovarono a combattere soli contro la cavalleria di Manfredi e di Villehardouin, ma questa fu in poco tempo massacrata dagli arcieri cumani dello schieramento bizantino. In breve Manfredi si arrese, mentre Villehardouin fugg\u00ec e si nascose in un pagliaio nei pressi di Castoria; tuttavia fu ritrovato e riconosciuto per i suoi denti sporgenti e quindi catturato.\nSeconda campagna in Epiro.\nDopo questa grande vittoria l'esercito bizantino si divise in due parti: Giovanni Paleologo and\u00f2 alla conquista della Tessaglia, mentre Alessio marci\u00f2 verso il despotato d'Epiro, dove espugn\u00f2 la capitale, Arta, liber\u00f2 molti prigionieri bizantini e costrinse il despota Michele a fuggire nell'isola di Cefalonia. Per aver conquistato Arta, Michele elev\u00f2 Alessio al rango di cesare.\nAlessio fu incaricato da Giovanni Paleologo di proteggere i territori nuovamente riconquistati, ma nel 1260 ne perse tuttavia la maggior parte, di fronte al figlio del despota, Niceforo a sua volta futuro despota, che era sbarcato insieme al padre e a un esercito mercenario italiano, con cui riconquist\u00f2 la maggior parte dei territori perduti, compresa Arta, grazie anche alla popolazione epiriota la quale s\u00ec ribell\u00f2 ai bizantini. L'esercito epiriota si scontr\u00f2 con le forze di Alessio a Trikorfon, nei pressi di Naupatto. I bizantini furono sconfitti e Alessio stesso fu catturato e imprigionato. Venne per\u00f2 liberato dopo pochi mesi, grazie a un accordo tra Michele II e Michele VIII.\nLa riconquista di Costantinopoli.\nNonostante questi avvenimenti, Michele non s\u00ec scoraggi\u00f2 di continuare i suoi progetti di espansione nei Balcani, in pi\u00f9 egli mirava a riconquistare Costantinopoli, dal 1204 nelle mani dell'impero latino. Michele aveva altres\u00ec concluso un'alleanza con la repubblica di Genova (trattato di Ninfeo) e nel luglio del 1261 mand\u00f2 Alessio Strategopulo con un piccolo esercito di circa 800 uomini, quasi tutti mercenari cumani, in Tracia a compiere piccole azioni di disturbo, per controllare come erano disposte le difese di Costantinopoli (ancora in mano latina). Alessio doveva anche andare sulla frontiera bulgara per fare una dimostrazione di forza nei confronti dello zar bulgaro Costantino Tich Asen (1257-1277) che era impegnato nel tentativo di impedire al basileus Michele la riconquista di Costantinopoli. Quando Alessio arriv\u00f2 a Selimbria, venne a sapere dagli agricoltori del luogo (\"thelematarioi\"), che l'intera guarnigione latina insieme alla flotta veneziana era partita per attaccare l'isola di Dafnusio che dominava l'accesso al Bosforo del Mar Nero, appartenente all'impero di Nicea. I suoi informatori gli indicarono anche una porticina, attraverso la quale un manipolo di soldati poteva entrare facilmente senza essere notato. Inizialmente, Alessio era un po' riluttante nel voler attaccare Costantinopoli, viste le piccole dimensioni del suo esercito e pensando che se poi la guarnigione latina fosse tornata, il suo esercito sarebbe stato massacrato; in pi\u00f9 avrebbe fatto una cosa che non gli era stata ordinata e se l'operazione non fosse andata in porto, sicuramente l'avrebbe pagata a caro prezzo. Ma, infine, Alessio decise di non perdere un'occasione del genere.\nNella notte del 25 luglio 1261 Alessio condusse i suoi uomini vicino alle antiche mura Teodosiane, essi nascosero in un monastero presso la porta Pege. Poi invi\u00f2 un distaccamento di soldati cumani, guidati dai \"thelematarioi\" di Selimbria, che mostrarono ai soldati il passaggio segreto utile ad oltrepassare le mura di Costantinopoli. I cumani entrarono nel passaggio e si ritrovarono dentro le mura Teodosiane. Subito i cumani buttarono gi\u00f9 dalle mura le guardie latine e quindi poi aprirono le porte all'esercito di Alessio. Alle prime ore del giorno seguente Alessio entr\u00f2 a Costantinopoli, presso la porta Aurea, in groppa al suo destriero e insieme a tutto il suo esercito. I bizantini combatterono con i soldati latini, questi colti di sorpresa furono sconfitti. I cumani iniziarono a disperdersi al fine di saccheggiare e bruciare le case dei latini, mentre i bizantini insieme al loro generale, da sopra le alte mura Teodosiane iniziarono ad urlare \"Viva l'imperatore Michele\", \"Viva i romani\". Quando i bizantini che vivevano ancora a Costantinopoli sentirono le urla gioiose dei loro connazionali, si radunarono per le strade ed iniziarono anch'essi ad acclamare il nome del coimperatore, Michele VIII Paleologo. L'imperatore latino Baldovino II (1228-1261), si svegli\u00f2 per le grida che c'erano in citt\u00e0, egli sapeva di averla persa, comunque si trince\u00f2 nel palazzo delle Blacherne e invi\u00f2 un messaggero alla guarnigione latina che si trovava a Dafnusia, con l'ordine di tornare immediatamente a Costantinopoli e di ingaggiar battaglia contro i bizantini. Verso la fine della giornata la flotta veneziana stava per attraccare nel quartiere veneziano; qui Alessio applic\u00f2 un ottimo stratagemma, ordinando che il quartiere fosse bruciato, in modo tale che i veneziani pensassero a salvare le proprie famiglie piuttosto che a preparare una controffensiva, quei pochi veneziani decisi a combattere furono sconfitti dai bizantini. Baldovino venendo a conoscenza che il quartiere veneziano era stato incendiato e i veneziani stavano venendo irrimediabilmente sconfitti, prefer\u00ec fuggire verso il Gran Palazzo, l\u00ec insieme ai suoi fedelissimi rem\u00f2 fino alle navi da guerra veneziane, dove si imbarc\u00f2 alla volta dell'isola di Eubea ancora in mano ai latini. Tutti gli abitanti veneziani e francesi di Costantinopoli, fuggirono al molo per prendere una nave che li portasse in salvo temendo ripercussioni da parte dei bizantini. Essi furono salvati dalla flotta veneziana, tornata proprio per cercare di evitare la conquista della capitale latina.\nI francesi nella citt\u00e0, erano ormai meno di un migliaio e si nascosero nei monasteri o nelle fogne, i bizantini per\u00f2 non avevano intenzione di saccheggiare la loro bella citt\u00e0. Vedendo ci\u00f2 i francesi uscirono dai loro nascondigli ed andarono al molo ad imbarcarsi. Le cronache raccontano che le trenta navi veneziane non fecero neanche rifornimenti per andare all'isola d'Eubea, molti morirono di fame ancora prima di raggiungere l'isola, visto che avevano caricato circa 3.000 civili.\nLa citt\u00e0 riconquistata da Alessio contava per\u00f2 solamente 35.000 abitanti e molti edifici erano disabitati e in rovina. Tra uno di questi tanti edifici in macerie, c'era in cima lo scheletro del grande imperatore bizantino Basilio II (976-1025), che era stato riesumato dalla tomba dai latini per essere eretto in piedi con un flauto tra i denti, l\u00ec messo per schernire l'impero bizantino e per demoralizzare la popolazione.\nAlessio dopo aver conquistato Costantinopoli, prese le insegne imperiali di Baldovino che aveva abbandonato nella fretta di scappare, le diede ad un messaggero ordinandogli di portarle a Michele che si trovava a combattere contro i turchi selgiuchidi a Metrorian in Asia Minore. La notizia gliela diede sua sorella Eulogia Paleologa, a cui per\u00f2 non credette; ma non appena Eulogia gli fece vedere le insegne imperiali di Baldovino, Michele part\u00ec subito per Costantinopoli.\nIl 15 agosto del 1261, giorno dell'Assunzione di Maria, Michele entr\u00f2 trionfante presso la porta Aurea, con in mano la grande icona della Vergine Odigitria: arriv\u00f2 fino alla Basilica di Santa Sofia, dove lo attendevano Alessio ed il patriarca Arsenio, che gli pose sul capo la corona degli imperatori dei romei. Dopo che Michele era divenuto ufficialmente basileus dei romei, ringrazi\u00f2 l'amico per ci\u00f2 che aveva fatto e lo ricompens\u00f2 con i meritati onori. Fece poi accecare e imprigionare il giovane Giovanni IV, nominandosi unico imperatore e nomin\u00f2 suo figlio Andronico II Paleologo (1282-1328) coimperatore.\nTerza campagna in Epiro, prigionia e ultimi anni.\nDopo la conquista di Costantinopoli, Alessio era diventato famoso in tutto l'impero: aveva acquistato grande fama e gloria da ci\u00f2. Era diventato il generale pi\u00f9 fidato di Michele, infatti nel 1262 lo invi\u00f2 a combattere nuovamente contro il despotato d'Epiro. Alessio fu nuovamente catturato e imprigionato da Niceforo Ducas. Il despotato d'Epiro in quegli anni era alleato di Manfredi di Sicilia (1258-1266) acerrimo nemico dell'impero bizantino, egli infatti mirava al trono bizantino. Per questo motivo il despota invi\u00f2 in prigionia Alessio, come \"dono\" al re siciliano. Nel 1263 Manfredi propose a Michele di liberare il suo generale a condizione che liberasse a sua volta la principessa occidentale Costanza di Hohenstaufen, vedova di Giovanni III. Michele accett\u00f2 il patto sperando di recuperare l'alleanza con gli Hohenstaufen, ma ci\u00f2 non avvenne. Nonostante ci\u00f2, Alessio riusc\u00ec a tornare nell'impero bizantino soltanto nel 1265, visto che - come detto - fu catturato dagli epiroti; l'imperatore fu costretto cos\u00ec a venire a patti col despotato. Alessio continu\u00f2 in seguito la sua carriera di generale, anche con molti colpi di fortuna nelle sue battaglie, fino alla sua morte e rimase sempre molto rispettato nella corte bizantina del tempo, ch'egli frequentava. Mor\u00ec tra il 1271 e il 1275, sicuramente in et\u00e0 avanzata.\nFamiglia.\nAlessio ebbe una moglie, di cui per\u00f2 non si conosce il nome; da questo matrimonio nacque un figlio maschio (Costantino Strategopulo), che raggiunta l'et\u00e0 adulta divenne sebastocratore."}
{"id": "604021", "revid": "661526", "url": "https://it.wikipedia.org/wiki?curid=604021", "title": "Punk-O-Rama Vol. 10", "text": "Punk-O-Rama Vol. 10 \u00e8 il decimo volume della collana Punk-O-Rama."}
{"id": "604023", "revid": "599013", "url": "https://it.wikipedia.org/wiki?curid=604023", "title": "Alvin Robertson", "text": "La carriera.\nHa giocato nella squadra NCAA della University of Arkansas. Nel 1984 ha fatto parte della nazionale statunitense vincitrice della medaglia d'oro alle Olimpiadi di Los Angeles.\nAlto 1,90\u00a0m (o 6'3\"), ottimo difensore, Robertson \u00e8 stato selezionato dai San Antonio Spurs al settimo posto assoluto nel draft del 1984. Dopo aver trascorso cinque anni con gli Spurs, \u00e8 passato ai Milwaukee Bucks e, successivamente, ai Detroit Pistons e ai Toronto Raptors.\nI riconoscimenti e i record.\nNel 1986 Robertson \u00e8 stato il primo vincitore nella storia del \"NBA Most Improved Player Award\". Nello stesso anno ha vinto anche il titolo di miglior difensore dell'anno. \u00c8 stato il primo nella classifica delle palle recuperate negli anni 1986, 1987 e 1991. Detiene tuttora la miglior media di palle recuperate per partita in carriera (2,71 su un totale di 779 partite).\nRobertson \u00e8 uno dei quattro giocatori della storia della NBA ad aver realizzato una quadrupla doppia, avendo totalizzato 20 punti, 11 rimbalzi, 10 assist e 10 palle recuperate in un incontro fra gli Spurs e i Phoenix Suns nel 1986.\nRobertson \u00e8 inoltre l'autore del primo canestro della storia dei Toronto Raptors: un tiro da tre punti realizzato nella prima azione del primo incontro disputato dai Raptors nella NBA."}
{"id": "604029", "revid": "767487", "url": "https://it.wikipedia.org/wiki?curid=604029", "title": "Crazy Town", "text": "I Crazy Town sono un gruppo musicale rap rock statunitense, formatosi a Los Angeles nel 1995.\nIl gruppo \u00e8 noto per il singolo \"Butterfly\", pubblicato nel 2000, che nel febbraio 2001 raggiunse il primo posto della classifica \"Billboard\" Hot 100 e permise all'album di debutto \"The Gift of Game\" (1999) di vendere pi\u00f9 di 2 milioni e mezzo di copie, di cui pi\u00f9 della met\u00e0 negli Stati Uniti. L'album successivo \"Darkhorse\" (2002) non riusc\u00ec a ottenere risultati simili, causando lo scioglimento del gruppo nel 2003. Si \u00e8 poi riformato nel 2007, e ha pubblicato un terzo album in studio, \"The Brimstone Sluggers\", nel 2015.\nStoria del gruppo.\nGli inizi.\nIl gruppo fu fondato dai rapper Seth Brooks Binzer in arte Shifty Shellshock e Bret Mazur in arte Epic Mazur. Binzer (nato a Los Angeles) e Mazur (nato a Brooklyn) si trasferirono in giovane et\u00e0 a Los Angeles e qui scoprirono e si appassionarono subito di musica hip hop.\nBinzer inizi\u00f2 a comporre rime gi\u00e0 a 12 anni, pur rimanendo anche appassionato di musica punk rock. Mazur inizi\u00f2 a lavorare su alcuni demo quando frequentava il liceo. I due si incontrarono in uno studio di registrazione a Hollywood a met\u00e0 del 1995, e qui decisero di creare un gruppo, inizialmente chiamato The Brimstone Sluggers. Gli altri componenti del gruppo si unirono intorno al 1999, portando influenze punk e metal al loro stile.\n\"The Gift of Game\".\nIl loro album di debutto fu \"The Gift of Game\", pubblicato nel 1999 e prodotto da un loro amico - Josh Abraham (Orgy, Coal Chamber) - e dal membro Epic. Il primo singolo ad essere estratto fu \"Toxic\", seguito da \"Darkside\". Ma \u00e8 con l'uscita del terzo singolo \"Butterfly\", divenuto uno dei dischi pi\u00f9 venduti dell'anno, che i Crazy Town raggiungono la fama, nonch\u00e9 la posizione numero 1 nella US Hot 100 per ben due settimane nel 2001. La canzone include un campionamento di \"Pretty Little Ditty\" dei Red Hot Chili Peppers (dall'album \"Mother's Milk\") e diventa subito una delle preferite del pubblico di MTV, anche se riceve la nomination da parte di VH1 special come una delle \"40 canzoni peggiori di sempre\".\nNessun altro singolo della band raggiunger\u00e0 il successo di \"Butterfly\", il che etichetta i Crazy Town come \"band da un singolo\" (\"One Hit Band\"). Il successo di quest'ultimo brano costa anche credibilit\u00e0 all'interno dell'ambiente hard rock, poich\u00e9 i fan rimangono delusi dalle sonorit\u00e0 dolci e orecchiabili di \"Butterfly\", tanto che durante la loro performance all'Ozzfest i Crazy Town vengono duramente fischiati. I cambiamenti nella formazione per questo disco includono \"Squirrel\" (a.k.a. Kraig Tyler) al posto di Rust Epique alla chitarra.\n\"Darkhorse\".\nIl secondo album dei Crazy Town \u00e8 \"Darkhorse\", registrato nel 2002 per la Columbia Records. Il disco mostra una vena decisamente pi\u00f9 rock per uscire dall'etichetta di gruppo rap con le chitarre. Il disco pu\u00f2 essere diviso in due parti, una d'apertura decisamente rap rock, la seconda molto pi\u00f9 leggera, dove trova spazio anche la ballata \"Sorry\". Dall'album sono stati estratti due singoli, \"Drowning\" e \"Hurt You So Bad\". Un'edizione speciale di \"Hurt You So Bad\" \u00e8 stata pubblicata nel 2003. In quell'anno il gruppo si sciolse per breve tempo, soprattutto perch\u00e9 la loro casa discografica gli rinfacci\u00f2 di non aver saputo pubblicare singoli commercialmente paragonabili a \"Butterfly\".\n\"The Brimstone Sluggers\" e presente.\nDopo essersi riuniti sul palco il 26 agosto 2009 per il primo concerto dopo cinque anni, il 28 agosto i Crazy Town perdono un altro componente: dj Adam Goldstein (DJ AM) viene infatti trovato morto per overdose di droghe, causa che aveva gi\u00e0 portato al decesso del chitarrista Rust Epique nel 2004. Nel 2013 i Crazy Town hanno aperto le proprie pagine su Facebook e Twitter, e hanno reso disponibile in download digitale il singolo \"Lemonface\", accompagnato da un video.\nNel 2015 il gruppo ha pubblicato il terzo album in studio, intitolato \"The Brimstone Sluggers\" e trainato dai singoli \"Megatron\", \"Born to Raise Hell\" e \"Come Inside\".\nNel 2017 Epic ha abbandonato il gruppo, ritagliandosi un ruolo da collaboratore esterno.\nStile musicale.\nLa musica dei Crazy Town \u00e8 annoverata in diversi ambiti, tra cui nu metal, rap metal, rap rock e alternative rock. Agli esordi ricevettero subito l'etichetta di gruppo nu metal, e in particolare furono ritenuti pi\u00f9 simili a un gruppo rap con ospitate di chitarra. Il gruppo cita come propri ispiratori Run DMC, Beastie Boys, Public Enemy e Red Hot Chili Peppers."}
{"id": "604031", "revid": "287204", "url": "https://it.wikipedia.org/wiki?curid=604031", "title": "Leon Degrelle", "text": ""}
{"id": "604053", "revid": "72676", "url": "https://it.wikipedia.org/wiki?curid=604053", "title": "Nessie", "text": ""}
{"id": "604057", "revid": "599013", "url": "https://it.wikipedia.org/wiki?curid=604057", "title": "Iw", "text": ""}
{"id": "604060", "revid": "599013", "url": "https://it.wikipedia.org/wiki?curid=604060", "title": "Iy", "text": ""}
{"id": "604064", "revid": "599013", "url": "https://it.wikipedia.org/wiki?curid=604064", "title": "Iz", "text": ""}
{"id": "604080", "revid": "78273", "url": "https://it.wikipedia.org/wiki?curid=604080", "title": "CENELEC", "text": ""}
{"id": "604083", "revid": "339392", "url": "https://it.wikipedia.org/wiki?curid=604083", "title": "Riforma Gregoriana", "text": ""}
{"id": "604085", "revid": "123891684", "url": "https://it.wikipedia.org/wiki?curid=604085", "title": "Teseo e Piritoo", "text": "La storia di Teseo e Piritoo \u00e8 un particolare momento della vita e delle imprese di questi due eroi.\nTeseo e Piritoo si conoscono - Prime avventure.\nLa fama delle imprese di Teseo giunse all'orecchio del re Lapita Piritoo, che decise un giorno di rubargli una mandria che stava pascolando presso Maratona e metterlo cos\u00ec alla prova. Teseo reag\u00ec e stavano quasi per scontrarsi, quando entrambi rimasero cos\u00ec colpiti dal rispettivo nobile aspetto, da pacificarsi subito e giurarsi eterna amicizia.\nLe nozze di Piritoo e Ippodamia.\nQualche tempo dopo Piritoo spos\u00f2 Ippodamia, figlia di Bute, o secondo altri di Adrasto, e invit\u00f2 molti eroi greci alle nozze, tra cui naturalmente Teseo.\nC'erano anche i Centauri, cugini di Piritoo; alle nozze non erano stati invitati gli dei Ares ed Eris, per evitare che gettassero discordia e sventure sul matrimonio: essi si vendicarono per l'affronto subito facendo uscire di senno i Centauri e scatenando una furibonda rissa.\nNestore, Ceneo, i Centauri e altri invitati, si trovavano in una grotta al di fuori del palazzo durante il banchetto nuziale, perch\u00e9 il palazzo di Piritoo non poteva contenere tutti i commensali; i Centauri, non avvezzi al vino, appena ne sentirono l'aroma furono a tal punto inebriati da esso da gettarsi a capofitto sugli otri e ne bevvero a tal punto da ubriacarsi. Quando la sposa Ippodamia comparve nella grotta per salutare i commensali il centauro Euritione si scagli\u00f2 su di lei e cerc\u00f2 di violentarla, e cos\u00ec fecero anche gli altri Centauri con altre donne e ragazzini.\nI Lapiti e Teseo intervennero prontamente e ne nacque una lotta sanguinosa; alla fine i Centauri ebbero la peggio e furono cacciati dal monte Pelio.\nTeseo e Piritoo rapiscono Elena.\nDiversi anni dopo, in seguito alla morte di Ippodamia, Piritoo convinse Teseo, rimasto da poco vedovo in seguito al suicidio della moglie Fedra, a rapire Elena, la figlia di Zeus e Leda e sorella dei Dioscuri. Entrambi miravano infatti a unirsi a lei in matrimonio, e convennero di estrarre a sorte colui tra loro due che l'avrebbe effettivamente sposata, e di rapire poi un'altra figlia di Zeus da assegnare all'altro. Essi dunque riuscirono a catturarla mentre compiva sacrifici fuori da Sparta, e la sorte arrise a Teseo. Questi resosi per\u00f2 conto della sua giovanissima et\u00e0 la port\u00f2 in Attica e la affid\u00f2 alle cure dell'amico Afidno.\nTeseo e Piritoo nel Tartaro.\nIn seguito, i due si recarono a Delfi a chiedere indicazioni all'oracolo. L'ironica risposta fu \"Perch\u00e9 non scendete nel Tartaro e chiedete che Persefone, la moglie di Ade, diventi la moglie di Piritoo? Lei \u00e8 la pi\u00f9 nobile delle figlie di Zeus\". Piritoo prese sul serio il responso, e per quanto Teseo fosse incredulo, lo indusse a seguirlo nel Tartaro e tenere fede al giuramento. Essi dunque andarono e una volta penetrati nell'Oltretomba chiesero udienza al palazzo di Ade. Il dio degli inferi li accolse e stette a sentire la sfrontata motivazione della loro venuta; simulando quindi cordiale ospitalit\u00e0 li fece accomodare su due sedie, ma aveva preparato per loro una trappola. Quelle erano infatti le \"sedie dell'oblio\": appena qualcuno si fosse seduto su una di esse sarebbe divenuta carne della carne del malcapitato, il quale quindi non avrebbe mai pi\u00f9 potuto liberarsi.\nPassarono quattro anni in cui i due rimasero cos\u00ec imprigionati, finch\u00e9 Eracle, sceso nel Tartaro per catturare il cane Cerbero nell'ambito delle sue fatiche, espresso il desiderio di liberare Teseo, ebbe concessa la possibilit\u00e0 di tentare per volont\u00e0 di Persefone, che lo accolse in qualit\u00e0 di fratello.\nEracle dunque si avvicin\u00f2 alla sedia e inizi\u00f2 a tirare, finch\u00e9, con uno strappo lacerante riusc\u00ec a liberare Teseo.\nPoi tent\u00f2 di liberare Piritoo, ma la terra cominci\u00f2 a tremare: dopotutto era stato proprio Piritoo l'ispiratore di quella sciagurata idea; Eracle dunque desistette e Piritoo rest\u00f2 nel Tartaro per sempre.\nSecondo Virgilio, quando Teseo mor\u00ec gli d\u00e8i inferi lo condannarono nuovamente a restare ancorato alla \"sedia dell'oblio\", e questa volta definitivamente.\nAltre versioni.\nSecondo un'altra fonte Eracle Teseo e Piritoo si erano recati non nel Tartaro bens\u00ec nella citt\u00e0 della Tesprozia chiamata Kichyro, dove avevano cercato di rapire la moglie del re Aidoneo, il quale scoperta la trama gett\u00f2 Piritoo in pasto ai cani e rinchiuse Teseo in una torre, dalla quale venne liberato da Eracle.\nAltre imprese.\nAlcuni mitografi, ad esempio Apollodoro, citano Teseo e Piritoo anche tra i partecipanti alla caccia al cinghiale calidonio e alla spedizione degli Argonauti, tuttavia non c'\u00e8 esplicita concordanza nelle fonti riguardo a questa presenza congiunta dei due eroi in queste imprese.\nInterpretazioni.\nI rapporti tra Teseo e Piritoo.\nEsistono diverse interpretazioni relative sia ai rapporti tra Teseo e Piritoo, sia ai significati sottesi ai singoli episodi mitici.\nSecondo alcuni (ad esempio Robert Graves) i due eroi erano in realt\u00e0 rivali e sarebbero stati gli Ateniesi a riuscire a camuffare ci\u00f2 presentando invece i due come legati tra loro da profonda amicizia; la rivalit\u00e0 sarebbe stata suscitata dal fatto che, nella visione esegetica propria di Graves, che pone l'accento sull'origine rituale dei miti, Piritoo sarebbe stato un \"re sacro\" destinato a essere ucciso al termine del suo regno, nell'usanza tipica che avrebbe caratterizzato la societ\u00e0 matrilineare pre-indoeuropea teorizzata dallo pseudo-storico. iI suo successore-rivale sarebbe stato appunto Teseo.\nQuesta visione appare oggi in ribasso, in quanto spesso si tende piuttosto, in generale, a considerare molte figure di eroi greci come antiche divinit\u00e0 perlopi\u00f9 locali, \"declassate\" nel tempo a semplici figure umane o al massimo semidei, ma con caratteristiche particolari, \"eroiche\"; dopo la morte spesso per\u00f2 si diceva nel mito che questi personaggi erano assunti al cielo o erano stati portati nelle isole Fortunate, e storicamente venivano venerati con un culto eroico. "}
{"id": "604086", "revid": "125144866", "url": "https://it.wikipedia.org/wiki?curid=604086", "title": "Bula Bula", "text": "Bula Bula, pubblicato nel 2005, \u00e8 un album della cantante italiana Mina.\nDescrizione.\n\u00abBula Bula \u00e8 l'isola che non c'\u00e8. Un luogo dello spirito, protetto dal mare. Dunque un rifugio, lontano dai territori scoscesi del mondo e dalle sue musiche aspre, dai giornali, dalla tv. Da quell'isola ipotetica spicca [...] il volo l'album eponimo, \"Bula Bula\", che Mina afferma, sorniona, di aver registrato proprio l\u00e0 [...]. In copertina c'\u00e8 lei, [...] irreale o surreale, [...] vestita d'un lungo drappo come una statua antica, la lunghissima treccia legata alla proboscide d'un elefantino, sullo sfondo erba e alberi, il cielo [...] incendiato dal tramonto\u00bb. In totale, \u00abdodici canzoni, per un album che in ogni brano lascia esplodere la voce inimitabile e inconfondibile di Mina in tutta la sua classe ed eleganza. Tra i brani c'\u00e8 un po' di tutto il sapore musicale\u00bb: dal pop puro al jazz al blues allo swing (e un po' di dance-music nella fantomatica traccia in coda a \"La fretta nel vestito\"). \u00abVola solare e un po' Philadelphia Sound\u00bb il pezzo d'apertura, \"Vai e vai e vai\", storia di \u00abun uomo che non ha il coraggio di fare il passo decisivo fra amante e moglie\u00bb. \u00abSolleticante\u00bb \u00e8 \"Portati via\", scritto dal redivivo Stefano Borgia, \u00abclassico pezzo alla Mina, soft con il ritornello che esplode\u00bb, mentre tutt'altro che \"Fragile\" - pezzo scritto da Gennaro Cosmo Parlato - sembra la Tigre nell'affrontare la seconda ballad dell'album. La quarta traccia \u00e8 la raffinata \"Se\", brano scritto da Alex Britti in cui \u00abMina rende palpitante il senso assorto della memoria e del rimpianto, l'inquieta verit\u00e0 del sogno ad occhi aperti che \u00e8 poi lo strascico dell'amore finito\u00bb. Dopo l'\u00abampia ballad stile '60\u00bb, \"Fra mille anni\", la prima cover dell'album: \"La fin des vacances\", antico brano scritto a quattro mani da Boris Vian e Henri Salvador negli anni '50, \u00abdove la grandezza dell'interprete fa tutt'uno con la grandezza del brano [...]. Il tema della memoria e della nostalgia, della precariet\u00e0 e del desiderio rinnovato, trovano nel testo di Vian e nella musica di Salvador, una densit\u00e0 di pathos e di dolcezza che solo Mina poteva restituire cos\u00ec verace, e sognante. Con un contrabbasso, una batteria e due chitarre a suggerire scenari da \"cave\" parigina dell'et\u00e0 del jazz\u00bb. \"Sei o non sei\", \u00abaccattivante pop giocherellone\u00bb in odore di Matia Bazar (ha fra gli autori anche Piero Cassano),autore del testo Valentino Alfano, lascia il passo all'altro gioiello dell'album, quella \"20 parole\" \u00abfiglia di un poeta, Roberto Roversi, e di un musicista come Alberto Ravasini, che Mina propone [...] da poetessa: con un'attenzione per la parola che scava nell'animo, un senso fervente e personalissimo della prosodia e del significato\u00bb. Seguono poi, nell'ordine, il funky di \"Bell'animalone\", \u00abdivertissement in chiave paradossalmente ma compostamente erotica firmato [dagli sconosciuti] Marzio Sandro Biancolino e Marco Fedrigo\u00bb; l'orecchiabile \"Dove sarai\", di Antonio Elia e Nicol\u00f2 Fragile (lo stesso autore del pezzo di apertura dell'album); la bossanova di \"Quella briciola in pi\u00f9\", scritta da Maria Enrica Andolfi che ha dato a Mina in passato \"La bacchetta magica\" e \"Timida\"; e \"La fretta nel vestito\", \u00abcanzone a misura di donna, spiritosa e abbastanza originale, sulla gelosia\u00bb. Ma l'album non finisce qui: in coda a quest'ultimo brano, la Tigre ha inserito un \u00abrifacimento scherzoso in chiave \u201cdisco\u201d [di \"Fever\", vecchio successo di Peggy Lee], dove nel divertito can can si sente anche la risatina di Edoardo, ultimo nipotino di Mina\u00bb.\nIn definitiva, a parte due o tre pezzi, \"Bula Bula\" \u00e8 un album senza infamia n\u00e9 lode. \u00abIntendiamoci: il disco \u00e8 suonato e confezionato benissimo e Mina \u00e8 sempre la fuoriclasse che conosciamo. Cos\u00ec brava che saprebbe emozionare anche cantando l'elenco del telefono. Per\u00f2 sono rari i momenti che escono da un seppur nobile d\u00e9j\u00e0-vu\u00bb.\nCuriosit\u00e0.\nIn questo album Mina parla ironicamente del genere maschile, della sua stupidit\u00e0 e del suo egoismo.\nLa durata effettiva del brano \"La fretta nel vestito\" \u00e8 di 3:21 e non 7:11 perch\u00e9 contiene una \"ghost track\": la reinterpretazione di \"Fever\", vecchio successo di Peggy Lee e contiene anche i vagiti del nipotino di Mina (il secondogenito di Massimiliano Pani), all'epoca neonato."}
{"id": "604094", "revid": "297059", "url": "https://it.wikipedia.org/wiki?curid=604094", "title": "Cessione d'azienda", "text": "La cessione d'azienda consiste nel trasferimento del diritto di esercizio di una data azienda (diritto distinto dal titolo sui beni che la compongono) ad altro soggetto economico e/o giuridico; si compie normalmente a seguito di compravendita, successione o donazione e pu\u00f2 derivare anche da affitto ai sensi dell'articolo 2562 del Codice civile (in quanto ci\u00f2 che conta \u00e8 che vi sia l'idoneit\u00e0 dei beni aziendali trasferiti a consentire la prosecuzione dell'attivit\u00e0 ceduta) o da usufrutto ai sensi dell'articolo 2561 del codice civile.\nPu\u00f2 anche consistere nel trasferimento di quote societarie o azionarie che consentano di fatto la possibilit\u00e0 di esercizio dell'azienda. A seconda della controprestazione richiesta (conferimento o denaro), la cessione \u00e8 rilasciata dall'esercente uscente per \"apporto\" se il patto prevede il conferimento di quote o azioni, ovvero per \"vendita\" se \u00e8 stato pattuito un prezzo. \nBilancio di cessione.\nIl bilancio di cessione \u00e8 un bilancio straordinario (non ordinario) che deve comprendere:"}
{"id": "604095", "revid": "834", "url": "https://it.wikipedia.org/wiki?curid=604095", "title": "Alban Nwapa", "text": ""}
{"id": "604098", "revid": "767487", "url": "https://it.wikipedia.org/wiki?curid=604098", "title": "Una Mina d'amore", "text": "Una Mina d'amore, pubblicato nel 2004, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\n\u00c8 una compilation di 18 brani, scelti da Sergio Menchini, che hanno come tema principale l'amore. La copertina \u00e8 un disegno di Gianni Ronco, tratto dal libro \"Mina disegnata fotografata\", edizioni Copia d'Autore.\nInediti contenuti nel CD:\nCuriosit\u00e0 riguardanti altri brani inclusi in questa raccolta:"}
{"id": "604102", "revid": "31886", "url": "https://it.wikipedia.org/wiki?curid=604102", "title": "Classe Isles", "text": "Le unit\u00e0 navali della classe Isles erano battelli di basse capacit\u00e0, ma assai economiche, utilizzate come dragamine in quantit\u00e0 dal Regno Unito e dal Canada durante la Seconda guerra mondiale.\nTipologia.\nIl modello archetipico era un vascello corto e molto largo, con alto bordo libero e costruzione da nave civile, ma con un castello prodiero sopraelevato per quasi tutta la lunghezza della nave e un cassero poppiero. La nave prototipo fu la \"Bassett\", costruita su un grosso motopeschereccio d'altura nel 1936, come modello di corvetta di basso costo.\nLa nave definitiva era simile, l'apparato propulsivo era di bassa potenza, mentre lo scafo era dotato di un rapporto di finezza inferiore a 6, per la massima stabilit\u00e0. Al centro nave vi era un alto albero ed un unico fumaiolo. Verso prua era presente una grossa plancia comando. L'armamento si basava su un cannone da 76mm di vecchio tipo, con una gittata di circa 10km, e alcune mitragliere, via via incrementate.\nServizio.\nQueste unit\u00e0 si dimostrarono veramente prolifiche: le prime classi si chiamavo \"Hill\", \"Military\" e \"Fish\", 27 in tutto, e iniziarono la produzione. Altre 6 unit\u00e0, classe \"Lakes\", erano invece praticamente delle baleniere adattate.Si continu\u00f2 poi con altre 218 navi delle classi \"Shakespeare\", \"Tree\", \"Dance\" e \"Isles\". Quest'ultima era certo la pi\u00f9 numerosa: 168 mezzi costruiti tra il 1940 e il 1945, 130 in UK, 22 in India e 16 in Canada.\nIl compito di queste unit\u00e0 era essenzialmente dissuasivo. I sonar erano poco efficienti, come anche le tramogge per le cariche di profondit\u00e0 a poppa, mentre poche avevano il radar.Il loro compito era essenzialmente quello di indurre gli eventuali sommergibili tedeschi ad immergersi qualora li avessero avvistati in prossimit\u00e0 di un convoglio, soprattutto minacciando di speronarli. Il cannone da 76mm esprimeva una potenza di fuoco limitata, mentre la velocit\u00e0 di 11-12 nodi non era sufficiente per inseguire tali sommergibili in superficie, e appena sufficiente (col mare in buone condizioni, ovvero quasi mai) per farlo mentre erano sott'acqua.\nFinita la guerra, quasi tutte le navi erano sopravvissute, con un totale di 12 affondate. Esse tornarono a rivestire un compito commerciale."}
{"id": "604113", "revid": "1776051", "url": "https://it.wikipedia.org/wiki?curid=604113", "title": "Coppa delle Fiere 1961-1962", "text": "La quarta edizione della Coppa delle Fiere venne disputata nella stagione 1961-62. Ci furono cinque rappresentative di alcune delle principali citt\u00e0 europee, tre delle quali uscirono al primo turno. La competizione fu vinta dal , che sconfisse in finale il ."}
{"id": "604122", "revid": "13388", "url": "https://it.wikipedia.org/wiki?curid=604122", "title": "Ibriq", "text": ""}
{"id": "604123", "revid": "339392", "url": "https://it.wikipedia.org/wiki?curid=604123", "title": "Rai Sat Prem1um", "text": ""}
{"id": "604124", "revid": "74801", "url": "https://it.wikipedia.org/wiki?curid=604124", "title": "An Lushan", "text": "An Lushan era di origini sogdiane e g\u00f6kt\u00fcrk, almeno per via adottiva. La sua importanza in ambito militare crebbe difendendo i confini nord-orientali dei Tang da minacce come i Khitan. Veniva convocato alla capitale Chang'an varie volte e riusc\u00ec a guadagnare favori col Primo Ministro Li Linfu e l'imperatore Tang Xuanzong. Ci\u00f2 permise ad An Lushan di accumulare nelle proprie mani un notevole potere militare nel nord-est della Cina. Dopo la morte di Li Linfu, la sua rivalit\u00e0 col generale Geshu Han e col Primo Ministro Yang Guozhong foment\u00f2 tensioni militari all'interno dell'impero.\nNel 755, An Lushan, dopo 8 o 9 anni di preparazione, insorse proclamandosi il sovrano di una nuova dinastia, gli Yan.\nLe origini.\nAn Lushan nacque nel 703 in Sogdiana (l'odierno Uzbekistan), nella regione di Bukhara, da un guerriero turco e da una donna sogdiana di nobili natali che si diceva esercitasse la funzione di sciamana. Rimasta ben presto vedova, la madre di An Lushan si rispos\u00f2 con il fratello di un signore della guerra, prima che la sua trib\u00f9 fosse costretta a trasferirsi entro i confini nord - orientali dell'Impero cinese, a causa delle lotte continue tra i vari clan turchi. Giunto in territorio cinese, An Lushan riusc\u00ec a sfruttare le sue conoscenze delle lingue barbare per ottenere un posto nell'amministrazione periferica imperiale, divenendo funzionario nei mercati di frontiera dove i cinesi acquistavano i prodotti stranieri. Secondo un'altra versione, invece, si dedic\u00f2 ben presto al brigantaggio, prima di essere catturato per il furto di una pecora: portato dinanzi a Chang Shoukuei, governatore militare di Fanyang, l'odierna Pechino, il futuro generale evit\u00f2 la condanna a morte all'ultimo momento, convincendo il governatore di poter essere utile a combattere i barbari che premevano i confini settentrionali. Venne quindi arruolato come esploratore, segnalandosi durante le varie scaramucce di cavalleria tra i cinesi e la trib\u00f9 mongola dei Kitai, proveniente dalla Manciuria, che compivano frequenti scorrerie in territorio imperiale.\nLa carriera militare.\nBen presto, il giovane soldato scal\u00f2 rapidamente i vari vertici della gerarchia militare, divenendo infine luogotenente del governatore, grazie ai successi conseguiti sul campo e alla sua capacit\u00e0 di tenere sotto controllo i contingenti barbari al soldo dell'Impero cinese. Tuttavia, una grave battuta d'arresto alla sua scalata sociale avvenne nel 736, durante una visita di Chang Shoukuei alla capitale Chang'an, An Lushan dovette affrontare una nuova rivolta dei Kitai e degli Hsi del Tibet, dai quali fu sconfitto in uno scontro in cui perse molti uomini. Il governatore avrebbe voluto giustiziarlo per incompetenza, ma poi ci ripens\u00f2 e si limit\u00f2 a destituirlo dal comando militare per il resto dell'anno. Ma, dopo questo inciampo, la carriera del generale turco - iranico continu\u00f2, fino ad essere nominato, nel 742, governatore militare del distretto di Pinglu, alla periferia dell'estrema frontiera nord - orientale, vicina alla provincia del suo vecchio protettore, Chang Shoukuei, fatto che gli permise di compiere frequenti viaggi nella capitale cinese, guadagnandosi il favore imperiale grazie alla corruzione e all'intrigo, divenendo il protetto del Gran Consigliere Li Linfu. Grazie a lui, An Lushan fu nominato governatore militare di Fanyang e, tra il 750 - 751, ricevette anche le province di Hopei e Ho Tung, lungo la Grande Muraglia, divenendo in pratica il responsabile dell'intera frontiera nord - orientale della Cina, affermandosi come uno dei pi\u00f9 potenti signori di un Impero sempre meno centralizzato. Malgrado questo, An Lushan si mantenne fedele all'imperatore Xuan Zong, inviando doni alla corte e presiedendo efficacemente i territori sotto il suo controllo. Tra le altre cose, rafforz\u00f2 la frontiera con la costruzione della fortezza di Hsiung - wu, a nord di Fanyang, dove stip\u00f2 cavalli da guerra, e portando sotto le sue bandiere molti capi mongoli. Altri, invece, pi\u00f9 riluttanti, furono invitati ad un banchetto, dove vennero drogati con il vino e decapitati, e le loro teste furono mandate come nuovo dono all'imperatore. Ma, quando nel 751 il generale cinese invase il territorio dei Kitai, la spedizione si risolse in un disastro: il suo esercito, forte di uomini, tra cui forti contingenti di cavalleria Hsi, dovette marciare lungo il fiume Lao, con una marcia lunga e difficile che provoc\u00f2 malumori tra i soldati, specie tra quelli di nazionalit\u00e0 cinese e quelli mongoli, il cui comandante venne ucciso. Ci\u00f2 provoc\u00f2 la defezione dei cavalieri Hsi, che passarono al nemico e tesero un'imboscata alla colonna cinese lungo il fiume, in pieno territorio nemico: An Lushan fin\u00ec circondato e non pot\u00e9 usare in battaglia i suoi arcieri, i cui archi erano stati resi inservibili da un violento temporale. Ferito anche da una freccia, il comandante riusc\u00ec a stento a scampare alla morte e a riparare nel Pinglu. Frattanto, nel 752 il suo protettore, Li Linfu, era morto lasciando la carica di Gran Consigliere a Yang Guozhong, acerrimo nemico di An Lushan, che temette di essere deposto e giustiziato. E infatti questo il primo ministro pensava quando riusc\u00ec a convincere l'imperatore a richiamare, nel dicembre del 755, il suo generale a corte.\nLa Ribellione Tianbao.\nTemendo per il suo potere e la sua vita, il condottiero rifiut\u00f2 l'invito e ag\u00ec per primo: proclamando pubblicamente di voler agire in base ad un falso editto segreto dell'imperatore che deponeva Yang Guozhong, il 16 dicembre del 755 marci\u00f2 con il suo esercito sulla capitale. Era iniziata la ribellione, passata alla storia in Cina come Ribellione di Tianbao, per essere cominciata nel quattordicesimo anno dell'Era Tianbao della Dinastia Tang. La sua armata era composta da uomini, in gran parte di etnia turca e mongola, che marciava al giorno, avanzando di notte e riposando di giorno. An Lushan con il tempo era diventato talmente obeso da dover essere trasportato su una portantina di ferro, era quasi cieco, tanto da dover essere accompagnato da due consiglieri quando camminava, e soffriva di una malattia cutanea. Malgrado questo riusc\u00ec a giungere al Fiume Giallo l'8 gennaio del 756. Dopo aver attraversato il fiume, i ribelli passarono nel cuore dell'Impero, sgominando un'armata imperiale di uomini presso il passo di Hulao, che presidiava la strada per la capitale orientale Luoyang, conquistata senza colpo ferire, perch\u00e9 la guarnigione, appena visto l'esercito ribelle, evacu\u00f2 la citt\u00e0. Cos\u00ec, preso possesso della capitale il 19 gennaio, An Lushan decise di proclamarsi direttamente imperatore il 5 febbraio. Commise per\u00f2 un errore, decidendo di indugiare in citt\u00e0, dando cos\u00ec il tempo alla corte imperiale di preparare una linea difensiva lungo il passo di Tungguan, tra le montagne e il Fiume Giallo. Quando finalmente l'usurpatore si rimise in marcia, le difese imperiali del passo erano troppo ben fortificate per poter essere attaccate, quindi dovette rinviare le operazioni a inizio estate, proprio mentre nei territori di An Lushan si verificavano defezioni e ribellioni. Ci\u00f2 diede al primo ministro cinese Yang Guozhong il coraggio di allestire una controffensiva, con un esercito di uomini al comando del generale Genshu Han. L'avanzata inizi\u00f2 il 5 luglio, ma fu bloccata due gironi dopo a Ling-Pao dalla cavalleria barbara ribelle, che sorprese l'avanguardia cinese in una stretta gola, dove era impossibile manovrare. Il comandante cinese immise nello scontro la guardia imperiale, ma i ribelli tennero testa e misero in fuga gli avversari. La ritirata dell'avanguardia gett\u00f2 nel panico l'intera armata cinese, che si diede alla fuga, mentre molti soldati imperiali morirono annegando nel Fiume Giallo. Lo stesso comandante fu catturato e gli insorti poterono cos\u00ec impadronirsi del passo, rimasto sguarnito. La sconfitta provoc\u00f2 un colpo di Stato a Chang'an, dove l'imperatore fu deposto dal figlio ed erede Su Zong, che fece assassinare il primo ministro e trov\u00f2 rifugio nel Sichuan, abbandonando la capitale nelle mani di An Lushan. Questi, dopo aver respinto due controffensive imperiali, tent\u00f2 di attaccare le linee difensive a protezione del fiume Yang-tze, ma senza successo. Questo rappresent\u00f2 l'inizio della fine: screditato dagli ultimi insuccessi e minato dai suoi mali fisici, che lo avevano reso oltremondo insofferente e feroce, tanto da far mettere a morte ufficiali e soldati per ogni lieve manchevolezza, il 29 gennaio del 757 cadde vittima di una congiura, organizzata dai suoi comandanti con l'aiuto del suo stesso figlio An Quingxu, che lo fece uccidere dal suo eunuco personale a Luoyang, mentre fu fatta circolare la voce che fosse morto per le sue malattie. La rivolta da lui cominciata ebbe termine sei anni dopo, quando le forze imperiali, debolmente contrastate dal figlio del condottiero cinese (poi messo a morte in quanto istigatore dell'omicidio del padre), ebbero ragione delle forze ribelli, ora guidate da Shi Siming, nel 763. La sua ribellione pose fine alla secolare unit\u00e0 dell'Impero cinese, dando l'avvio ad una parcellizzazione dei poteri e alle forze centrifughe che avrebbero limitato l'estensione imperiale della Cina."}
{"id": "604126", "revid": "1305772", "url": "https://it.wikipedia.org/wiki?curid=604126", "title": "I Was Made for Lovin' You", "text": "I Was Made for Lovin' You \u00e8 un brano dei Kiss, pubblicato per la prima volta come traccia dell'album \"Dynasty\" del 1979.\nIl brano.\nComposto da Paul Stanley, Vini Poncia e Desmond Child, il brano \u00e8 stato registrato mezzo tono sotto, come tutte le altre tracce dell'album \"Dynasty\", con Anton Fig alla batteria al posto di Peter Criss, ritenuto dal produttore Vini Poncia fuori forma per suonare a causa di problemi di droga e di un incidente stradale. Lo stesso Poncia contribuisce alle registrazioni del brano suonando le tastiere e come voce secondaria.\n\"I Was Made for Lovin' You\" \u00e8 stato estratto come singolo nel maggio del 1979 assieme alla traccia \"Hard Times\" scritta da Ace Frehley. Il singolo raggiunse il numero 11 nella Billboard Hot 100 statunitense, ma si iss\u00f2 in moltissime nazioni europee ai vertici delle classifiche (nei Paesi Bassi raggiunger\u00e0 la prima posizione), facendo conoscere per la prima volta alla band il successo mondiale. Il brano \u00e8 stato inoltre premiato come singolo d'oro, il secondo nella carriera dei KISS.\nSin dal 1979, anno della pubblicazione, il brano \u00e8 stato sempre suonato dal gruppo durante le esibizioni dal vivo, anche se con qualche variazione rispetto alla versione registrata in studio (specialmente per quanto riguarda il ritmo che, per esempio, ai tempi in cui vi era Eric Carr nella formazione era pi\u00f9 veloce).\nCover.\nIl brano \u00e8 stato oggetto di cover da parte dei seguenti artisti:"}
{"id": "604129", "revid": "62478", "url": "https://it.wikipedia.org/wiki?curid=604129", "title": "Friedrich Stowasser", "text": ""}
{"id": "604133", "revid": "125846660", "url": "https://it.wikipedia.org/wiki?curid=604133", "title": "Crazy Crazy Nights", "text": "Crazy Crazy Nights \u00e8 una brano del gruppo rock Kiss, incluso nell'album \"Crazy Nights\" del 1987 e pubblicato come singolo il 18 agosto di quello stesso anno (assieme al brano \"No, No, No\" pubblicato come lato B).\nIl brano.\nComposto da Paul Stanley con l'ausilio di Adam Mitchell, \"Crazy Crazy Nights\" riscosse successo (anche se minore rispetto al 1979) soprattutto in Europa, dove nel Regno Unito si iss\u00f2 alla quarta posizione (miglior posizione mai raggiunta da un singolo dei Kiss nella classifica britannica). Nonostante sia caratterizzata da buone sonorit\u00e0 rock, la canzone divenne oggetto di critiche soprattutto da parte del pubblico hard rock della band, che giudic\u00f2 il brano troppo commerciale rispetto ai precedenti lavori del gruppo.\nPer la canzone \u00e8 stato realizzato un videoclip (diretto da Jean Pellerin e Doug Freel) nel quale si vede il gruppo che si esibisce in concerto. Questo videoclip \u00e8 stato successivamente incluso nella compilation \"Crazy Nights\", pubblicata nel 1989 in formato VHS."}
