{"id": "584433", "revid": "767487", "url": "https://it.wikipedia.org/wiki?curid=584433", "title": "Delega (ordinamento amministrativo italiano)", "text": "La delega (o delegazione), nel diritto amministrativo italiano, \u00e8 il provvedimento amministrativo con cui un'autorit\u00e0 amministrativa, quando la legge le attribuisce espressamente questa facolt\u00e0, sostituisce a s\u00e9 un'altra autorit\u00e0, nell'esercizio di funzioni appartenenti alla propria competenza.\nSi distinguono una \u00abdelega tipica\u00bb da una \u00abdelega atipica\u00bb, ma nel diritto amministrativo vi sono anche delle figure controverse di dubbia appartenenza al fenomeno della delegazione.\nTipologie.\nDelega tipica.\nLa delega presuppone due autorit\u00e0, quella delegante e quella delegata, di cui una (quella delegata) viene legittimata al compimento di atti o all'esercizio di funzioni di competenza del delegante, in virt\u00f9 di un atto della stessa autorit\u00e0 delegante.\nI casi pratici che rientrano nello schema della delega tipica sono numerosi, essendo espressione della tematica pi\u00f9 generale dei rapporti organizzatori della pubblica amministrazione.\nPu\u00f2 aversi il caso in cui l'autorit\u00e0 delegante e quella delegata operino all'interno dello stesso organo: \u00e8 l'ipotesi del Ministro e del titolare di un ufficio appartenente al medesimo ministero (direttore generale, sottosegretario, ecc.).\nPu\u00f2 aversi il caso in cui l'autorit\u00e0 delegante e quella delegata appartengano ad organi esterni dello stesso ente: ad esempio, Consiglio comunale e Giunta comunale. Nell'area della delega a titolari di uffici appartenenti allo stesso ente, vanno ulteriormente distinti i \u00abdelegati aventi competenze proprie\u00bb (es. delega del Consiglio alla Giunta) dai delegati \u00abprivi di tali competenze\u00bb (es. delega del Ministro al Sottosegretario, o delega del Sindaco agli Assessori).\nQueste prime due ipotesi sono di delega \u2018'interorganica'\u2019.\nUna fattispecie prevista dalla Costituzione (all'art. 118) \u00e8 quella della cd. delega intersoggettiva che si ha tra due autorit\u00e0 appartenenti ad enti diversi: si pensi all'esercizio di funzioni regionali attraverso lo strumento della delega agli enti locali.\nDelega atipica.\nLa delega atipica si ha quando il delegato non \u00e8 preposto n\u00e9 a organi n\u00e9 a uffici: un esempio \u00e8 la delega del Sindaco all'elettore della frazione, ma vi \u00e8 anche la delega tra enti dotati di autonomia (prevista dal D.P.R. n. 616 del 1977, che ha trasferito dallo Stato alle Regioni alcune funzioni amministrative con facolt\u00e0 di \u00absub-delega\u00bb delle stesse funzioni agli enti locali, nel quadro del modello di \u00abamministrazione per programmi\u00bb).\nCaratteri essenziali della delega.\nI caratteri essenziali della delega sono tre:\nRapporti tra delegante e delegato.\nLa delega d\u00e0 vita ad un rapporto particolare tra delegante e delegato, da non confondersi con un eventuale rapporto di gerarchia gi\u00e0 esistente tra i due soggetti e sul quale si innesta. Il rapporto nascente dalla delega \u00e8 un rapporto di supremazia, in cui il delegante \u00e8 titolare di alcuni poteri e diritti sul delegato, il quale a sua volta \u00e8 in posizione di soggezione e di obbligo.\nPer la delega, infatti, non si richiede il consenso del delegato, il quale non pu\u00f2 n\u00e9 rifiutare n\u00e9 restare inerte, tant'\u00e8 che \u00e8 previsto il potere sostitutivo del delegante in caso di inerzia del delegato.\nSe la delega conferisce il potere di esercitare una competenza \u00abentro i limiti delle direttive\u00bb del delegante, il delegato gode di una circoscritta discrezionalit\u00e0 nell'eseguire le istruzioni impartite; l'inosservanza delle direttive pu\u00f2 dar luogo a responsabilit\u00e0 disciplinare del delegato (se c'\u00e8 rapporto interorganico), perch\u00e9 le direttive non sono soltanto una prescrizione alla persona ma anche un limite ai poteri e alle facolt\u00e0 conferite con la delega, da cui deriva l'illegittimit\u00e0 del provvedimento emanato in contrasto.\nIl principio di competenza.\nQuesto principio risponde all'esigenza fondamentale di organizzazione dei pubblici uffici. La nozione di competenza pu\u00f2 articolarsi in due figure:\nIl principio di competenza \u00e8 connesso al concetto di funzione amministrativa, perch\u00e9 etimologicamente \"fungere\" significa \u00abagire \"come se\" si fosse un altro\u00bb, ovvero in qualit\u00e0 di \"alter ego\" di qualcuno, sia esso persona fisica singola, o collegio o collettivit\u00e0.\nAvere una \"funzione\" significa non solo essere competenti a compiere determinati atti, ma significa anche agire palesemente e non \"come se\" si fosse un altro.\nIn altri termini, \"funzione\" \u00e8 \"competenza di agire\" non solo \"per conto\" ma anche \"in nome\" di altri, spendendo tale qualifica.\nFigure specifiche.\nLa struttura di molti organi amministrativi contempla, accanto al titolare, un funzionario in \"posizione vicaria\", che ha il potere di sostituire il titolare stesso in caso di impedimento o assenza, per evitare la paralisi delle attivit\u00e0.\nQuesta \u00e8 la figura della cd. \"supplenza\", che consiste in un fenomeno di duplice legittimazione ad esercitare la competenza, ossia una legittimazione primaria del titolare ed una legittimazione secondaria del vicario. \u00c8 un fenomeno previsto dalla legge, che diventa operativo al verificarsi di un solo presupposto di fatto, cio\u00e8 l'impedimento o l'assenza del titolare.\nAl contrario, la delega \u00e8 una sostituzione che non avviene automaticamente, ma trae origine da un atto discrezionale del titolare, il quale pu\u00f2 anche delimitarne la durata. La supplenza non modifica l'ordinamento delle competenze, bens\u00ec la legittimazione ad agire.\nNel diritto amministrativo vengono utilizzati anche altri strumenti organizzativi diversi ed eterogenei, che vengono raggruppati genericamente (e talora erroneamente) sotto il nome di delega. Il cosiddetto avvalimento si ha quando un ente pubblico (che \u00e8 e resta titolare delle proprie competenze), conferisce una delega ad uffici di un altro ente solo per determinate operazioni tecniche o per taluni compiti di natura preparatoria, istruttoria, esecutiva, ecc., finalizzati all'attivit\u00e0 principale dell'ente titolare.\nLa cosiddetta \"delega di firma\" risponde a banali esigenze di deconcentrazione del lavoro amministrativo e non crea particolari rapporti tra delegante e delegato. Si ha ad esempio quando il Ministro incarica un suo funzionario di firmare atti di ufficio \u00abd'ordine del Ministro\u00bb o \u00abper il Ministro\u00bb.\nMalgrado la denominazione, si ritiene in dottrina che la delega di firma sia un istituto assimilabile pi\u00f9 alla rappresentanza che non alla delega vera e propria, in quanto la firma del funzionario impegna direttamente il Ministro, sul quale grava tutta la responsabilit\u00e0 dell'atto emanato."}
{"id": "584437", "revid": "119962677", "url": "https://it.wikipedia.org/wiki?curid=584437", "title": "Villa di Spedaletto", "text": "La Villa di Spedaletto si trova in localit\u00e0 Spedaletto, localit\u00e0 del comune di Lajatico poco distante da Volterra.\nStoria e descrizione.\nFu una delle ville di Lorenzo il Magnifico, che la fece riedificare e vi soggiorn\u00f2 spesso, quindi, sebbene ceduta subito dopo la sua morte, fa parte delle cosiddette ville medicee.\nSpedaletto deve il suo nome a uno \"spedale\" (luogo di ospitalit\u00e0 per i pellegrini) dei cavalieri ospitalieri di Altopascio situato nelle vicinanze della Via Francigena. Questo \"spedale dei Santi ippolito e Cassiano\", con le terre connesse, fu concesso in enfiteusi a Lorenzo il Magnifico nel 1486, assieme alla tenuta di Agnano vicino a Pisa.\nLa zona per i Medici era altamente strategica, in quanto Volterra, con le sue preziosissime cave di allume, era stata conquistata nel 1472, e questa tenuta poteva rappresentare un centro di controllo sulla zona. Nelle vicinanze inoltre sono tuttora presenti le sorgenti termali di Bagno a Morba, che la madre di Lorenzo Lucrezia Tornabuoni aveva preso in affitto dai Cavalieri del Monte sin dal 1478. Il ramo principale della famiglia Medici infatti soffriva di malattie legate alla gotta e Lorenzo stesso soleva curarsi con le immersioni nei bagni caldi per potere, come scrive alla figlia Contessina \"piacendo a Dio, tornare sano come fussi mai\". Numerosi furono i soggiorni di Lorenzo fino a un anno prima della sua morte, avvenuta nel 1492.\nLa fattoria di Spedaletto comprendeva una ventina di poderi e fu profondamente riorganizzata da Lorenzo immediatamente dopo l'acquisto, grazie a nuove coltivazioni, vigne e pascoli. Per quanto riguarda l'edificio principale, la trasformazione in \"casa da signore\" avvenne tra il 1487 e il 1491, reinglobando alcuni elementi preesistenti come le robuste mura e la torre, dando all'edificio una pianta quadrangolare con un cortile centrale sul quale si affacciano una loggia e un salone, inconsuetamente al piano terra.\nIl progetto pare che sia legato a Simone del Pollaiolo detto il Cronaca, che soggiorn\u00f2 a Spedaletto nel 1490, ma se la villa aveva una struttura semplice e funzionale, la magnificenza era data dall'impianto delle decorazioni pittoriche con gli artisti fiorentini di maggior spicco impegnati nella realizzazione di affreschi, che sono andati totalmente perduti. Alla loggia grande e al salone, secondo Giorgio Vasari, avevano lavorato infatti Domenico Ghirlandaio (\"Storie di Vulcano\"), Filippino Lippi, Pietro Perugino e Sandro Botticelli. L'unica descrizione pi\u00f9 dettagliata pervenutaci su questo ciclo pittorico riguarda le opere di Ghirlandaio, che il Vasari descrive come popolate di \"molti ignudi, fabbricando con le martellate saette a Giove\".\nDopo la morte di Lorenzo nel 1492 la villa fu venduta da suo figlio Piero il Fatuo a Franceschetto Cybo nel 1494 con la tenuta di Agnano, poi segu\u00ec le sorti della famiglia fino al 1606, quando Alberico I Cybo-Malaspina la vendette al senatore Bartolomeo Corsini. I Corsini, il cui stemma spicca dipinto sulla facciata, sono i proprietari.\nSfortunatamente nel XVII secolo gli affreschi furono danneggiati da un incendio e successivamente scialbati; ne restano scarse tracce."}
{"id": "584441", "revid": "36426", "url": "https://it.wikipedia.org/wiki?curid=584441", "title": "Villa Medicea di Spedaletto", "text": ""}
{"id": "584442", "revid": "36426", "url": "https://it.wikipedia.org/wiki?curid=584442", "title": "Villa medicea di Spedaletto", "text": ""}
{"id": "584443", "revid": "767487", "url": "https://it.wikipedia.org/wiki?curid=584443", "title": "Vittorio Emanuele (nave da battaglia)", "text": "La Vittorio Emanuele era una pre-dreadnought della classe Regina Elena (anche nota come classe \"Vittorio Emanuele\"). Impostata nel 1901, varata nel 1904, fu completata nel 1908 prestando servizio fino al 1923 e trovando impiego durante la guerra di Libia e la prima guerra mondiale.\nProgetto.\nA cavallo tra la fine del XIX secolo ed l'inizio del XX secolo le relazioni italo-francesi erano ancora piuttosto turbolente, cos\u00ec come lo erano state fin dalla nascita dello Stato unitario italiano. In particolare nei primissimi anni del Novecento l'Italia si era venuta a trovare in netta inferiorit\u00e0 navale rispetto alla potenza transalpina. Per ovviare a ci\u00f2, mentre pi\u00f9 potenti navi da battaglia italiane erano in costruzione, al colonnello del Genio Navale Vittorio Cuniberti, venne affidato dalla Regia Marina il compito di realizzare una classe di corazzate leggere, veloci e soprattutto dal costo contenuto, viste le deboli finanze italiane. Cuniberti accett\u00f2 la sfida e progett\u00f2 una classe di corazzate maneggevoli e ben bilanciate.\nLa \"Vittorio Emanuele\" era la seconda nave impostata, impostata nel 1901 come la capoclasse \"Regina Elena\"; due anni dopo inizi\u00f2 la realizzazione della \"Roma\" e della \"Napoli\", che differivano dalle prime due per le sovrastrutture pi\u00f9 leggere, in quanto non erano equipaggiate per imbarcare un Ammiraglio ed il suo Stato Maggiore.\nAll'epoca del progetto, Cuniberti, noto soprattutto per essere stato il padre universalmente riconosciuto della \"corazzata monocalibro\", cio\u00e8 le Dreadnought, aveva gi\u00e0 le idee pi\u00f9 che chiare su come dovessero essere le moderne navi da battaglia, in Italia non ebbe modo di realizzare i suoi rivoluzionari progetti, a causa delle difficolt\u00e0 di bilancio statale, ma applic\u00f2 ugualmente le sue grandi capacit\u00e0 per fornire il Paese del massimo possibile in campo navale con i soldi che c'erano. Egli fece di necessit\u00e0 virt\u00f9 e la \"Vittorio Emanuele\" fu un bastimento molto ammirato da tutti gli esperti di costruzioni navali militari dell'epoca."}
{"id": "584444", "revid": "1553046", "url": "https://it.wikipedia.org/wiki?curid=584444", "title": "Lars H\u00f6rmander", "text": " \nBiografia.\nCome i suoi fratelli pi\u00f9 grandi, H\u00f6rmander frequent\u00f2 la scuola elementare in un paese vicino al suo villaggio natale, situato nel Blekinge, nel sud della Svezia. Svolse quindi i suoi studi liceali a Lund, in un istituto che al momento stava sperimentando una riduzione delle ore quotidiane di lezione: H\u00f6rmander fu positivamente influenzato dalla quantit\u00e0 di tempo liberamente dedicato allo studio e dall'entusiasmo del docente di matematica, che lo incoraggi\u00f2 a proseguire negli studi universitari.\nH\u00f6rmander inizi\u00f2 a fare ricerca nell'ambito dell'analisi funzionale, e pi\u00f9 precisamente dell'analisi armonica sotto la supervisione di Marcel Riesz (fratello dell'altro importante matematico Frigyes Riesz). Pass\u00f2 quindi allo studio delle equazioni alle derivate parziali.\nDopo la tesi, H\u00f6rmander si spost\u00f2 per brevi periodi alla Universit\u00e0 di Chicago, all'Universit\u00e0 del Kansas, all'Universit\u00e0 del Minnesota, e infine al Courant Institute of Mathematical Sciences di New York. Nel 1957 fu nominato professore all'Universit\u00e0 di Stoccolma. Torn\u00f2 a visitare gli Stati Uniti nel 1960 e 1961, e d'estate come professore alla Stanford University. Scrisse a Stanford gran parte del suo primo libro sulle equazioni alle derivate parziali. Nel 1962 ricevette, con sua grande sorpresa, la medaglia Fields al Congresso Internazionale dei Matematici che si tenne a Stoccolma, alla cui organizzazione aveva contribuito.\nNel 1967 si spost\u00f2 a Lund, dove rimase fino al 1996, anno del suo ritiro. In questi anni continu\u00f2 a visitare frequentemente gli Stati Uniti. Fu vicepresidente dell'Unione Matematica Internazionale dal 1987 al 1990. Ricevette nel 1988 il Premio Wolf.\nBibliografia.\nMolti i suoi libri in inglese di analisi funzionale e sulle equazioni alle derivate parziali."}
{"id": "584446", "revid": "2179318", "url": "https://it.wikipedia.org/wiki?curid=584446", "title": "Vittorio Veneto (nave da battaglia)", "text": "La Vittorio Veneto fu una nave da battaglia della Regia Marina italiana appartenente alla classe Littorio e rappresent\u00f2 il meglio della produzione navale bellica italiana della seconda guerra mondiale. Pur essendo considerata la seconda unit\u00e0 della classe Littorio fu la prima ad essere consegnata, tanto che la classe a volte \u00e8 anche chiamata \"classe Vittorio Veneto\".\nCostruzione ed entrata in servizio.\nLa \"Vittorio Veneto\" fu progettata dal generale Umberto Pugliese e dall'ingegnere Francesco Mazzullo. Fu la prima nave da battaglia a superare il limite delle 35.000 tonnellate di dislocamento standard fissato dal Trattato navale di Washington.\nLo scafo della \"Vittorio Veneto\" fu impostato il 28 ottobre 1934 nei Cantieri Riuniti dell'Adriatico di Trieste, lo stesso in cui qualche anno dopo fu costruita la gemella \"Roma\"; varata il 25 luglio 1937, la sua costruzione fu completata il 28 aprile 1940 con in dotazione gli idrovolanti IMAM Ro.43, entrando in servizio il 2 agosto, dopo l'ingresso in guerra dell'Italia contro la Francia ed il Regno Unito, inquadrata nella IX Divisione Corazzate della I Squadra di base a Taranto.\nLe azioni durante la seconda guerra mondiale.\nDurante la guerra nel Mediterraneo la \"Vittorio Veneto\" partecip\u00f2 a 56 missioni di guerra, undici delle quali avevano come obiettivo la caccia di navi nemiche.\nIl 31 agosto 1940, assieme alla \"Littorio\" e a gran parte della I e della II Squadra Navale, usc\u00ec in mare per attaccare la flotta britannica impegnata nell'operazione Hats. L'uscita si concluse per\u00f2 con un nulla di fatto: le unit\u00e0, non avendo trovato il nemico ed essendo peggiorate le condizioni meteo, rientrarono alle basi.\nDurante l'attacco aerosilurante inglese a Taranto, la \"Vittorio Veneto\" fu bersagliata da un siluro, che esplose prima di colpirla. Il 29 settembre l'unit\u00e0 prese parte all'operazione MB 5.\nLa corazzata, sotto il comando del capitano di vascello Giuseppe Salvatore, dovette attendere la battaglia di Capo Teulada (27 novembre 1940) per sparare in combattimento: in quell'occasione la \"Vittorio Veneto\" fu la nave di bandiera dell'ammiraglio Inigo Campioni, comandante della I Squadra Navale. Nel corso della battaglia la nave spar\u00f2 19 colpi da 381 con la torre poppiera, in sette salve, ad una distanza compresa fra i 29.000 ed i 32.000 metri, inducendo uno squadrone di sette incrociatori britannici ad accostare per portarsi fuori tiro.\nL'8 gennaio 1941, a Napoli, la corazzata fu nuovamente attaccata dall'aviazione britannica, ma non fu colpita; per allontanarla dal rischio di danneggiamento, fu trasferita a La Spezia. Tre giorni dopo usc\u00ec in mare per tentare di attaccare le unit\u00e0 inglesi che avrebbero dovuto soccorrere la portaerei britannica \"Illustrious\", gravemente danneggiata dall'aviazione italo-tedesca; fu fatta rientrare dopo poche ore, per l'impossibilit\u00e0 di riuscire nella missione.\nL'8 febbraio la \"Vittorio Veneto\" nuovamente non riusc\u00ec a prendere contatto con le forze inglesi che avevano bombardato Genova, che sfuggirono indenni a causa dei ritardi nelle comunicazioni e delle imprecisioni nella ricognizione aerea.\nIl 26 marzo 1941 la nave salp\u00f2 da Napoli come nave di bandiera dell'ammiraglio Angelo Iachino, comandante della forza navale che avrebbe dovuto attaccare il traffico inglese nel Mediterraneo orientale, operazione che poi sfoci\u00f2 nella battaglia di Capo Matapan.\nNel corso dell'operazione, il 28 marzo, la \"Vittorio Veneto\" prese parte allo scontro di Gaudo, durante il quale tent\u00f2 di intrappolare i quattro incrociatori inglesi della 7\u00aa Divisione (amm. Pridham-Wippell) fra s\u00e9 e la III divisione incrociatori (gruppo Trieste), ma le sue granate da 381\u00a0mm mancarono i bersagli, causando lievi danni da schegge solo all'incrociatore leggero \"Orion\", prima che la formazione inglese potesse rompere il contatto alle 11:20 grazie al primo attacco di aerosiluranti in questa operazione. Alle 15:20, durante una serie di attacchi aerei, la corazzata fu colpita da un aerosilurante britannico in prossimit\u00e0 dell'elica esterna sinistra. La nave si appopp\u00f2, imbarcando circa 4000 tonnellate d'acqua, e rimase ferma per sei minuti, poi fu possibile rimettere in funzione le macchine di dritta, mantenendo una velocit\u00e0 piuttosto ridotta, compresa fra 16 e 19 nodi. Le altre unit\u00e0 furono disposte attorno alla \"Vittorio Veneto\" in ritirata, e durante un attacco aereo al tramonto l'incrociatore pesante \"Pola\" fu immobilizzato da un altro aerosilurante: la decisione di mandare in suo soccorso l'intera I Divisione caus\u00f2 il noto disastro di Capo Matapan, con due incrociatori\u00a0\u2013 oltre al \"Pola\" \u2013 e due cacciatorpediniere affondati dalle corazzate inglesi.\nLa \"Vittorio Veneto\" sub\u00ec circa quattro mesi di riparazioni, rientrando in servizio a fine luglio 1941.\nIn agosto fece parte della formazione inviata a contrastare l'operazione britannica \u201cMincemeat\u201d, ma anche in questo caso le unit\u00e0 rientrarono senza aver stabilito il contatto.\nIl 27 settembre 1941 part\u00ec assieme alla \"Littorio\" per attaccare il convoglio britannico \u201cHalberd\u201d, diretto da Gibilterra a Malta; anche questa uscita termin\u00f2 come la precedente.\nA met\u00e0 dicembre la \"Vittorio Veneto\", assieme alla \"Littorio\" e alla XIII Squadriglia Cacciatorpediniere doveva partecipare come scorta indiretta all'operazione M. 41, che prevedeva l'invio di tre importanti convogli di rifornimento in Libia da Taranto e da Argostoli-Navarino.\nLa mattina del 14 dicembre, verso le 10, durante il preliminare trasferimento da Napoli a Taranto, le due corazzate vennero attaccate dal sommergibile britannico HMS \"Urge\", in agguato fuori dello Stretto di Messina. La \"Littorio\" pot\u00e9 evitare i siluri, ma la \"Vittorio Veneto\" fu colpita a centro nave. Sebbene sbandata sul lato sinistro, riusc\u00ec a raggiungere Taranto; i cilindri assorbitori Pugliese avevano assorbito gran parte dell'esplosione, ma la nave rimase in riparazione fino alla primavera del 1942. L'operazione M. 41 fu poi annullata, anche a causa di errate informazioni sulle forze da battaglia inglesi in mare al momento, che vennero stimate troppo forti per opporvi la sola \"Littorio\".\nNel 1942 fu la prima nave da battaglia italiana ad essere equipaggiata con un impianto radar, un \"Gufo\" E.C. 4.\nIl 14 giugno 1942, infine, lasci\u00f2 Taranto assieme alla \"Littorio\", quattro incrociatori e dodici cacciatorpediniere, per intercettare e distruggere il convoglio britannico \u201cVigorous\u201d diretto da Alessandria a Malta, nell'ambito della battaglia di mezzo giugno; anche in quest'occasione la squadra navale non raggiunse la formazione britannica, che per\u00f2, proprio a causa della presenza delle due moderne corazzate italiane (contro le quali non avrebbe potuto schierare che otto incrociatori), nonch\u00e9 di ripetuti attacchi aerei, fu costretta a rientrare alla base senza raggiungere la destinazione.\nLa battaglia di mezzo giugno fu l'ultima azione della \"Vittorio Veneto\": le corazzate italiane non presero pi\u00f9 il mare, a causa della penuria di carburante e del rischio di attacchi aerei e subacquei.\nA partire dall'inizio del 1943 le incursioni aeree si intensificarono anche nell'Italia settentrionale. Nella notte tra il 18 e il 19 aprile la \"Littorio\" fu leggermente danneggiata da un bombardamento aereo su La Spezia, in cui fu inoltre affondato il cacciatorpediniere \"Alpino\".\nNel successivo bombardamento sulla base di La Spezia del 5 giugno furono danneggiate \"Roma\" e \"Vittorio Veneto\", riducendo cos\u00ec la squadra da battaglia alla sola \"Littorio\". Mentre la \"Vittorio Veneto\" pot\u00e9 essere riparata in arsenale, rientrando in squadra in poco pi\u00f9 di un mese, la \"Roma\", colpita nuovamente in un bombardamento nella notte del 24 giugno dovette entrare in bacino a Genova, rientrando in squadra il 13 agosto.\nDopo l'armistizio.\nDopo l'armistizio dell'8 settembre 1943 la \"Vittorio Veneto\" raggiunse Malta. Durante il trasferimento a Malta la fu affondata da un aereo tedesco con la prima bomba radio comandata della storia. Successivamente la nave, insieme alla gemella \"Littorio\" (ribattezzata \"Italia\") fu internata ai Laghi amari, nel canale di Suez in Egitto, dopo alterne vicende diplomatiche nelle quali era stato proposto di permetterle di combattere a fianco degli Alleati nella Francia meridionale e nel Pacifico. La proposta non fu accettata a causa di considerazioni sia politiche che operative.\nAl termine della seconda guerra mondiale rientr\u00f2 in Italia e fu demolita, a partire dal 1948, per le imposizioni del trattato di pace, con la gemella \"Littorio\". Le lettere di ottone che componevano il nome a poppa, sono presso il Museo navale di Venezia; la centrale di tiro \u00e8 conservata nel Museo tecnico navale di Spezia.\nNome.\nIl nome dell'unit\u00e0 rievoca la battaglia di Vittorio Veneto, combattuta tra il 24 ottobre ed il 3 novembre 1918, presso la citt\u00e0 di Vittorio Veneto, sul fronte italiano della prima guerra mondiale che segn\u00f2 la fine delle ostilit\u00e0 sul fronte italiano e la resa dell'Austria-Ungheria.\nSuccessivamente il nome \"Vittorio Veneto\" fu assegnato a un incrociatore portaelicotteri in servizio dal 1969 al 2003 e in disarmo dal 2006, che dal 1971 al 1987 ricopr\u00ec il ruolo di Nave ammiraglia della flotta della Marina Militare. Tale nave fu coinvolta nella missione per salvare i profughi vietnamiti nell'estate del 1979.\nPersone legate alla nave.\nDurante la seconda guerra mondiale sulla nave da battaglia aveva prestato servizio in qualit\u00e0 di ufficiale Vittorio Marulli che con il grado di capitano di vascello fu il primo comandante del nuovo incrociatore dirigendone, sin dal 1966, l'allestimento e che con il grado di ammiraglio di squadra sarebbe stato dal settembre 1981 al gennaio 1984 Comandante in Capo della Squadra Navale e dal 7 febbraio 1984 al 15 ottobre 1985 Capo di Stato Maggiore della Marina."}
{"id": "584455", "revid": "339392", "url": "https://it.wikipedia.org/wiki?curid=584455", "title": "Classe Vittorio Veneto", "text": ""}
{"id": "584470", "revid": "2044019", "url": "https://it.wikipedia.org/wiki?curid=584470", "title": "Achille Majeroni (attore 1881-1964)", "text": "Biografia.\nFiglio degli attori Achille Majeroni e Graziosa Bignetti, e fratello dell'illusionista Amedeo Majeroni, ha preso parte ad una settantina di film, dal 1913 con \"Scuola d'eroi\" di Enrico Guazzoni al 1963 con \"Una storia moderna - L'ape regina\" di Marco Ferreri. Resta famosa la sua interpretazione del vecchio capocomico nei \"Vitelloni\" (1953) di Federico Fellini."}
{"id": "584471", "revid": "697352", "url": "https://it.wikipedia.org/wiki?curid=584471", "title": "Nicholas John Spykman", "text": "Nasce ad Amsterdam, si forma presso la Delft University e l'Universit\u00e0 del Cairo. La sua rivisitazione del pensiero di Halford Mackinder lo port\u00f2 a riformulare la geopolitica, sottolineando l'importanza del Rimland (la fascia costiera della massa eurasiatica) rispetto all'Heartland (il \"cuore della terra\", cio\u00e8 le pianure centroasiatiche) nella visione geostrategica del mondo. Per queste teorie \u00e8 considerato il padre della \"politica di contenimento\" attuata dagli Stati Uniti nei confronti dell'ex Unione Sovietica.\nMuore di cancro nel 1943 a 49 anni, a New Haven, in Connecticut. "}
{"id": "584480", "revid": "1566286", "url": "https://it.wikipedia.org/wiki?curid=584480", "title": "Al Jolson", "text": "Biografia.\nAl Jolson nacque nel 1886 come Asa Yoelson () nello shtetl (villaggio ebraico) di Srednike () adesso noto come Sered\u017eius, nei pressi di Kaunas in Lituania, allora parte dell'Impero Russo. Era il quinto e ultimo figlio di Moses Rubin Yoelson e di Nechama \"Naomi\" Cantor. Il padre era un rabbino e, nella speranza che i figli diventassero anch'essi cantori di sinagoga, si impegn\u00f2 nell'impostare le loro voci fin dall'infanzia. Nel 1890 decise di emigrare negli Stati Uniti per assicurare un futuro migliore alla famiglia e nel 1894 la moglie e i figli lo raggiunsero, stabilendosi a Washington.\nIl giovane Asa e il fratello Hirsch, dopo aver cambiato i loro nomi in Al e Harry, raggiunsero New York per tentare la carriera teatrale e mossero i primi passi sul palcoscenico come comparse. Nei primi anni del Novecento formarono un duo vocale che, con l'ingresso di un altro cantante, divenne il trio Jolson Palmer e Jolson. Fu in quel periodo che Al inizi\u00f2 a esibirsi in scena con il volto tinto di nero, particolarit\u00e0 che lo avrebbe caratterizzato nel corso di tutta la sua carriera. Quando il gruppo si sciolse, Jolson prosegu\u00ec la carriera da solo e, all'inizio degli anni Dieci fu scritturato nel Minstrel show, un genere di variet\u00e0 all'epoca molto popolare, in cui gli artisti si presentavano sulla scena con la faccia dipinta di nero. Messosi in luce per la sua notevole presenza scenica, ottenne un ruolo secondario nel musical \"La Belle Paree\", che a Broadway gli assicur\u00f2 un enorme successo di pubblico e lo fece diventare il beniamino degli spettatori.\nDurante il decennio, Jolson pass\u00f2 da un successo all'altro sulle scene newyorkesi in opere quali \"Honeymoon Express\" (1913), \"Dancing Around\" (1914), \"Robinson Crusoe Jr.\" (1916) e \"Sinbad\" (1918), in cui cant\u00f2 due dei suoi motivi pi\u00f9 celebri, \"Swanee\" e \"My Mammy\". Nel 1921 gli fu dedicato un teatro, il Jolson Theatre, che apr\u00ec i battenti con uno spettacolo in cui appariva lo stesso cantante, e il successo continu\u00f2 durante gli anni venti con show quali \"Big Boy\", che rese celebre la canzone \"California Here I Come\" e ottenne anche il plauso della critica.\nPuntando sulla sua fama di cantante e sull'alto numero di dischi da lui venduti, nel 1927 la Warner Brothers scrittur\u00f2 Jolson come protagonista del film \"Il cantante di jazz\" di Alan Crosland, pellicola che segn\u00f2 l'inizio dell'era del cinema sonoro. Il successo fu trionfale e Jolson fu subito impiegato per un secondo film, \"Il cantante pazzo\" (1928). Tuttavia, la difficolt\u00e0 di trovare buoni soggetti e registi in grado di gestire la sua esuberanza in scena, port\u00f2 a un rapido declino della sua carriera cinematografica. Nel 1934 la Warner lo riport\u00f2 sugli schermi con \"Wonder Bar\", trasposizione di un suo grande successo di Broadway, che si avvalse delle coreografie di Busby Berkeley ma non ebbe il successo sperato. Durante gli anni trenta riapparve sporadicamente sul set, in partecipazioni straordinarie e ruoli secondari, in film come \"Canzoni appassionate\" (1936), \"La rosa di Washington\" (1939), e successivamente in \"Rapsodia in blu\" (1945), ma il pubblico aveva perso interesse nei confronti dei suoi musical ripetitivi.\nNel 1946 Hollywood gli dedic\u00f2 un film biografico, \"Al Jolson\", in cui il suo personaggio fu interpretato da Larry Parks. Jolson lavor\u00f2 al doppiaggio delle canzoni e fece da supervisore alla realizzazione della pellicola, che ebbe un grande successo e lo rilanci\u00f2 nel mondo dello spettacolo. Poco dopo aver terminato le riprese di un altro film, \"Non c'\u00e8 passione pi\u00f9 grande\" (1949), allest\u00ec a sue spese uno spettacolo che lo port\u00f2 a esibirsi in Corea per le forze armate americane. Fu il suo ultimo impegno prima della morte, avvenuta il 23 ottobre 1950. \nLe sue canzoni sono state inserite nella colonna sonora di un'ottantina di film, tra cui \"The Aviator\" (\"Blue Skies\") e \"King Kong\" (\"I'm Sitting on Top of the World\").\nVita privata.\nDopo due matrimoni falliti, nel 1928 spos\u00f2 in terze nozze l'attrice Ruby Keeler, con la quale nel 1935 gir\u00f2 il film \"Go Into Your Dance\" e dalla quale divorzi\u00f2 nel 1940."}
{"id": "584489", "revid": "38129", "url": "https://it.wikipedia.org/wiki?curid=584489", "title": "Vought F-8", "text": ""}
{"id": "584490", "revid": "297059", "url": "https://it.wikipedia.org/wiki?curid=584490", "title": "Deiscenza", "text": "Deiscenza \u00e8 un termine medico che indica una complicanza post-operatoria rappresentata dalla riapertura spontanea di una ferita precedentemente suturata.Pu\u00f2 essere \"parziale\" e quindi interessare uno o alcuni punti di sutura o \"completa\". Una forma molto grave \u00e8 quella che riguarda le ferite laparotomiche, caso di specie nel quale l'apertura completa di tutti gli strati della parete comporta la fuoruscita dei visceri mobili all'esterno della cavit\u00e0 addominale o eviscerazione.\nCause.\nSono le stesse che rallentano il processo di guarigione delle ferite:\nTra le cause di deiscenza vanno segnalati anche la rottura dei materiali di sutura e la lacerazione dei tessuti da tensione abnorme (colpi di tosse, sforzi eccessivi, movimenti incongrui); cause che assumono significato solo in presenza di errori di tecnica operatoria (affrontamento non corretto dei lembi della ferita) o per l'utilizzo di materiali di sutura impropri.\nQuadri clinici.\nLa gravit\u00e0 del quadro clinico \u00e8 molto variabile e dipende da diversi fattori:"}
{"id": "584491", "revid": "339392", "url": "https://it.wikipedia.org/wiki?curid=584491", "title": "Lucarino", "text": ""}
{"id": "584500", "revid": "729019", "url": "https://it.wikipedia.org/wiki?curid=584500", "title": "Giro del Belgio 1954", "text": "Il Giro del Belgio 1954, trentottesima edizione della corsa, si svolse in cinque tappe tra il 26 e il 30 maggio 1954, per un percorso totale di 1 182 km e fu vinto dal belga Henri Van Kerckhove."}
{"id": "584501", "revid": "1985516", "url": "https://it.wikipedia.org/wiki?curid=584501", "title": "Citt\u00e0 decorate al valor civile", "text": "Nell'arco della sua storia, la Repubblica Italiana, come gi\u00e0 prima il Regno d'Italia, nei casi delle decorazioni concesse a Legnano e Verona, ha ritenuto di decorare con medaglie al valor civile citt\u00e0, comuni o province per specifici atti di straordinario e sciente eroismo delle loro comunit\u00e0 durante guerre, calamit\u00e0 naturali o altri eventi."}
{"id": "584502", "revid": "73843", "url": "https://it.wikipedia.org/wiki?curid=584502", "title": "Giro del Belgio 1955", "text": "Il Giro del Belgio 1955, trentanovesima edizione della corsa, si svolse in cinque tappe tra il 19 e il 23 maggio 1955, per un percorso totale di 1275 km e fu vinto dal belga Alex Close.\nDettagli delle tappe.\n5\u00aa tappa.\nLa quinta tappa non fu disputata."}
{"id": "584511", "revid": "1169970", "url": "https://it.wikipedia.org/wiki?curid=584511", "title": "Domnus Apostolicus", "text": "Domnus Apostolicus, o in latino classico Dominus Apostolicus, che significa Signore Apostolico, \u00e8 un titolo storico, ai giorni nostri attribuito solamente al Papa, che fu utilizzato molto frequentemente tra il VI e l'XI secolo.\nNella liturgia preconciliare, si canta nella seconda parte delle Litanie dei santi nella liturgia della Veglia pasquale la petizione: \"Ut \"domnum apostolicum\" et omnes ecclesiasticos ordines in sancta religione conservare digneris, te rogamus, audi nos.\"\nStoria.\nSi usa il titolo di \"Apostolico\" per il papa in quanto questi occupa la Sede apostolica, cio\u00e8 una fondata da Apostolo di Cristo, come lo erano quelle di Efeso, Filippi, Corinto etc.. Essendo Roma l'unica \"Chiesa Apostolica\" d'Occidente, la denominazione \"Sedes Apostolica\" design\u00f2 semplicemente la \"Sede di Roma\", e quindi \"Domnus Apostolicus\" venne ad indicare il \"Vescovo di Roma\".\nTuttavia, in Gallia, gi\u00e0 nel V secolo l'espressione \"Sedes Apostolica\" fu applicata a qualunque sede episcopale, essendo i vescovi i successori degli apostoli.\nNel VI secolo il termine era ormai di uso generale: molte lettere dei re Merovingi ai vescovi della Gallia erano indirizzate \"Domnis sanctis et apostolic\u0101 sede dignissimis\" (\"Ai santi signori e oltremodo degni in ragione della sede apostolica\"). Cos\u00ec ai vescovi gallici venne attribuito il titolo di \"Domnus Apostolicus\".\nMolte altre testimonianze scritte si trovano in testamenti e lasciti, ed una in una lettera di presentazione data a San Bonifacio da Carlo Magno. Tuttavia negli Atti di Carlo Magno e dei concili tenuti durante il suo regno, ed anche al di fuori dell'Impero Franco, come in Inghilterra, il termine \"Domnus apostolicus\", nel suo uso corretto signific\u00f2 soltanto il Papa.\nEsempi nella letteratura bizantina\nL'unico esempio che trova in autori greci \u00e8, forse, nella seconda lettera di Teodoro Studita a papa Leone III, dove appare l'espressione \"Kyrios apostolik\u00f3s\".\nGi\u00e0 molto prima di ci\u00f2, tuttavia, la parola \"Apostolicus\" da sola era stata utilizzata per designare il Papa. Probabilmente l'esempio pi\u00f9 antico \u00e8 nella lista dei papi compilata al tempo di papa Vigilio (morto nel 555), che inizia \"Incipiunt nomina Apostolicorum\" (\"hanno inizio i nomi degli Apostolici\"). L'espressione \u00e8 ricorrente nei documenti dei re Carolingi, cos\u00ec come negli scritti anglosassoni.\nClaudio di Torino da una curiosa spiegazione del termine: \"Apostoli custos\" (\"Custode dell'apostolo\").\nIl titolo \u00e8 usato anche negli atti del Secondo Concilio anglosassone di Cloveshoo, tenuto nel 747 da Papa Zaccaria.\nNel Concilio di Reims, (1049), il Vescovo di Compostela fu scomunicato \"quia contra fas sibi vendicaret culmen apostolici nominis\" (\"poich\u00e9 illegittimamente rivendicava per s\u00e9 il prestigio di un nome Apostolico\"), ritenendosi il successore di San Giacomo il Maggiore, ed in merito fu stabilito \"quod solus Romanus Pontifex universalis Ecclesiae Primas esset et Apostolicus\" (\"che solo il Romano Pontefice fosse il Primate della Chiesa universale e Apostolico\").\nSi usavano anche le espressioni \"apostolicatus\" (pontificato) e l'ablativo assoluto \"apostolicante\" (\"durante il pontificato di\").\nBisogna notare che, nell'uso ecclesiastico, la forma sincopata \"domnus\" indica un governante umano, mentre la forma classica \"Dominus\" indica, invece, il \"Signore Dio\". Cos\u00ec nei monasteri, prima del pasto, veniva chiesta la benedizione del superiore con la formula \"Jube Domne benedicere\" (\"Voglia, o signore, dare la benedizione\")."}
{"id": "584512", "revid": "2158178", "url": "https://it.wikipedia.org/wiki?curid=584512", "title": "Rifugio Pier Fortunato Calvi", "text": "Il rifugio Pier Fortunato Calvi \u00e8 un rifugio alpino situato nel comune di Sappada (UD), in alta val Sesis, Alpi Carniche, a 2.167 m.\nStoria.\nIl rifugio venne costruito nel 1926 ed \u00e8 stato dedicato alla memoria di Pier Fortunato Calvi, patriota italiano del XIX secolo.\nCaratteristiche e informazioni.\nIl rifugio \u00e8 di propriet\u00e0 della sezione di Sappada del CAI. Dispone di circa 80 posti letto, pi\u00f9 50 cuccette ed \u00e8 aperto da met\u00e0 giugno a fine settembre.\nAccessi.\nIl rifugio \u00e8 raggiungibile a piedi con il sentiero n. 132, a mezz'ora di strada dal parcheggio dove si lasciano le autovetture."}
{"id": "584513", "revid": "363629", "url": "https://it.wikipedia.org/wiki?curid=584513", "title": "Cancro (medicina)", "text": ""}
{"id": "584520", "revid": "1873126", "url": "https://it.wikipedia.org/wiki?curid=584520", "title": "Pizzica-scherma", "text": "La pizzica-scherma (erroneamente nota come danza delle spade) \u00e8 una danza tradizionale del Salento, nella quale si mima un combattimento con i coltelli usando semplicemente le dita della mano nuda; \u00e8 dunque un tipo particolare di pizzica eseguito esclusivamente fra uomini che sostituisce il tema ludico con quello della sfida e del combattimento. Questa particolare forma di danza non \u00e8 di libero accesso ma, essendo legata per tradizione prevalentemente ad ambienti malavitosi (il carcere era un tempo la \"palestra\" pi\u00f9 frequente), bisognava essere iniziati al ballo da persone gi\u00e0 preparate ed essere presentati pubblicamente da un \"compare\" che fungeva da garante.\nNella danza partecipano due uomini (pi\u00f9 rara \u00e8 la scherma a tre), che mimano un duello di scherma usando le mani, al ritmo ripetitivo e quasi ossessivo dei \"tamburelli\" suonati dai musicisti, che si dispongono in cerchio (\"ronda\").\nNel Salento leccese ancora oggi \u00e8 possibile assistere all'esecuzione della pizzica scherma o schermata, poich\u00e9 legata alla tradizione di San Rocco, nella localit\u00e0 di Torrepaduli (nel comune di Ruffano), nella notte tra 15 e il 16 agosto, vigilia della festivit\u00e0 del santo. Si possono per l'occasione vedere due stili esecutivi diversi, uno \"leccese\" e l'altro \"zingaro\". Entrambi sono repertori ricchi di un complesso dizionario gestuale codificato e noto solo agli adepti."}
{"id": "584525", "revid": "1935652", "url": "https://it.wikipedia.org/wiki?curid=584525", "title": "Bassano Staffieri", "text": "Biografia.\nNasce a Zorlesco, frazione di Casalpusterlengo, nella diocesi di Lodi, il 6 settembre 1931.\nFormazione e ministero sacerdotale.\nFrequenta il seminario diocesano di Lodi e il V anno di teologia presso l'Istituto sacerdotale \"Maria Immacolata e San Pio X\" in Lodi.\nIl 9 giugno 1955 \u00e8 ordinato presbitero, nella cattedrale di Lodi, dal vescovo Tarcisio Vincenzo Benedetti.\nDopo l'ordinazione \u00e8 vicario parrocchiale della parrocchia di santa Maria Ausiliatrice di Lodi; due anni pi\u00f9 tardi \u00e8 nominato vicedirettore, poi direttore, della Casa della giovent\u00f9 ed assistente del Centro Sportivo Italiano. Dal 1958 al 1968 \u00e8 viceassistente diocesano, poi assistente, della Giovent\u00f9 di Azione Cattolica. Collabora strettamente col ginecologo Giacomo Bertolotti, animatore dell'Azione Cattolica giovanile di Sant'Angelo Lodigiano, e fondatore del Centro per la Famiglia di Lodi, di cui diviene il primo presidente. Per tre anni insegna religione alle scuole medie, mentre dal 1958 al 1973 presso gli istituti superiori \"Agostino Bassi\" ed \"Alessandro Volta\" di Lodi. Dal 1968 al 1973 \u00e8 rettore del Collegio vescovile.\nNel 1973 il vescovo Giulio Oggioni lo nomina vicario episcopale per la pastorale e l'educazione cristiana ed assistente diocesano di Azione Cattolica, poi provicario generale. In questi anni \u00e8 anche presidente del Centro per la famiglia, presidente della Caritas diocesana e delegato regionale della Conferenza episcopale lombarda per la scuola materna. Diventa membro del capitolo dei canonici del duomo di Lodi; in seguito ne diviene presidente ed arciprete.\nNel 1977 il nuovo vescovo Paolo Magnani lo nomina vicario generale della diocesi di Lodi, incarico ricoperto fino al 12 gennaio 1987, quando viene designato, dal consiglio di presidenza, quale sottosegretario della Conferenza Episcopale Italiana.\nMinistero episcopale.\nL'11 luglio 1989 papa Giovanni Paolo II lo nomina vescovo di Carpi; succede ad Alessandro Maggiolini, precedentemente nominato vescovo di Como. Il 9 settembre successivo riceve l'ordinazione episcopale, nella cattedrale di Lodi, dal cardinale Ugo Poletti, coconsacranti i vescovi Camillo Ruini (poi arcivescovo e cardinale) e Giacomo Capuzzi. Il 24 settembre prende possesso della diocesi.\nNel 1990 \u00e8 eletto segretario della Commissione episcopale per la famiglia della Conferenza Episcopale Italiana.\nIl 10 luglio 1999 papa Giovanni Paolo II lo nomina vescovo della Spezia-Sarzana-Brugnato; succede a Giulio Sanguineti, precedentemente nominato vescovo di Brescia. Il 10 ottobre prende possesso della diocesi.\nIl 3 dicembre 2002 indirizza insieme al vescovo di Verona Flavio Roberto Carraro una lettera alle comunit\u00e0 islamiche in Italia, in occasione della festa di Id al-fitr (conclusione del \"Ramadan\"). I due vescovi invitano a creare occasioni di dialogo, incontro e solidariet\u00e0, affermando che i religiosi devono impedire che \"la fede sia utilizzata come strumento per nascondere altri interessi, che possono condurre gli uomini e le nazioni a contrapporsi\".\nIl 15 giugno 2004 \u00e8 eletto vicepresidente della Conferenza episcopale ligure.\nIl 6 dicembre 2007 papa Benedetto XVI accoglie la sua rinuncia, presentata per raggiunti limiti di et\u00e0; gli succede Francesco Moraglia, del clero di Genova. Rimane amministratore apostolico della diocesi fino all'ingresso del successore, avvenuto il 1\u00ba marzo 2008.\nIl 18 luglio 2008, durante una seduta straordinaria del Consiglio comunale, gli viene conferita la cittadinanza onoraria della Spezia, citt\u00e0 in cui continuava a risiedere dopo la rinuncia.\nIl 15 giugno 2013 partecipa a Carpi alla beatificazione di Odoardo Focherini, presieduta dal cardinale Angelo Amato, prefetto della Congregazione per le cause dei santi.\n\u00c8 deceduto la mattina del 31 luglio 2018 a La Spezia all'et\u00e0 di 86 anni; le sue esequie vengono celebrate il 3 agosto seguente dal cardinale Angelo Bagnasco, nella cattedrale di Cristo Re.\nGenealogia episcopale.\nLa genealogia episcopale \u00e8:"}
{"id": "584529", "revid": "38129", "url": "https://it.wikipedia.org/wiki?curid=584529", "title": "Missili aria-aria", "text": ""}
{"id": "584542", "revid": "21880", "url": "https://it.wikipedia.org/wiki?curid=584542", "title": "Maerua Crassifolia", "text": ""}
{"id": "584543", "revid": "73141", "url": "https://it.wikipedia.org/wiki?curid=584543", "title": "Mech", "text": ""}
{"id": "584551", "revid": "1543377", "url": "https://it.wikipedia.org/wiki?curid=584551", "title": "Marine Sulphur Queen", "text": "La Marine Sulphur Queen \u00e8 stata la prima nave cisterna al mondo per il trasporto dello zolfo liquido. La nave scomparve con tutto l'equipaggio durante un viaggio da Beaumont a Norfolk il 4 febbraio 1963. La sua sparizione, spiegabile con il naufragio nel mare in burrasca dovuto ad un'esplosione, a capovoglimento o ad un cedimento strutturale, date le pessime condizioni in cui la nave versava, \u00e8 stata collegata al cosiddetto Triangolo delle Bermude. La \"Marine Sulphur Queen\" era una nave cisterna T2, originalmente chiamata Esso New Haven. Il relativo numero ufficiale era 245295 e le relative lettere di chiamata radiofonica erano KWPO.\nEsso New Haven: completato da Sun Shipbuilding e Dry Dock Company, Chester (Pennsylvania), nel marzo 1944, scafo numero 407 del cantiere. Convertita nel 1960 per trasportare zolfo all'ingrosso dall'acciaio Co. de Bethlehem, della Sparrows Point, da MD (7,240GRT) e cambiando il nome in Marine Sulphur Queen, effettu\u00f2 63 viaggi prima di quello finale.\nLa scomparsa.\nIl 2 febbraio 1963 la \"Marine Sulphur Queen\" part\u00ec da Beaumont (Texas), per Norfolk (Virginia), con un carico di 15.260 tonnellate di zolfo fuso. Il 4 febbraio la nave invi\u00f2 un messaggio radio ordinario, in cui dava la propria posizione in 25\u00b045' N e 86\u00b0 O (230 miglia ad ovest di New Orleans); al momento del messaggio la nave era in navigazione in un mare prossimo alla burrasca, con onde di quasi cinque metri e venti da nord compresi tra i 25 ed i 46 nodi. Il 6 febbraio fu annunciata la scomparsa della nave; in 19 giorni di ricerche nello stretto della Florida, dove si pensava che la nave fosse affondata, vennero rinvenuti solo alcuni giubbotti salvagente e rottami, ma nessun superstite o corpo dei 39 uomini di equipaggio. Circa due settimane dopo la scomparsa il mare port\u00f2 a riva nei pressi di Key West (Florida) resti di una zattera, un giubbotto salvagente ed un remo spezzato.\nLa successiva inchiesta da parte della US Coast Guard port\u00f2 a concludere che la \"Marine Sulphur Queen\" era in cattive condizioni generali. Alcuni membri dell'equipaggio che non erano a bordo della nave nel suo ultimo viaggio testimoniarono che si verificavano continue perdite sotto ed ai lati delle quattro cisterne di zolfo, provocando continui incendi, tanto frequenti che gli ufficiali avevano smesso di suonare l'allarme quando scoppiava un focolaio. Lo zolfo bruciato ed indurito, quando gli incendi venivano spenti, corrodeva gli apparati elettrici della nave, ed almeno una volta aveva mandato in corto circuito il generatore principale di corrente. In un'occasione la nave era arrivata in un porto del New Jersey con un incendio a bordo e, dopo la messa a terra del carico, ne era ripartita ancora in fiamme; i membri dell'equipaggio si erano pi\u00f9 volte lamentati del problema.\nI continui incendi non erano l'unico problema della Marine Sulphur Queen: il comandante in seconda David Fike rifer\u00ec di una tubatura del vapore rotta in una delle cisterne, indicatori automatici della temperatura inefficienti e problemi all'elica. La nave avrebbe dovuto essere sottoposta ad un'ispezione in bacino di carenaggio nel gennaio 1963, ma l'ispezione era stata rimandata a causa dei ritardi nelle consegne della Texas Gulf Sulphur Co., che noleggiava la nave (il comandante dell'unit\u00e0, come riport\u00f2 Fike, era rimasto sorpreso e rammaricato). \nVenne inoltre notato che le navi cisterna del tipo T2, cui la \"Marine Sulphur Queen\" apparteneva, si spezzavano in chiglia con grande facilit\u00e0, come dimostra il caso della \"Schenechtady\", una T2 che, due settimane dopo l'ultimazione, si spezz\u00f2 in due mentre era ormeggiata in porto con bel tempo, di ritorno dalle prove in mare.\nUn chimico dichiar\u00f2 che, qualora il sistema di ventilazione della \"Marine Sulphur Queen\" fosse andato in avaria, un'esplosione sarebbe stata una probabilit\u00e0 molto rilevante, ed Adam Martin, la moglie di un macchinista disperso con la nave dichiar\u00f2 che, quando l'aveva vista, le era sembrata \u201can old garbage can afloat\u201d (un vecchio bidone di spazzatura galleggiante).\nConcludendo l'inchiesta, la Guardia Costiera statunitense concluse che la nave era presumibilmente affondata con tutto l'equipaggio il 4 febbraio 1963 nei pressi dello stretto di Florida; non era possibile determinare con certezza, mancando superstiti o testimoni, la causa della perdita, ma le ipotesi verosimili apparivano essere un'esplosione nelle cisterne del carico, un cedimento strutturale che avesse provocato la rottura della chiglia e lo spezzarsi in due della nave, il capovolgimento della nave a causa del rollio, od un'esplosione provocata dalla saturazione di uno spazio vuoto da parte del vapore. La Guardia Costiera sugger\u00ec inoltre di evitare la trasformazione di altre navi T2 in navi per il trasporto di zolfo, considerando l'anzianit\u00e0 di tali navi e la debolezza della loro struttura.\nLa Corte d'appello degli Stati Uniti, al processo intentato dai parenti dei dispersi contro gli armatori, concluse che la struttura della nave era in cattive condizioni a causa della conversione in nave cisterna per zolfo, che a causa della posizione delle cisterne il centro di gravit\u00e0 della nave era troppo elevato, provocando un rollio molto pericoloso specie se in condizioni di mare mosso, e che la nave non era stata sottoposta a regolare ispezione e manutenzione da parte degli armatori. La nave venne definita insicura; a conclusione del processo, la corte dichiar\u00f2 che gli armatori potevano essere ritenuti responsabili dell'inadeguatezza della nave, e decret\u00f2 il risarcimento dei parenti delle 39 vittime con 20 milioni di dollari, senza per\u00f2 prendere provvedimenti penali nei confronti degli armatori, non essendo possibile determinare la loro colpevolezza oltre ogni ragionevole dubbio, mancando testimoni dell'affondamento della nave.\nUna gemella della \"Marine Sulphur Queen\", la \"Sylvia L. Ossa\", scomparve a sua volta il 15 ottobre 1976 in una tempesta ad est di Bermuda, lasciando solo alcuni rottami."}
{"id": "584553", "revid": "125614488", "url": "https://it.wikipedia.org/wiki?curid=584553", "title": "Ford Fiesta", "text": "La Ford Fiesta \u00e8 una vettura di segmento B prodotta dalla casa automobilistica statunitense Ford, tramite la filiale europea. In produzione dal 1976, nel 2017 \u00e8 giunta alla settima generazione.\nLe origini.\nIl progetto Fiesta inizi\u00f2 a fine 1969, quando il presidente della Ford Division Lee Iacocca decise di realizzare una vettura compatta, a basso costo, da vendere in Europa. La comparsa della Fiat 128 aveva infatti reso obsoleta la \"Ford Escort\" a trazione posteriore e l'imminente lancio delle pi\u00f9 piccole Fiat 127 e della Renault 5 rischiava di togliere alla Ford altre quote significative sul mercato europeo. Il nome in codice del progetto fu \"Bobcat\", il quale prevedeva anche la costruzione di nuovi impianti di produzione e la progettazione di nuove tecnologie. Il primo passo fu cercare di costruire un nuovo impianto di assemblaggio ad Almussafes (provincia di Valencia) con l'appoggio del Re Juan Carlos, appena incoronato sovrano.\nNel frattempo, ingegneri e designer lavorarono sulla vettura, il cui primo prototipo era gi\u00e0 pronto nel 1970. In particolare vari centri stile americani ed europei, per esempio quelli di Dunton in Gran Bretagna, di Colonia in Germania e la Ghia di Torino, crearono delle \"maquette\" basandosi sui dati comunicati dagli ingegneri. Questi ultimi vennero esposti in segretezza a Losanna (Svizzera) a clienti di vari mercati europei, in modo tale da testare l'opinione pubblica. Il prototipo scelto, dal quale discende l'aspetto esteriore della \"Fiesta\" 1\u00aa serie fu quello denominato \"Wolf\" e realizzato dalla Ghia a Torino su disegno di Tom Tjaarda e Paolo Martin.\nNel dicembre 1973, in seguito alla crisi petrolifera, il Comitato di Direzione Ford approv\u00f2 \"Progetto Bobcat\", mentre la costruzione del nuovo impianto di Valencia inizi\u00f2 il mese successivo.\nIl nome Fiesta non venne scelto fino al 1974, quando la Ford restrinse l'iniziale lista di 50 nomi a 5: Bravo, Fiesta, Amigo, Strada e Pony. Sebbene Bravo fosse il nome voluto dalla dirigenza per la nuova utilitaria dell'Ovale blu, Henry Ford II opt\u00f2 per \"Fiesta\" in quanto era una parola dinamica, allegra e che omaggiava la nuova alleanza tra Ford e Spagna.\nPrima serie (MKI, 1976-1983).\nLa prima serie venne lanciata nel maggio del 1976 e si propose come diretta rivale di Fiat 127, Opel Kadett City e Volkswagen Polo. Lo stile era stato anticipato dal concept \"Blue car\" realizzato dal designer italiano Paolo Martin durante il suo operato in Ghia/De Tomaso.\nNel 1977, la Ford introdusse, con alcune modifiche (su tutte l'adozione di un nuovo motore 1.6 Kent ed una scocca rinforzata e adeguata alle normative federali) la Fiesta anche nel mercato nord-americano fino al 1981 piazzando circa 300.000 esemplari.\nNell'agosto 1981 un leggero restyling interess\u00f2 tutte le versioni e venne introdotta una versione di accesso alla gamma denominata \"Casual\". La versione XR2 venne utilizzata da Ghia come base per il concept Ghia Barchetta, presentato al Salone di Francoforte nel 1983, anno in cui viene sostituita dalla seconda generazione.\nSeconda serie (MKII, 1983-1989).\nNel settembre 1983 fu presentata la seconda serie della Fiesta, non troppo dissimile dalla sua antenata da cui derivava. Ottenne linee rinnovate, un nuovo frontale con fanali rettangolari pi\u00f9 piccoli (che incorporavano ai lati anche le luci delle frecce, nella serie precedente collocate sotto i fanali), una sottile griglia del radiatore, un portellone posteriore leggermente pi\u00f9 bombato e dei nuovi fari posteriori. Il coefficiente aerodinamico della vettura venne ridotto da 0.42 Cd a 0.40 Cd.\nLa novit\u00e0 pi\u00f9 importante fu l'adozione del cambio manuale a cinque marce per tutta la gamma a partire dal 1984, il cambio a 4 marce fu mantenuto solo sulle versioni da 957\u00a0cm\u00b3. \nLa Fiesta seconda serie nel 1986 ottenne un leggero restyling in cui guadagn\u00f2 dei paraurti con la parte centrale in tinta con la carrozzeria e alcune modifiche alla gamma di colori e personalizzazioni, mentre nel 1987 vengono lanciate, sulla base delle versioni 1.1, le versioni CTX con cambio automatico (brevettato dalla Ford) a variazione continua di rapporto, che aveva una logica di funzionamento simile a quella di un cambio manuale a sei rapporti e si tratta, al pari del propulsore a gasolio, di una prima assoluta per l'utilitaria.\nProdotta nei medesimi stabilimenti da cui usciva la generazione precedente, la Fiesta di seconda generazione abbandona il mercato nel 1989 per essere sostituita da una nuova generazione profondamente differente. Al contrario della generazione precedente non ha mai varcato i confini dell'Atlantico: infatti nel Nord America questa generazione della Fiesta non \u00e8 mai stata venduta, essendo stata rimpiazzata prima (in maniera indiretta) dalla Escort e a partire dal 1987 dalla Festiva realizzata su base Mazda 121.\nTerza serie (MKIII, 1989-1995).\nLa terza generazione venne presentata nel marzo del 1989 al Salone di Ginevra, pur essendo state svelate le sue linee gi\u00e0 alla fine del 1987. Essa non aveva nulla in comune con la precedente: infatti, la nuova Fiesta era diventata una berlina due volumi moderna. Prima della presentazione, la macchina venne testata non solo sui circuiti privati o sul banco prova, ma anche nelle comuni strade per un totale di 3 milioni di chilometri. Questo fu un primato nella storia della Ford, infatti vennero costruiti circa 250 modelli preserie (con diverse tipologie di carrozzeria, meccanica e allestimenti) che venivano testati ogni settimana per qualit\u00e0, durabilit\u00e0, consumi e affidabilit\u00e0.\nLa terza serie si pose in diretta concorrenza con la Citro\u00ebn AX, l'appena rinnovata Fiat Uno, la Opel Corsa, la Peugeot 205, la Renault Super5 (pi\u00f9 la Clio dal 1990) e la SEAT Ibiza, e come queste offr\u00ec per la prima volta la versione a 5 porte.\nNel 1994, venne apportato un leggero restyling sulla carrozzeria e all'abitacolo.\nGi\u00e0 a partire dal mese dopo la sua presentazione, la Fiesta terza serie era in cima alle classifiche di vendita in sette paesi europei. Oltre 500.000 vetture vennero vendute nel 1989, ottenendo nel contempo vari riconoscimenti da parte delle riviste di settore. Nel biennio 1990-1992, vennero immatricolate pi\u00f9 di 1.8 milioni di Fiesta in tutta Europa. Solo nel 1992, si raggiunsero le 648.781 unit\u00e0.\nLa Fiesta Pro rimase in produzione fino al 1997, quando fu rimpiazzata ufficialmente dalla quarta serie.\nQuarta serie (MKIV, 1995-2002).\nLa Fiesta Mark IV (nome in codice \"BE91\") fu lanciata nell'ottobre 1995.\nLa Mark IV aveva dimensioni simili alla Mark III, condividendone anche la piattaforma e la struttura della carrozzeria in particolare il giro porta, ma beneficiava di un nuovo design sia interno che esterno e di una nuova meccanica.\nIl modello portava al debutto una nuova famiglia di motori denominati Zetec-SE, disponibili nelle versioni da 1,2 e 1,4, mentre il motore diesel da 1,8 litri venne leggermente modificato e commercializzato come \"Endura DE\". Le versioni base rimasero disponibili con l'ultima evoluzione del trentennale motore Ford Kent in versione da 1.3 litri monoalbero, qui ribattezzato Endura-E. Sulla stessa base della Fiesta Mark IV, venne realizzata la Mazda 121, che ne condivideva gran parte della carrozzeria e veniva costruita sulle medesime linee di produzione utilizzando quasi tutte le stesse componenti. La vettura usc\u00ec di produzione nel 2002.\nQuinta serie (MKV, 2002-2008).\nIl 1 aprile 2002 venne presentata la Fiesta V. La produzione presso lo stabilimento di Almussafes inizi\u00f2 il 29 aprile 2002. La maggior parte dei motori furono ripresi dalla precedente Fiesta, ma furono ribattezzati \"Duratec\", poich\u00e9 il nome \"Zetec\" venne utilizzato esclusivamente per i modelli pi\u00f9 sportivi.\nI livelli di allestimento disponibili inizialmente erano Finesse, LX, Zetec e Ghia. La quinta generazione fu anche la prima Fiesta a disporre di serie del sistema antibloccaggio dei freni e degli airbag per il passeggero.\nRealizzata su un nuovo pianale, i motori disponibili erano dei benzina aspiraticon cilindrate da 1,2, 1,3, 1,4, 1,6 2,0 litri e due diesel common-rail Duratorq TDCi da 1,4 litri 8v e 1.6 litri 16v costruiti in joint venture con PSA.\nQuesta \u00e8 stata la prima Fiesta ad essere venduta anche in Asia e Australasia negli allestimenti 1,6 litri LX tre/cinque porte, Zetec tre porte, Ghia cinque porte), andando a sostituire la Ford Festiva basata sulla Kia Pride. In Brasile e in Argentina venne introdotta alla fine del 2004 una versione berlina tre volumi a quattro porte. Un modello di Fiesta simile, ma con un frontale e una parte anteriore diversa, venne venduta in India a partire dalla fine del 2005. Nel 2005 venne sottoposta ad un restyling, per poi uscire di produzione nel 2008.\nSesta serie (MKVI, 2008-2017).\nLa Fiesta di sesta generazione, nota anche come Mark VI o Mark VII \u00e8 stata presentata in forma di concept car come Ford Verve al Salone di Francoforte nel settembre 2007 per poi venire commercializzata nel 2008 nei principali mercati europei, Australia e gli Stati Uniti. Sviluppata con il nome in codice di progetto B299 e B409, questo modello utilizza la nuova piattaforma globa Ford le B-car. \nIl modello \u00e8 stato lanciato nell'ambito della strategia aziendale \"One Ford\", che prevedeva la produzione e la vendita di singoli modelli per il mercato globale per ottenere maggiord efficienza ed economia di scala, invece di realizzare singoli modelli per i vari mercati continentali. La produzione \u00e8 iniziata nello stabilimento Ford di Colonia in Germania nell'agosto 2008, per poi venire costruita in un secondo stabilimento a Valencia in Spagna dall'inizio del 2009. La produzione in Cina, Thailandia e Messico \u00e8 iniziata tra la fine del 2008 e il 2010. In Brasile, la produzione della versione \u00e8 iniziata nel 2013.\nAlla fine di settembre 2012 al salone di Parigi, la Fiesta per il mercato europeo ha subito un restyling con le vendite partite ad inizio 2013. \u00c8 stata la prima vettura Ford ad utilizzare il nuovo linguaggio stilistico Ford, che includeva la nuova griglia trapezoidale, successivamente utilizzata su altri modelli compreso come la Focus, Fusion e Mustang. La produzione e le vendite della Ford Fiesta di sesta generazione sono state interrotte nel 2018.\nSettima serie (MKVII, dal 2017).\nIl 29 novembre 2016 \u00e8 stata presentata ufficialmente l'ottava generazione della Fiesta in occasione di un evento chiamato \"Go Further\" presso lo stabilimento di Colonia. La produzione dell'ottava serie \u00e8 iniziata il 16 maggio 2017, con il lancio ufficiale sul mercato avvenuto l'8 luglio 2017.\nRispetto alla Mk6, la carrozzeria del nuovo modello \u00e8 stata modificato solo parzialmente, con i cambiamenti maggiori che si concentrano al posteriore caratterizzato da nuovi fanali posteriori orizzontali. La nuova Fiesta \u00e8 sette centimetri pi\u00f9 lunga e 1,2 cm pi\u00f9 larga rispetto alla Mk6. Per la prima volta sulla Fiesta sono disponibili 15 sistemi di assistenza alla guida, tra cui l'assistente alla frenata di emergenza, l'assistente al parcheggio, gli abbaglianti automatici e il cruise control adattivo. Al lancio solo disponili solo motori a benzina a tre cilindri tra cui il 1,0 Ecoboost della passata generazione. La nuova versione della Fiesta ST, presentata all'inizio del 2018, adotta anch'essa un tre cilindri ma da 1,5 litri.\nLa sicurezza.\nPer quanto riguarda la sicurezza automobilistica la Fiesta \u00e8 stata sottoposta cinque volte ai crash test dell'Euro NCAP, una prima volta nel 1997, una seconda nel 2000, una terza nel 2002, una quarta nel 2008 e una quinta nel 2017, raggiungendo il punteggio di 3 stelle nelle prime due occasioni, 4 nella terza, mentre la sesta e la settima serie hanno ottenuto il risultato di 5 stelle.\nCompetizioni sportive.\nRally.\nDue Ford Fiesta furono impiegate nel Rally di Monte Carlo del 1979, la prima era pilotata dalla coppia Roger Clark/Jim Porter, mentre la seconda da Ari Vatanen e David Richards. Entrambe le vetture furono modificate con componenti da competizione e possedevano della tecnologia innovativa per il tempo, come il differenziale a slittamento limitato. Le auto vennero motorizzate con una versione elaborata del 1.6 litri Kent ed ebbero un buon comportamento su neve e ghiaccio.\nIl ritorno della Fiesta nel rally si ebbe nel 2002 con la presentazione del RallyeConcept. La sua realizzazione avvenne con l'aiuto della RallyeSport, che qualche anno prima si occup\u00f2 dello sviluppo della Super Puma 1600 e delle auto da rally Focus WRC. Lo sviluppo del prototipo venne portato avanti finch\u00e9 la Fiesta Super 1600 esord\u00ec in Grecia nel 2004.\nNel marzo 2007 venne introdotta la Super 2000, mentre nel 2009 venne presentata la Fiesta R2 basata sulla sesta generazione, con una massa di 1030\u00a0kg e spinta da un motore benzina 1.6 litri da 163 CV.\nNel 2010 l'accoppiata Hirvonen-Lehtinen vinse il Rally di Monte Carlo, mentre il pilota statunitense Ken Block decise di utilizzare una Fiesta per la realizzazione dei cortometraggi Gymkhana, fatti di manovre particolarmente veloci e complesse.\nA partire dal 2011, la Ford Focus WRC venne sostituita dalla Fiesta RS WRC nel campionato mondiale e dal 2017 quest'ultima venne sostituita dalla Fiesta WRC, rispondente al nuovo regolamento tecnico approvato dalla FIA per il mondiale WRC 2017.\nRallycross.\nIn questa specialit\u00e0 venne impiegata la Fiesta ERC Div 1 con un 2.0 litri Duratec turbo, funzionante a benzina o con E85 (85% etanolo e 15% benzina). La potenza massima era di 560 CV (410\u00a0kW), mentre la coppia di 820 Nm. La massa della vettura di 1.200\u00a0kg permetteva un'accelerazione 0 a 100\u00a0km/h in 2,8 secondi. \nLa Fiesta ERC venne pilotata da Andreas Erikkson, Marcus Gr\u00f6nholm, Tanner Foust e altri piloti minori. Le ERC erano pi\u00f9 piccole e potenti delle versioni WRC. Con l'arrivo della sesta generazione, venne realizzata anche la nuova Fiesta Rallycross. \nQuest'ultima venne ulteriormente potenziata e usata nel 2009 nella Pikes Peak con al volante Marcus Gr\u00f6nholm. Il motore utilizzato fu un Duratec 2.0 litri 4 cilindri sovralimentato con ben 800 CV.\nCampionato monomarca.\nIn Gran Bretagna esiste un campionato monomarca riservato alle sole Ford Fiesta, le quali vengono divise in 4 diverse classi."}
{"id": "584557", "revid": "1904508", "url": "https://it.wikipedia.org/wiki?curid=584557", "title": "Pasquale Cicogna", "text": "Biografia.\nGiovinezza.\nFiglio di Gabriele e Marina Manolesso, non molto ricco nonostante la sua nobilt\u00e0, il Cicogna sin da giovane dovette affrontare una dura gavetta nella carriera pubblica diventando in breve esperto ed abile nelle cariche che ottenne.\nDall'aprile 1534 al luglio 1536 fu tesoriere della Patria del Friuli. \nCarriera politica.\nPi\u00f9 volte potest\u00e0 (fu, ad esempio, podest\u00e0 di Treviso dal 1564 al 1565) e persino comandante dell'isola di Candia, fiore all'occhiello dell'impero veneziano, venne molto apprezzato ed ammirato per le sue qualit\u00e0 politiche ed umane.\nSi diceva fosse predestinato a diventar doge: a Creta una colomba s'era appoggiata sulla sua spalla durante una processione religiosa, a Venezia nell'ultimo periodo del dogado del suo predecessore Nicol\u00f2 Da Ponte, il corno dogale caduto dalla testa del doge rotol\u00f2 ai suoi piedi.\nUomo religiosissimo, fu sempre molto legato alla chiesa di Santa Maria Assunta, che all'epoca era officiata dai Crociferi; oggi \u00e8 affidata ai Gesuiti.\nSposatosi con Laura Morosini, era gi\u00e0 vedovo al momento dell'elezione.\nDogado.\nAlla morte di Nicol\u00f2 Da Ponte il conclave per la scelta del successore divenne presto caotico, e tra i vari nobili si giunse addirittura alle mani.\nDopo ben cinquantatr\u00e9 scrutini gli elettori si decisero ad eleggere il Cicogna, che per\u00f2 non era affatto nella lista dei concorrenti e fu molto sorpreso alla notizia.\nIl suo dogado trascorse sereno, fatte salve le continue pretese del papato, che riteneva eccessivamente liberale la politica della Repubblica verso i non cattolici.\nIl Cicogna, pur essendo religiosissimo, difese sempre con decisione la libert\u00e0 spirituale di cui potevano godere i cittadini della Repubblica e gli stranieri che l\u00ec vi dimoravano.\nUltimi anni e morte.\nIn quegli anni Venezia prosegu\u00ec nella sua politica di abbellimento architettonico (che dur\u00f2 per tutto il XVI secolo); tra le opere pi\u00f9 famose vi furono il ponte di Rialto (1588 \u2013 1591), la costruzione delle prigioni dei Piombi (1591 \u2013 1605), il ponte dei Sospiri (1590 \u2013 1600).\nPasquale Cicogna mor\u00ec il 2 aprile 1595 e fu sepolto nella chiesa dei crociferi."}
{"id": "584560", "revid": "767487", "url": "https://it.wikipedia.org/wiki?curid=584560", "title": "Orff-Schulwerk", "text": "L'Orff-Schulwerk \u00e8 un metodo d\u2019insegnamento della musica che nasce da una serie di esperienze didattiche avviate e spinte alla maturazione da Carl Orff.\nPrima della nascita dello \"Schulwerk\" era gi\u00e0 diffuso un nuovo metodo basato sulla relazione e l'importanza tra musica e movimento, il metodo Dalcroze (didatta e compositore svizzero).\nOrff, invece, teneva in particolare considerazione il fattore ritmico nella sua totalit\u00e0, quindi la sua importanza nel movimento, nella voce e nella musica strumentale.\nAttraverso le sperimentazioni effettuate da Orff possiamo conoscere le caratteristiche fondamentali dello Schulwerk: la \"ricerca dell'elementarit\u00e0\" e la \"metodologia pratica\".\nMusica elementare \u00e8 musica a misura di bambino, comprensibile e accessibile attraverso l'utilizzo della scala pentatonica (ad esempio Do Re Mi Sol La). \nPer quanto riguarda la metodologia, Orff propose indicazioni e dati per poi classificare e interpretare, invece di imporle come teorie; d'altronde, come diceva Orff, \nSuccessivamente fu creato uno strumentario pensato per il raggiungimento dei nuovi scopi: strumenti a percussione ritmici (tamburi, tamburelli baschi, campanacci, triangoli, piatti, Legnetti, reco-reco, e altri) e strumenti a percussione melodici (metallofoni e xilofoni) e fu prodotto del materiale popolare (detti, conte, filastrocche).\nLo Schulwerk oggi \u00e8 diventato il mezzo attraverso il quale il bambino si avvicina alla musica \"facendola\", usando mezzi da lui conosciuti e venendo incoraggiato a trovare un nuovo accesso a nuove esperienze musicali, sollecitando anche la sua fantasia.\nNello stesso tempo viene sviluppata la sua formazione, generale, individuale e sociale: coordinazione motoria, fantasia, senso critico, inserimento nel gruppo, confronto non competitivo."}
{"id": "584569", "revid": "1935652", "url": "https://it.wikipedia.org/wiki?curid=584569", "title": "Martino Canessa", "text": "Biografia.\nNasce a Voltri, quartiere di Genova, sede arcivescovile, il 22 luglio 1938.\nIl 29 giugno 1962 \u00e8 ordinato presbitero dal cardinale Giuseppe Siri.\nMinistero episcopale.\nIl 20 giugno 1989 papa Giovanni Paolo II lo nomina vescovo ausiliare di Genova-Bobbio e vescovo titolare di Tigisi di Mauritania; riceve l'ordinazione episcopale il 9 luglio successivo, nella cattedrale di San Lorenzo, dal cardinale Giovanni Canestri, coconsacranti i vescovi Alessandro Piazza e Giacomo Barabino. Il 16 settembre dello stesso anno, dopo l'unione della diocesi di Bobbio con quella di Piacenza, diventa vescovo ausiliare di Genova.\nIl 2 febbraio 1996 papa Giovanni Paolo II lo nomina vescovo di Tortona; succede a Luigi Bongianino, dimessosi per raggiunti limiti di et\u00e0. Il 13 aprile seguente prende possesso della diocesi.\nNel 2006, nella ricorrenza del decimo anniversario della nomina a vescovo di Tortona, consacra il nuovo altare maggiore e inaugura la nuova cattedra episcopale della cattedrale cittadina.\nIl 15 ottobre 2014 papa Francesco accoglie la sua rinuncia, presentata per raggiunti limiti di et\u00e0; gli succede Vittorio Francesco Viola. Rimane amministratore apostolico della diocesi fino all'ingresso del successore, avvenuto il 14 dicembre successivo.\nGenealogia episcopale.\nLa genealogia episcopale \u00e8:"}
{"id": "584573", "revid": "79454", "url": "https://it.wikipedia.org/wiki?curid=584573", "title": "RaiSat Cinema World", "text": ""}
{"id": "584577", "revid": "729019", "url": "https://it.wikipedia.org/wiki?curid=584577", "title": "Battaglia di Hoth", "text": "La battaglia di Hoth \u00e8 un conflitto immaginario vissuto nel film del 1980 \"L'Impero colpisce ancora\", quinto episodio della serie.\nL'Impero Galattico, in particolare lo Squadrone imperiale della morte di Dart Fener, ha trovato la base principale dell'Alleanza Ribelle sul pianeta Hoth. Tutte le porzioni del pianeta che si vedono nel film sono innevate e presentano un clima polare. La fauna locale \u00e8 composta da tauntaun, simili a canguri cresciuti con le corna, e animali carnivori chiamati wampa.\nFinse, in Norvegia, \u00e8 stata usata come luogo per le riprese del film.\nPreludio.\nDopo la battaglia di Yavin, Dart Fener \u00e8 ossessionato dalla ricerca di Luke Skywalker e della Base Ribelle. Una delle ultime strategie usate consisteva nel disperdere droidi sonda su una gran quantit\u00e0 di sistemi.\nUno di questi \u00e8 finito su Hoth: un pianeta ghiacciato dell'orlo esterno. Nonostante la qualit\u00e0 delle informazioni prodotte dal droide, l'ammiraglio Kendal Ozzel decide di ignorarle, scambiando la base ribelle per un insediamento scientifico; Dart Fener non d\u00e0 ascolto all'ammiraglio, certo che i Ribelli si nascondano proprio su quel pianeta.\nL'attacco iniziale fu portato da vari ufficiali imperiali parecchio dubbiosi. Avrebbero preferito un attacco a sorpresa cos\u00ec di poter bombardare pesantemente la base ribelle prima che potesse azionare gli scudi orbitali e distruggerne le difese e, solo in un secondo tempo, sferrare un attacco terrestre per la cattura dei sopravvissuti. Questa idea sembra ottenere l'approvazione di Dart Fener ed essere promosso a piano principale. In ogni caso, l'ammiraglio Ozzel esce dall'iperspazio troppo vicino al sistema stellare e i Ribelli rilevano la presenza della flotta. Lo scudo orbitale che protegge la Base Echo viene attivato, riparando la stazione da qualsiasi bombardamento. Dart Fener strangola Ozzel con la Forza ritenendolo \"maldestro oltre che stupido\" per la sua incompetenza e promuove Firmus Piett, allora capitano dell\"'Executor\" al ruolo di Ammiraglio. Fener cambia i piani di battaglia ordinando al generale Veers di iniziare l'attacco alla superficie con una squadra scelta, la Legione 501 (le migliori truppe imperiali sotto il diretto controllo di Dart Fener).\nL'Alleanza Ribelle non ha mai pensato di vincere la battaglia; la sua strategia \u00e8 da sempre la fuga e le battaglie vengono combattute solo per far guadagnare tempo all'evacuazione completa della base. Non appena la flotta imperiale viene scoperta, il generale Rieekan ordina di alzare lo scudo ed iniziare l'evacuazione.\nQuesto piano era stato studiato in anticipo, con rimorchi equipaggiati contro la pi\u00f9 probabile arma di invasione dell'Impero, gli AT-AT. La prima parte della ritirata, come spiegato da Leila Organa, prevedeva l'uso di navi da trasporto, scortate da due X-wing sotto la copertura del cannone a ioni piazzato a terra.\nBattaglia di Hoth.\nLe forze imperiali erano costituite da nove AT-AT e molti AT-ST oltre alle truppe di terra. La forza includeva anche molti AT-AR e AT-PT. Questo esercito era trasportato da 3 Y-85. (Sebbene queste navi non appaiano in \"L'impero colpisce ancora\", sono menzionate in \"ITW: OT\"). I ribelli usano alcuni \"Snowspeeders\" (T-47 Speeders modificati), guidati dal comandante Luke Skywalker, e dispongono di alcune linee di trincea di artiglieria anticarro, antenna e torrette anti-fanteria per combattere una battaglia a terra. Essendosi avvicinati i camminatori fanno fuoco per primi alle trincee essendo contrattaccati da Luke e la sua truppa ma senza successo. Anche le linee ribelli fanno fuoco con tutte le armi verso gli AT-AT ma invano. Luke ed il compagno di navicella Dak si avvicinano ai camminatori ma il compagno verr\u00e0 colpito e ucciso.\nLe truppe Ribelli scoprono che le loro armi sono incapaci di perforare i mezzi dell'Impero.\nAllora Luke ordina allo squadrone di usare i cavi da rimorchio dei T-47 contro le gambe degli AT-AT. Dopo aver perso il suo co-pilota, Luke affida il compito a Wedge Antilles (sotto il nome in codice di \"Rogue Tre\"). Wedge ha successo e riesce a bloccare le gambe di un AT-AT, sgambettandolo e rendendolo inutilizzabile per poi distruggerlo con le navicelle. Il resto dei camminatori continua a fare fuoco sulle trincee distruggendo alcune torrette anti-fanteria e eliminando molti ribelli. \nLuke riprova l'attacco, questa volta con Rogue Due. Rogue Due viene distrutto e, successivamente un camminatore colpisce la navicella di Luke, il quale per\u00f2 riesce a sopravvivere . Le trincee sono distrutte e i ribelli sono costretti a ritirarsi alla base ma molti di questi verranno uccisi durante la fuga. Durante la ritirata, Luke riesce a distruggere un altro camminatore arrampicandosi sulla sua pancia, aprendone un portello con la sua spada e lanciando una granata all'interno e facendone esplodere la testa (dove si trova la sala comandi del camminatore).Gli altri\nAT-AT eliminano il resto dei ribelli in fuga per poi distruggere il generatore di scudo della base. Nonostante la fuga di tutti gli anziani, la perdita di uomini e materiale ha causato un disastro per l'Alleanza Ribelle regalando all'Impero la prima grande vittoria strategica dopo la distruzione della Morte Nera.\nLe truppe scelte di Snowtrooper, parte della Legione 501 di Dart Fener, furono chiamate Blizzard Force Team, assegnate al generale maggiore Maximilian Veers e alla marina Imperiale. Questo battaglione ben addestrato per combattimenti su fondo innevato, particolarmente abile per missioni lampo, fu utilizzato per tattiche anti-guerriglia contro i Ribelli.\nL'obbiettivo principale dell'attacco era la distruzione dei generatori elettrici dei Ribelli. Questo avrebbe spento lo Scudo Stellare che proteggeva la base dal bombardamento. Il generale Veers guid\u00f2 l'attacco e schiacci\u00f2 (in alcuni casi quasi letteralmente) le difese Ribelli distruggendo i generatori. Appena la base divenne vulnerabile le forze imperiali usarono mezzi di trasporto veloce per dispiegare gli snowtroopers nella Base Echo.\nCirca trenta Mezzi di Trasporto Medio GR-45 appartenenti all'Alleanza, oltre al Millennium Falcon, riuscirono a decollare, ma diciassette di loro furono distrutti dallo squadrone Imperiale che circondava il pianeta ghiacciato. Il Falcon riusc\u00ec a fuggire nascondendosi in un campo di asteroidi.\nLa battaglia mostr\u00f2 perdite(anche se minime)pure da parte dell'Impero: la \"Tyrant\", Star Destroyer di classe Imperial II, fu danneggiata dal cannone a ioni, tre sui nove AT-AT furono distrutti. Nonostante i Ribelli siano stati obbligati a fuggire, (anche se parecchie) non tutte le loro navi furono distrutte.\nStar Wars Legends.\nLa battaglia completa spiegata qui ha mostrato perdite pi\u00f9 devastanti per l'Alleanza di quello che si \u00e8 visto nel relativo film; in particolare, nella pellicola, nessuna delle navi in fuga \u00e8 stata abbattuta.\nNella descrizione dell'Universo espanso, la battaglia di Hoth \u00e8 avvenuta prima della battaglia di Gall e dopo la battaglia di Thyferra.\nNel videogioco \"\", l'ultimissimo livello si chiama \"Our Finest Hour\". Il livello permette al giocatore di fare la parte dell'Impero nella Battaglia di Hoth. L'Impero deve distruggere l'ultima nave da trasporto Ribelle per bloccargli la fuga. Il risultato \u00e8 la distruzione completa dei Ribelli, tranne quelli scappati con il Millennium Falcon, che non sono comunque abbastanza per iniziare una nuova Ribellione. Nonostante questa sembri la conclusione, nella presentazione del livello il narratore dice che la visione della vittoria \"potrebbe essere solo un miraggio\". Questa frase pu\u00f2 essere interpretata nel senso che solo gli stormtrooper sono stati distrutti, ma i Ribelli si riorganizzeranno nella galassia.\nNel romanzo \"L'impero colpisce ancora\", un terzo AT-AT viene perso, ma non distrutto, quando si scontra con il pilota Ribelle Hobbie che effettua un attacco suicida schiantandosi contro il camminatore, inoltre c'\u00e8 una discrepanza tra questo romanzo, i libri post-Hoth ed i fumetti, in cui la nave di Hobbie appare intatta.\nIl sito di film online \"atomfilms.com\" contiene un video intitolato \"Star Wars: Battle for Hoth\", che racconta la storia della battaglia con lo stile di un documentario storico, comprensivo di cifre, immagini, interviste con esperti del settore e scritti dei partecipanti di entrambi gli schieramenti. Nonostante l'intenzione comica della cosa, il video \u00e8 una descrizione dettagliata degli eventi accaduti nel film."}
{"id": "584582", "revid": "72663", "url": "https://it.wikipedia.org/wiki?curid=584582", "title": "Et\u00e0 aurea", "text": ""}
{"id": "584583", "revid": "986213", "url": "https://it.wikipedia.org/wiki?curid=584583", "title": "Ludovico Scarampi Mezzarota", "text": "Biografia.\nIl suo vero nome era Ludovico Trevisano, perch\u00e9 figlio del medico veneziano Biagio Trevisano. Ma essendo da oscuri natali assurto ad alte cariche ecclesiastiche (divenne anche cardinale camerlengo sotto quattro papi), prima utilizz\u00f2 il cognome \"Mezzarota\", della pi\u00f9 nobile famiglia materna, e poi \"Scarampi\", famiglia nobile di Asti, per aver, all'uopo, nominato suoi eredi i rampolli Scarampi Niccol\u00f2 e Luigi imparentati con i Pitti di Firenze.\nStudi\u00f2 a Padova arti liberali e poi, come il padre, consegu\u00ec il dottorato in arti e medicina all'Universit\u00e0 di Padova il 9 luglio 1425. Successivamente divenne medico privato del cardinale Gabriele Condulmer poco prima che divenisse papa con il nome di Eugenio IV e lo segu\u00ec a Roma divenendone l'archiatra.\nCol tempo Ludovico si guadagn\u00f2 la fiducia del pontefice che, da questioni puramente mediche, con lui prese a discutere tutti gli affari pi\u00f9 delicati. Per questo fu esentato dalla pratica della medicina e avviato alla carriera ecclesiastica con l'ordinazione a canonico di Padova nell'aprile del 1435 e poi a vescovo di Tra\u00f9 il 24 ottobre 1435. Ma non mise mai piede nella sua sede vescovile che lasci\u00f2 in amministrazione a un vicario.\nDopo che Giovanni Maria Vitelleschi fu nominato prefetto delle armi pontificie e quindi costretto, per ragioni di servizio, a cedere l'arcivescovado di Firenze, il papa che dopo due anni circa di soggiorno a Firenze si era trasferito a Bologna, il 6 agosto 1437, nomin\u00f2 arcivescovo di Firenze Ludovico col beneplacito di Cosimo de' Medici con cui frattempo, era diventato amico.\nNel settembre del 1437 fu inviato da Eugenio IV in missione diplomatica a Venezia per spiegare le posizioni del Pontefice rispetto al concilio in corso e la ragione della volont\u00e0 di trasferirlo a Ferrara. Scarampi ottenne dai veneziani la concessione del salvacondotto per coloro che si sarebbero recati a Ferrara passando per il territorio della repubblica, e l'autorizzazione ad armare alcune galee e a reclutare arcieri veneti per rinforzare le difese di Costantinopoli durante l'assenza dell'imperatore Giovanni VIII che doveva presenziare al concilio.\nI buoni servizi svolti valsero a Ludovico, il 18 dicembre 1439, la nomina a patriarca di Aquileia che comportava una rendita di 4.000 ducati annui e, poco dopo, l'11 gennaio 1440, con apposita bolla papale, la promozione a camerlengo.\nNello stesso anno, dopo l'oscura vicenda dell'arresto di Vitelleschi, lo sostitu\u00ec alla guida delle truppe pontificie che combatterono al fianco della Repubblica di Firenze nella Battaglia di Anghiari (29 giugno 1440). La coalizione riport\u00f2 la vittoria contro la coalizione nemica, formata dai milanesi (guidati da Niccol\u00f2 Piccinino) e dai fiorentini antimedicei (al comando di Rinaldo degli Albizzi). Il trionfo fu ricompensato il 1\u00ba luglio 1440 con la nomina a cardinale del titolo di San Lorenzo in Damaso.\nNel contempo, la notizia della fine del vecchio scisma rafforz\u00f2 la posizione di Eugenio IV tra gli stati europei ed in particolare in Italia dove il cardinale Ludovico riusc\u00ec a raggiungere un accordo con Alfonso V d'Aragona che aveva conquistato il regno di Napoli. Il 14 giugno 1443 si addivenne ad un concordato che fu stipulato a Terracina.\nDurante le trattative nacque una duratura amicizia tra il re Alfonso ed il cardinal Scarampi. Per i servigi resi, il 3 settembre 1444 fu ricompensato con la nomina ad abate, cardinale commendatario, dell'abbazia della Santissima Trinit\u00e0 de' La Cava e vescovo di Citt\u00e0 de' La Cava.\nSuccessivamente, Ludovico, ormai amico \"specialissimo\" di Alfonso V, fu dal re nominato anche capitano e governatore generale della demaniale Citt\u00e0 de' La Cava.\nIl 10 aprile 1445 firma con la Repubblica di Venezia il \"Concordio\", l'atto ufficiale della fine del potere temporale del Patriarcato di Aquileia; in cambio di una rendita annua, riconosce alla repubblica il dominio temporale (eccetto la citt\u00e0 di Aquileia, i castelli di San Vito e San Daniele), cede tutti i diritti e mantiene il dominio spirituale.\nIl 23 febbraio 1447 mor\u00ec papa Eugenio IV. Il candidato favorito alla successione era il cardinale Prospero Colonna che godeva dell'appoggio di Alfonso V d'Aragona. Il conclave si tenne a Roma in Santa Maria sopra Minerva. Contrariamente alle aspettative, fu eletto papa (su proposta del cardinale di Taranto Giovanni di Tagliacozzo) Tommaso Parentucelli che assunse il nome di Niccol\u00f2 V. L'elezione di Parentucelli fu una scelta di compromesso, gestita dallo Scarampi. Subito dopo l'elezione, Niccolo V invi\u00f2 i cardinali Scarampi e Condulmer a Tivoli, dove era accampato Alfonso V d'Aragona. Scarampi, riconfermati tutti i precedenti accordi tra il re di Napoli ed il papa Eugenio IV, ottenne da Alfonso V la restituzione di Tivoli e il possesso pontificio di Terracina e Benevento (marzo del 1447). Grazie all'opera dello Scarampi, i rapporti tra Niccolo V e Alfonso d'Aragona si mantennero buoni, quasi privilegiati. Infatti, il papa esent\u00f2 Alfonso d'Aragona dalla consegna annuale della \u201cbianca chinea\u201d e dalla somma dovuta come riconoscimento della dipendenza feudale del regno di Napoli dal pontefice.\nPotentissimo, nel 1451 compr\u00f2 a Padova l'Arena per farne la sua abitazione.\nIl 16 maggio 1454 il cardinale ottenne da Alfonso d'Aragona, nonostante l'opposizione del papa, la commenda dell'abbazia di Montecassino. Il re s'era voluto sdebitare con lo Scarampi che aveva negoziato la sua riconciliazione con il papa e per il prestito di 60.000 ducati che aveva ricevuto dal prelato durante la guerra con Renato d'Angi\u00f2.\nLa crociata.\nNiccolo V tormentato e sfinito da lunga malattia mor\u00ec il 24 marzo 1455. Il conclave si apr\u00ec il 4 aprile, mentre la caduta di Costantinopoli aveva posto in allarme gli stati europei che sentivano la esigenza di una nuova crociata contro i turchi. Ancora una volta, fu il cardinale Scarampi ad influenzare la elezione del papa. La scelta ricadde sul pi\u00f9 vecchio dei cardinali Alonso Borja che assunse il nome di Callisto III che subito dopo la sua elezione giur\u00f2 di dedicarsi alla lotta contro i turchi. Il papa, appena un mese dopo la sua elezione, aveva concluso contratti per il noleggio e la costruzione di galee. A Roma le banchine del fiume Tevere furono trasformate in cantiere navale.\nIl 17 dicembre 1455, Calisto III design\u00f2 il cardinale Scarampi a capitano generale ed ammiraglio della flotta contro i Turchi. La nomina venne celebrata a Roma con feste grandiose. Il 31 maggio 1456, festa di santa Petronilla, lo Scarampi, dopo aver ricevuto dal papa la croce alla spalla, si mosse da Roma con le galee costruite sulle rive del Tevere per andare ad Ostia. Lo scopo della spedizione era, da una parte di proteggere gli abitanti delle isole cristiane nell'Egeo molestate dai turchi.\nPer raggiungere quest'ultimo intento, la flotta era senza dubbio troppo debole e per tal motivo il cardinale Scarampi veleggi\u00f2 verso Napoli, dove aveva da ricevere le 15 galere promesse al papa nell'anno precedente da re Alfonso. La flotta pontificia giunta nel mar Egeo si diresse a Rodi per recare ai cavalieri dell'isola aiuto in denaro, armi e grano, e poi veleggi\u00f2 verso Chios, poi a Lesbo, Samotracia e Taso, da dove cacci\u00f2 i presidii turchi lasciandovi truppe pontificie. Stabil\u00ec poi il suo quartiere principale a Rodi, dove aveva a disposizione un grande arsenale e sconfisse ripetutamente i Turchi a Rodi, Mitilene, Cipro e Chio.\nIl papa tent\u00f2 invano di trascinare i principi cristiani nella lotta in Oriente, proponendo anche un congresso tra le potenze europee da tenersi a Roma nell'agosto 1458. Il congresso and\u00f2 a monte per la morte del suo stesso promotore: Callisto III. Il grande assente al conclave fu il cardinale Scarampi che era rimasto a Rodi al comando della flotta pontificia.\nIl 19 agosto fu eletto pontefice Silvio Enea Piccolomini che assunse il nome di Pio II.\nSolo nel mese di febbraio del 1459 il cardinale rientr\u00f2 a Roma con un bottino di valore inestimabile ed il 16 marzo raggiunse il papa Pio II a Siena. Nel frattempo erano iniziate le peripezie della guerra di successione al trono di Napoli che ebbero drammatici riflessi anche dentro Roma. Giovanni Antonio Orsini Del Balzo principe di Taranto, per indebolire dentro Roma la signoria del papa Pio II che si era schierato dalla parte di Ferrante I d'Aragona, sobill\u00f2 la rivolta antipapale delle famiglie dell'Anguillara, dei Savelli e dei Colonna. Ancora una volta, il cardinale Ludovico Scarampi, rientrato con il papa Pio II a Roma il 6 ottobre 1460, alla testa di 5.000 cavalieri fornitigli da Milano, ripristin\u00f2 l'ordine a Roma.\nPio II ritornato a Roma, nonostante l'aperta contrariet\u00e0 dello Scarampi, profuse tutte le sue energie per la realizzazione di una nuova crociata che fu il suo ultimo sogno. Giunto ad Ancona, il papa stremato dal viaggio si ammal\u00f2 di peste e spir\u00f2 nella notte tra il 14 ed il 15 agosto 1464. Il conclave per la elezione del nuovo papa fu aperto il 28 agosto. A contendersi il soglio pontificio furono i cardinali Ludovico Scarampi e Guillaume d'Estouteville. Ma inaspettatamente al primo scrutinio fu eletto Pietro Barbo che assunse il nome di Paolo II.\nMa \u00abeletto al pontificato il Barbo col nome di Paolo II, acerrimo nemico dello Scarampi, questi tanto se ne dolse, che dopo alcuni mesi per puro affanno se ne mor\u00ec nel 1465, all'et\u00e0 d'anni 64 non compiuti, e 25 di cardinalato. Alla sua morte usc\u00ec per Roma questo motto, che il papato dato al Barbo era la spada che uccideva lo Scarampi, e non altra infermit\u00e0. Narra il Cardella, che lo Scarampi fu sepolto nella chiesa del suo titolo, dove nottetempo rotta e infranta la tomba di lui da Antonio Tocco canonico di san Lorenzo in Damaso, il cadavere fu spogliato delle vesti e dell'anello cardinalizio; onde il suo sepolcro rimase affatto oscuro e negletto per lo spazio di quarant'anni, finch\u00e9 la liberalit\u00e0 di Enrico Hunis arcivescovo di Taranto fece a proprie spese costruire un magnifico avello, che tuttora esiste nella sagrestia dei canonici di quella basilica, con sottoposta elegante iscrizione\u00bb.\nI cronisti coevi soprannominarono lo Scarampi \"cardinal Lucullo\". \u00abNon pot\u00e9 il Mezzarota sfuggire, segue lo stesso Cardella, i rimproveri degli scrittori dei suoi tempi, per avere il primo tra i cardinali tenuto cani e cavalli, numerosa famiglia, preziosa suppellettile, e imbandita una mensa lauta e sontuosa; come altres\u00ec per essere stato dedito ai conviti e al giuoco, in cui \u00e8 fama che in una sola notte perdesse con Alfonso re di Napoli otto mila ducati; perdita che non gli apport\u00f2 alcun pregiudizio, essendo lo Scarampi il pi\u00f9 ricco privato d'Italia\u00bb.\n\u00abLasci\u00f2 morendo questo cardinale enormi ricchezze, che con testamento a due suoi famigliari e congiunti aveva legate; sennonch\u00e9 il Papa che gli aveva accordata la facolt\u00e0 di far testamento, annull\u00f2 la volont\u00e0 dello Scarampi; e chiamati a succedere negli immobili un fratello e un nipote del trapassato, ordin\u00f2 che i denari e gli effetti preziosi fossero consumati in opere pie e di pubblica utilit\u00e0\u00bb.\nDello Scarampi ci restano stampate due lettere latine ad Ermolao Barbaro.\n\u00c8 sepolto nella chiesa di San Lorenzo in Damaso in Roma"}
{"id": "584593", "revid": "200568", "url": "https://it.wikipedia.org/wiki?curid=584593", "title": "Pithecusa", "text": "Pithecusa, o Pitecussa (in greco \u03a0\u03b9\u03b8\u03b7\u03ba\u03bf\u1fe6\u03c3\u03c3\u03b1\u03b9, Pithekoussai, o Pithecusae; letteralmente \"delle scimmie, popolata dalle scimmie\"), sull'attuale isola di Ischia, \u00e8 considerata il pi\u00f9 antico stanziamento greco in Italia, la cui fondazione viene fatta risalire alla prima met\u00e0 dell'VIII secolo a.C. (770 a.C.), per opera dei Greci di Eretria e di Calcide (sull'Eubea). Con buona verosimiglianza non fu una colonia greca in senso stretto, ma una comunit\u00e0 mercantile a prevalenza greca (di almeno due metropoli differenti, Eretria e dell'Eubea, ma sono possibili anche ulteriori origini), in cui per\u00f2 convivevano anche numerosi coloni etruschi e fenici (e forse anche punici), nata come emporio multietnico, tese a diventare anche una colonia di popolamento a prevalenza ellenica.\nStoria e caratteristiche.\nIl ritrovamento fortuito di muri a secco, avvenuto nel 1989 a seguito di uno smottamento, in localit\u00e0 Punta Chiarito, nella frazione di Panza, ha dato l'avvio tra il 1993 ed il 1995 ai lavori di scavo che hanno permesso il ritrovamento di una fattoria greca tenuta da agricoltori benestanti, come dimostra la buona fattura dei vasi che sono stati rinvenuti ed ha permesso di anticipare lo sbarco dei primi coloni greci di circa venti anni rispetto all'originaria ipotesi, cio\u00e8 intorno al 790-780 a.C., da qui poi i coloni avrebbero colonizzato via via l'isola per stabilirsi sulle alture di Monte Vico, nella zona settentrionale dell'isola e perci\u00f2 prospiciente il continente.\nInfatti, la baia di Sorgeto, che si trova ai piedi di Punta Chiarito, offre un riparo ideale per le navi, soprattutto dai venti di maestrale, vento dominante nella zona, un requisito importante per i Greci nella scelta di approdo. Tale requisito, infatti, non \u00e8 presente nella zona di Monte Vico e costituiva per gli studiosi un'anomalia non facilmente spiegabile.\nSecondo lo storico greco Strabone (\"Geogr.\", V, 4, 9), la ricchezza dell'isola era dovuta alle risorse agrarie spontanee e alla lavorazione dell'oro, disciplina che gli Euboici avevano portato con loro e mantenuta viva. Dai risultati archeologici provenienti dallo studio della necropoli si deduce che la comunit\u00e0 euboica sull'isola di Ischia era principalmente dedita allo scambio e alla lavorazione artigianale. Sono state ritrovate ceramiche a decorazione geometrica, nella quale fanno la loro prima comparsa le figurazioni umane, con una certa significativa presenza di scene di navigazione e di naufragio.\nInoltre a Pithecusa si registra la pi\u00f9 antica firma di arte vasaia greca finora pervenuta (testimonianza ne \u00e8 la Coppa di Nestore). A Pithecusa si lavorava anche il ferro, come dimostrato dal rinvenimento di uno scarto di fibula e scorie, probabilmente provenienti dall'Isola d'Elba e dalle colline metallifere della Toscana, attestate in localit\u00e0 Mazzola. La necropoli presenta l'aspetto di un emporio al quale affluiscono merci e mercanti di varia origine. I contatti commerciali con le citt\u00e0 della costa siriana, in particolare con il sito di al-Mina, sono documentati da una grande quantit\u00e0 di oggetti di importazione orientale, quali sigilli incisi di fattura siriaca, ceramica fenicia, scarabei egizi o di imitazione fenicia. Il sito di Pithecusa era gestito da un gruppo aristocratico proprietario di navi ed era caratterizzato da una comunit\u00e0 dedita prevalentemente all'artigianato e alle attivit\u00e0 marinare. Tra i segni che dimostrano la fisionomia aristocratica del ceto dominante \u00e8 la coppa rodia, detta di Nestore (del seconda met\u00e0 dell'VIII secolo a.C.), parte del corredo di un fanciullo di circa dieci anni, che rimanda ad uno dei primi esempi fino ad oggi attestati di pratica conviviale. Nell'iscrizione che vi \u00e8 graffita l'autore vanta la capacit\u00e0 di essere presi, grazie al vino della sua coppa, dal desiderio di \"Afrodite dalle belle corone\"."}
{"id": "584603", "revid": "1745361", "url": "https://it.wikipedia.org/wiki?curid=584603", "title": "Artio", "text": "Artio \u00e8 la dea celtica della caccia e dell'abbondanza (sul cui conto oggi si sa molto poco), spesso raffigurata con le sembianze di un'orsa, oppure insieme a questo animale.\nRiferimenti.\nNe \u00e8 un esempio la scultura in bronzo proveniente da Muri, nei pressi di Berna (nome che significa \"orso\") in Svizzera, che mostra un grande orso, dietro al quale c'\u00e8 un piccolo albero, che sta di fronte a una donna seduta su un carro. Quest'ultima sembra tenere sul grembo dei fiori e della frutta, che serve forse a sfamare l'animale, e nella mano destra regge una tazza. La scultura poggia su una grande base rettangolare in bronzo con un'iscrizione:\nAnche un'altra iscrizione, proveniente per\u00f2 dalla citt\u00e0 di Treviri (nell'odierna Germania, sulla riva occidentale del fiume Mosella), si riferisce ad Artio.\nEtimologia.\nIl nome di questa dea deriva dalla parola gallica \"artos\", cio\u00e8 \"orso\".\nAnche altre lingue celtiche hanno parole simili, come \"art\" nell'antico irlandese, \"arth\" in gallese. E perfino in greco \u1f04\u03c1\u03ba\u03c4\u03bf\u03c2 (\"\u00e1rktos\") significa \"orso\".\nSecondo alcuni studiosi, il nome di Re Art\u00f9, come il nome Arturo in genere, sarebbe collegato proprio a questa parola e a questa divinit\u00e0."}
{"id": "584607", "revid": "174925", "url": "https://it.wikipedia.org/wiki?curid=584607", "title": "Teorema di Bolzano", "text": "In analisi matematica il teorema di Bolzano, detto anche teorema degli zeri \"per le funzioni continue\", assicura l'esistenza di almeno una radice delle funzioni continue reali che assumano segni opposti ai due estremi di un intervallo. Il teorema \u00e8 stato dimostrato dal matematico boemo Bernard Bolzano.\nEnunciato.\nConsideriamo una funzione formula_1 continua. Supponiamo che formula_2 e formula_3 abbiano segno opposto, ovvero\nAllora esiste almeno un punto formula_5 tale che \nDimostrazione (per assurdo).\nSenza perdita di generalit\u00e0 poniamo formula_7. La dimostrazione seguente \u00e8 una dimostrazione per assurdo. Si suppone quindi che formula_8 sia diverso da zero per ogni formula_9 nell'intervallo. Si definisce l'insieme seguente formula_10:\nL'insieme formula_10 non \u00e8 vuoto, perch\u00e9 contiene formula_13, inoltre formula_10 \u00e8 superiormente limitato da formula_15 poich\u00e9 formula_16 dunque per l'assioma di completezza dei reali esiste formula_17.\nL'estremo superiore \u00e8 caratterizzato da queste due propriet\u00e0\nIl valore formula_23 \u00e8 diverso da zero, ed \u00e8 quindi positivo o negativo. In entrambi i casi si giunge ad un assurdo.\nDimostrazione (con metodo di bisezione).\nL'idea \u00e8 quella di costruire una successione reale convergente ad un punto che si verifichi essere proprio lo zero della funzione data.\nSi ponga formula_35, formula_36.\nPoi si definisca formula_37.\nSe formula_38 allora non c'\u00e8 pi\u00f9 niente da dimostrare.\nSe invece formula_39 si ponga formula_40 e formula_41; al contrario, se formula_42, si ponga formula_43 e formula_44.\nAl generico passo formula_45 si ponga induttivamente formula_46. Se formula_47 non c'\u00e8 pi\u00f9 nulla da dimostrare, se formula_48 si ponga formula_49 e formula_50, se invece formula_51 si ponga formula_52 e formula_53.\nRisultano cos\u00ec costruite induttivamente le tre successioni formula_54, formula_55 e formula_56.\nSi vede immediatamente che formula_54 \u00e8 non decrescente, formula_55 \u00e8 non crescente, e nondimeno formula_59 per ogni formula_60 (quindi per il teorema delle successioni monotone formula_61 e formula_62 esistono finiti).\nSi nota poi che formula_63, e di conseguenza formula_64.\nQuindi formula_65, cio\u00e8 formula_66.\nPossiamo allora applicare il teorema dei carabinieri e concludere che: formula_67.\nSia allora formula_68 tale limite comune. La continuit\u00e0 della funzione formula_69 ci assicura che formula_70.\nNondimeno il fatto che formula_71 sia chiuso assicura che formula_72.\nD'altra parte, per costruzione induttiva si ha che formula_73.\nQuindi possiamo applicare il teorema di conservazione delle disuguaglianze ed affermare: formula_74\nQuindi formula_75, di conseguenza formula_76.\nSiccome poi formula_13 e formula_15 non sono zeri di formula_69, deve essere che formula_80, come volevamo.\nOvviamente il teorema vale anche nell'ipotesi che formula_81, basta applicare il procedimento visto a formula_82, sicuri del fatto che gli zeri di formula_69 sono tutti e soli quelli di formula_82."}
{"id": "584608", "revid": "322321", "url": "https://it.wikipedia.org/wiki?curid=584608", "title": "Bartolomeo Zabarella", "text": "Biografia.\nAristocratico padovano, era nipote del cardinale e grande canonista Francesco Zabarella. Fu dal 1426 al 1430 arciprete della cattedrale patavina, resse poi da arcivescovo Spalato e, dal 1439, Firenze, succedendo a Ludovico Scarampi.\nTra le legazioni compite per il pontefice si ricordano quelle compiute in Germania, Francia e Spagna, dove dimostr\u00f2 le sue doti di finissimo oratore. Quando da Roma comp\u00ec il viaggio per recarsi a Firenze nella sua sede si ammal\u00f2 a Siena e mor\u00ec nel 1445.\nA Firenze gli succedette Antonino Pierozzi, santo patrono della citt\u00e0."}
{"id": "584609", "revid": "14806", "url": "https://it.wikipedia.org/wiki?curid=584609", "title": "New Jack Swing", "text": ""}
{"id": "584616", "revid": "508036", "url": "https://it.wikipedia.org/wiki?curid=584616", "title": "Lazzaro (Motta San Giovanni)", "text": "Lazz\u00e0ro \u00e8 una frazione del comune di Motta San Giovanni in provincia di Reggio Calabria.\nLa sua delimitazione territoriale va dal torrente Cambareri (a nord, al confine con il comune di Reggio Calabria) fino al torrente Riace (a sud, al confine con il comune di Montebello Ionico, subito dopo Capo d'Armi).\nSi estende per circa lungo la costa e dista circa dalla citt\u00e0 di Reggio Calabria.\nStoria.\nLazzaro era gi\u00e0 nota ai greci ed ai romani come \"Leucopetra\", dal greco antico \u039b\u03b5\u03c5\u03ba\u03bf\u03c0\u03ad\u03c4\u03c1\u03b1: \"pietra bianca\", cio\u00e8 il colore del vicino promontorio di Capo d'Armi. Scrisse il geografo greco Strabone:\n Viene citata anche da Cicerone, il quale fece sosta a Lazzaro nel 43 a.C., fuggiasco da Roma dopo la condanna del Primo triumvirato: \nLa invasioni barbariche del V secolo costrinsero gli abitanti di Lazzaro a spostarsi verso le zone collinari; fu con i Bizantini che avvenne la ripresa sociale ed economica.\nDistrutto dal terremoto del 1908, il paese fu ricostruito pochi chilometri a monte del vecchio. Le vittime del terremoto furono circa un migliaio.Fino agli anni sessanta era molto diffusa l'attivit\u00e0 della raccolta del gelsomino e del bergamotto, attualmente per\u00f2 in declino. Negli anni settanta e ottanta Lazzaro fu un'importante localit\u00e0 turistica, oggi in declino a causa dei processi di erosione costiera che hanno colpito il paese a partire dalla fine degli anni novanta. Oggi le principali attivit\u00e0 di Lazzaro sono legate all'industria dei laterizi ed alle attivit\u00e0 ristorative.\nArcheologia.\nLazzaro \u00e8 nota per essere una localit\u00e0 di notevole interesse archeologico, in quanto luogo di ritrovamento di diversi reperti. Tra i pi\u00f9 importanti, in localit\u00e0 Lia, i resti di una villa romana appartenuta probabilmente al patrizio Publio Valerio, il quale ospit\u00f2 Cicerone in fuga da Roma dopo la condanna subita da parte del Primo triumvirato. In localit\u00e0 Capo dell'Armi sono stare rinvenute numerose tracce della presenza dei primi cristiani, tra le quali: un'iscrizione sepolcrale della Lettera ai Romani () di San Paolo, di et\u00e0 protocristiana; un mattone andato ormai perduto con graffito cristiano recante la scritta \"\u00abBibas [o forse Vivas] ad Deo\u00bb\", databile fra il IV secolo d.C. e il VI secolo d.C.; un corredo di oreficeria; una necropoli protocristiana. Inoltre \u00e8 stata rinvenuta una lucerna raffigurante la Menorah, il candelabro ebraico a sette bracci: testimonianza di una probabile presenza di una comunit\u00e0 ebraica databile intorno al IV secolo.\nSempre a Capo dell'Armi, verso la fine del XIX secolo (comunque prima del 1882), furono ritrovate quattro \"ghiande missili\" testimonianza dell'attivit\u00e0 condotta da Quinto Salvidieno Rufo Salvio nello Stretto di Messina, in occasione della guerra navale fra Ottaviano e Sesto Pompeo del 42 a.C..\nNel 1948, durante i lavori per la costruzione dell'acquedotto, fu rinvenuta casualmente una stipe votiva dedicata al culto della dea Demetra. Le statuine ritrovate sono state datate tra la fine del V secolo a.C. e i primi anni del III secolo a.C.. Gi\u00e0 nel 1904 erano state rinvenute alcune statuette fittili femminili databili intorno al IV secolo a.C., dedicate probabilmente a Demetra e/o a Kore. In occasione degli scavi del 1904, fu rinvenuta contestualmente una colonnina dorica e una stele di pietra databile nello stesso periodo delle statuette, recante l'iscrizione: \u00ab\"Kleainetas, figlio di Nicomaco, vota alla dea la decima parte di qualcosa di suo\"\u00bb. Tutto ci\u00f2 a testimonianza di un probabile luogo di culto greco.\nCultura, economia e religione.\nImportante \u00e8 a Lazzaro l'attivit\u00e0 folkloristica; i gruppi folklorici sono tre: \"Lazzaro\", \"Leucopetra\" e \"Capo d'Armi\", tutti interpreti della tarantella calabrese, meglio nota come viddaneddha.\nAttualmente le principali attivit\u00e0 di Lazzaro sono legate all'industria dei laterizi ed alle attivit\u00e0 ristorative. Lazzaro \u00e8 nota per essere il luogo di lavorazione della \"Pietra di Lazzaro\": una roccia sedimentaria calcarea, molto utilizzata in edilizia. In passato a Lazzaro era molto sviluppata l'arte della ceramica, arte ormai in decadenza.\nNegli anni settanta e ottanta Lazzaro fu un'importante localit\u00e0 turistica: \u00e8 per\u00f2 oggi in declino a causa dei processi di continua erosione costiera che hanno colpito (e colpiscono ancora oggi) il paese a partire dalla fine degli anni novanta.\nPatrona di Lazzaro \u00e8 Santa Maria delle Grazie, alla quale \u00e8 dedicata la chiesa principale, situata nella piazza di Lazzaro centro e riedificata nel 1926 dopo la distruzione del 1908.\nGeografia antropica.\nFrazioni.\nLazzaro si divide in pi\u00f9 frazioni, le cui pi\u00f9 importanti sono: Fornace, Casalotto Ferrina, Rione Stazione, Lazzaro centro, Paolia, Sant'Elia di Lazzaro, Lavandara, Olivitello, Capo d'Armi, Riace.\nA causa della forma lunga e stretta, quindi scomoda nel raggiungere i luoghi di culto, quasi tutte le frazioni sono dotate di una propria chiesa.\nInfrastrutture e trasporti.\nLazzaro \u00e8 attraversata dalla direttrice jonica per la sua posizione sul mare. Ci\u00f2 ha storicamente influito sullo sviluppo del paese, rendendolo pi\u00f9 grande del comune stesso di Motta San Giovanni che lo comprende. \u00c8 attraversata infatti dalla Strada statale 106 Jonica (Reggio Calabria - Taranto) e dal Servizio ferroviario suburbano di Reggio Calabria (Villa San Giovanni - Melito di Porto Salvo).\nEtnie e Minoranze Straniere.\nGrecia 70\nRussia 60\nRomania 50\nSuriname 10\nin Totale ci sono 190 stranieri a Lazzaro(Motta San Giovanni)."}
{"id": "584617", "revid": "36426", "url": "https://it.wikipedia.org/wiki?curid=584617", "title": "Arcivescovo di Spalato", "text": ""}
{"id": "584618", "revid": "729019", "url": "https://it.wikipedia.org/wiki?curid=584618", "title": "Endoscopia", "text": "L'endoscopia (dal greco \"\u00e8ndon\", \"dentro, interno\" e \"skop\u00ea\", \"osservazione\") \u00e8 un metodo di esplorazione dal punto di vista medico che permette di visualizzare l'interno del corpo.\nPer questo esame viene utilizzato un endoscopio, un particolare strumento dotato di un tubo da inserire nel paziente (guaina introduttiva) sulla cui testa sono presenti una telecamera, delle lentine luminose (fasci di luce a fibra ottica) e dei canali, all\u2019interno della guaina introduttiva oltre ai cavi della telecamera e i fasci luminosi possono essere presenti anche dei canali, i pi\u00f9 comuni in un colonscopio flessibile standard sono: canale operatore (o canale bioptico) utilizzato per aspirazione e al cui interno possono scorrere gli strumenti utilizzati per le piccole operazioni o prelievi, canali a/w (air: aria per insufflazione e dilatazione permettendo allo strumento di avanzare, water: acqua per il lavaggio della lente telecamera), canale di lavaggio mirato (per lavare un\u2019area esposta alla visione), la testa di uno strumento flessibile si pu\u00f2 orientare, in base al tipo di strumento, in quasi tutte le posizioni (Up-Down-Left-Right per i gastroscopi, colonscopi, duodenoscopi, enteroscopi e Up-Down per i broncoscopi) dall\u2019utilizzatore, alcuni endoscopi, pi\u00f9 comunemente i gastroscopi, possono orientare la testa di 210 gradi (retroversione).\nL'endoscopia pu\u00f2 essere utilizzata sia per la diagnostica, sia per l'esecuzione di interventi terapeutici (endoscopia operativa), sia ancora come strumento di supporto durante un intervento chirurgico.\nLa broncoscopia \u00e8 l'esame specifico per l'esplorazione dei bronchi, cos\u00ec come la colonscopia \u00e8 l'esame del colon, etc.\nGli endoscopi si inseriscono quando \u00e8 possibile per via naturale, di solito per via orale. A volte invece \u00e8 necessario un intervento per creare un'adeguata via d'accesso allo strumento, come nel caso della toracoscopia, della laparoscopia o della epiduroscopia (in questo caso si parla di endoscopia chirurgica).\nUna tecnica meno invasiva consiste nell'assunzione di una piccola capsula, che contiene una microtelecamera e memoria flash, e viene normalmente espulsa attraverso le feci. La capsula fornisce al medico immagini tridimensionali ad alta risoluzione, che pu\u00f2 avanzare per singolo fotogramma ed impiegata per l'esame dell'intestino tenue, principalmente per la ricerca di fonti di sanguinamento occulto, non osservabili con l'esofagogastroduodenoscopia o con l'ileo-colonscopia.\nUsi.\nOtorinolaringoiatria.\nEffettuata sotto anestesia generale, la laringoscopia diretta permette di visualizzare la laringe e le corde vocali. La rinofibroscopia permette l'esame delle fosse nasali, della laringe e della faringe. Infine la sinuscopia, con un'anestesia locale, permette di osservare lo Stato delle mucose nasali.\nPneumologia.\nLa fibroscopia dei bronchi permette d'osservare la trachea e i bronchi. L'esame si fa sotto anestesia locale o generale. La pleuroscopia esplora la cavit\u00e0 pleurale (lo spazio tra 2 strati di pleura), sotto anestesia locale o generale.\nGastroenterologia.\nL'anoscopia (che permette di osservare l'ano) e la rettoscopia (per le mucose del retto) si fanno senza anestesia, con uso di strumenti monouso di solito di plastica trasparente, con illuminazione tramite un canale laterale, rigidi. \nLa Rettosigmoidoscopia non richiede una preparazione troppo disagevole, si fa con uno strumento flessibile e a volte senza sedazione e senza anestesia consente di visualizzare tutto il retto e una parte o la totalit\u00e0 del sigma. \nLa colonscopia richiede preferibilmente sedazione-analgesia e talvolta va prudentemente eseguita in anestesia; pu\u00f2 essere parziale o completa, e comportare o meno l'esame dell'ultimo tratto dell'ileo, ma certamente prevede una adeguata preparazione e pulizia dell'intestino, e di visualizzare tutto il colon e il retto.\nL'endoscopia 'alta' ovvero del tubo digerente superiore (esofagogastroduodenoscopia dell'esofago, dello stomaco e del duodeno) e quella del tubo digerente inferiore (colonscopia dell'intestino crasso), permettono di individuare eventuali infiammazioni, polipi, tumori, diverticoli, ulcere e altre lesioni. Si pratica di solito un'anestesia orofaringea (locale), ma a volte \u00e8 indicata ed opportuna una sedazione - analgesia, e in casi meno frequenti una vera anestesia generale].\nTramite laparoscopia si esplora la membrana che riveste la cavit\u00e0 addominale, la superficie del fegato, la cistifellea ed \u00e8 effettuata in anestesia generale. Tramite toracoscopia si esplora la cavit\u00e0 toracica, con particolare riguardo alla pleura, ai polmoni, all'esofago, al mediastino ed al diaframma.\nTutte le procedure endoscopiche relative all'apparato digerente sopra - accennate si sono ampiamente evolute negli ultimi 30 anni, risultano in continua evoluzione tecnologica, e consentono oggi sia procedure invasive parachirurgiche sia veri e propri interventi che si avvalgono sempre pi\u00f9 spesso anche di tecnologie robotiche (chirurgia robotica per via laparoscopica).\nGinecologia/Ostetricia.\nL'amnioscopia, la quale non necessita di alcuna anestesia, \u00e8 l'esame del liquido amniotico nel quale \u00e8 immerso il feto.\nLa fetoscopia (esame del feto), rara, avviene sotto anestesia generale.\nL'isteroscopia \u00e8 l'esame della cavit\u00e0 uterina. Permette di evidenziare setti, sinechie, polipi, miomi. Utilizzando appositi isteroscopi dotati di minuscoli strumenti \u00e8 possibile rimuovere alcune di queste patologie, talora anche ambulatorialmente, senza ricorso all'anestesia.\nUrologia.\nLa cistoscopia \u00e8 l'esame della vescica. Si pratica senza anestesia nella donna e con anestesia locale nell'uomo.\nReumatologia.\nL'artroscopia osserva le articolazioni, e viene fatta di solito in anestesia generale."}
{"id": "584621", "revid": "32658", "url": "https://it.wikipedia.org/wiki?curid=584621", "title": "Lazz\u00e0ro", "text": ""}
{"id": "584627", "revid": "729019", "url": "https://it.wikipedia.org/wiki?curid=584627", "title": "Rannalhi", "text": "Rannalhi \u00e8 un'isola delle Maldive posta nella zona sud-occidentale dell'atollo di Mal\u00e9-sud.\nDista 36\u00a0km dall'aeroporto di Mal\u00e9 (Capitale delle Maldive).\nLa folta vegetazione tropicale, le spiagge bianche e la splendida barriera corallina (\"reef\") a poca distanza dalla riva caratterizzano questa isola.\nMeta di vacanza per il turismo internazionale."}
{"id": "584631", "revid": "1904508", "url": "https://it.wikipedia.org/wiki?curid=584631", "title": "Marino Grimani (doge)", "text": "Figlio di Girolamo e Donata Pisani, uomo ricchissimo e abile politico, il suo dogato rimase famoso per due motivi: le splendide feste per l'incoronazione di sua moglie Morosina Morosini a \"Dogaressa\" (1597) e l'inizio delle querelle tra Papato e Repubblica che sfocer\u00e0, sotto il regno del suo successore Leonardo Donato, all'Interdetto per Venezia, con lunghi strascichi sui rapporti tra la Chiesa e la Serennissima (1606 \u2013 1607).\nBiografia.\nCarriera politica.\nUomo ricco e potente, il Grimani fece una rapida carriera: podest\u00e0, ambasciatore (per lunghissimo tempo presso il papa, a Roma), consigliere dogale, Savio.\nNominato cavaliere ed amatissimo dal popolo, verso il quale usava spesso le sue ingenti ricchezze per accattivarsene il favore, divenne presto uno degli uomini pi\u00f9 influenti del governo.\nAlla morte del doge Pasquale Cicogna, finalmente, si candid\u00f2 alla massima carica.\nDogato.\nDopo ben sessantotto scrutini nessuno dei concorrenti proposto alla carica di Doge riusciva a raggiungere il quorum a seguito di alleanze, intrighi e ripicche fra i vari nobili.\nIl Grimani, uomo di fiuto politico non indifferente, riusc\u00ec, grazie a costosi \"regali\", a spezzare gli accordi tra i suoi concorrenti e a raggiungere il numero di voti necessari.\nIl popolo, che lo amava, festeggi\u00f2 a lungo la sua elezione; gli sfarzosi festeggiamenti proseguirono ininterrottamente per quasi un anno, per poi riprendere nel 1597 per la fastosa incoronazione a dogaressa di Morosina Morosini.\nIl costo di tali festeggiamenti fu talmente alto che sino alla fine del Seicento, non si ripet\u00e9 pi\u00f9 un evento simile.\nTra ricchi banchetti, rappresentazioni teatrali e ricevimenti sfarzosi all'ordine del giorno, la vita procedette spensierata e felice, anche se oscure nubi iniziavano ad addensarsi.\nNel 1600 iniziavano gli attriti tra il Papato e Venezia.\nDurante il 1601 \u2013 1604 vennero emesse numerose leggi limitatrici del potere papale che garantivano, al contrario, il massimo controllo statale sulle strutture clericali.\nAlla fine del 1605 due ecclesiastici vennero imprigionati come criminali \u201ccomuni\u201d e senza concessione dei privilegi che spettavano loro ed il papa Paolo V, risentito, invi\u00f2 proteste formali il 10 dicembre dello stesso anno.\nMorte.\nIl Grimani, ammalato da tempo a causa di tutti gli eccessi derivati dalle feste e dai banchetti, non pot\u00e9 interessarsi di questo problema visto che mor\u00ec il 25 dicembre 1605."}
{"id": "584635", "revid": "254059", "url": "https://it.wikipedia.org/wiki?curid=584635", "title": "Rifugio Tommaso Pedrotti", "text": "Il rifugio Tommaso Pedrotti - Tosa \u00e8 un rifugio situato nelle Dolomiti di Brenta, comune di San Lorenzo in Banale (Trentino occidentale), a 2.491 metri di altitudine.\nStoria.\nIl primo edificio ad essere costruito \u00e8 stato l'attuale rifugio Tosa, realizzato dalla Societ\u00e0 alpinisti tridentini (SAT) nel 1881 a 2.439 metri di altitudine. La costruzione originaria era costituita da una capanna di un solo locale.\nAmpliato pi\u00f9 volte nel corso degli anni, oggi \u00e8 utilizzato come dipendenza del vicino rifugio Pedrotti.\nIl secondo edificio fu costruito all'inizio del XX secolo dalla sezione bremese del Deutscher und \u00d6sterreichischer Alpenverein (Du\u00d6AV - Club Alpino austro-tedesco), che lo edific\u00f2 in localit\u00e0 \"Sella del Rifugio\", tra la Cima Brenta Bassa e il Croz del Rifugio, ad un'altitudine di 2.491 metri.\nTale secondo fabbricato divenne propriet\u00e0 della SAT all'esito di una lunga controversia giudiziale, decisa nel 1914 dalla Corte Suprema di Vienna.\nDopo la prima guerra mondiale il rifugio fu ristrutturato ed intitolato alla memoria di Tommaso Pedrotti, fratello di due presidenti della SAT.\nCaratteristiche e informazioni.\nSi compone di due edifici, il principale ha una capacit\u00e0 ricettiva totale di 135 posti letto ed \u00e8 aperto dal 20 giugno al 20 settembre. Dispone inoltre di un locale invernale, sempre aperto, con 20 posti.\nI due rifugi si trovano in posizione centrale nel gruppo delle Dolomiti di Brenta, e permettono un agevole accesso a celebri ascensioni e ferrate, tra cui la via delle Bocchette.\nLe strutture del rifugio sono frequentate in estate da migliaia di alpinisti ed escursionisti.\nTraversate.\nIl rifugio funge da punto di appoggio per la Via delle Bocchette, pertanto le principali traversate avvengono lungo questo percorso. Si possono compiere traversate ai seguenti rifugi."}
{"id": "584636", "revid": "76963", "url": "https://it.wikipedia.org/wiki?curid=584636", "title": "Annabella Piugattuk", "text": "Nata a Iqaluit e cresciuta a Iglulik, un villaggio di circa 1.800 persone nella tundra artica, la Piugattuk, che parla l'Inuktitut come lingua madre, \u00e8 approdata al mondo del cinema al termine di una selezione condotta su un centinaio di donne inuit, senza avere esperienze passate di recitazione.\nNel film \"The Snow Walker\" interpreta il ruolo di Kanaalaq, una giovane donna inuit, malata di tubercolosi. Alla pari del personaggio che interpreta, Annabella Piugattuk \u00e8 in grado di pescare, cacciare, e conciare le pelli di carib\u00f9.\nNel 2004 ha ottenuto una nomination al premio Genie come migliore attrice."}
{"id": "584648", "revid": "1494169", "url": "https://it.wikipedia.org/wiki?curid=584648", "title": "Classe Virginia", "text": "Tre classi di imbarcazioni militari della United States Navy sono state battezzate \"Virginia\", in onore dell'omonimo stato degli Stati Uniti d'America."}
{"id": "584649", "revid": "1573940", "url": "https://it.wikipedia.org/wiki?curid=584649", "title": "Bucorvus", "text": "Bucorvus \u00e8 un genere di uccelli bucerotiformi, unico genere della famiglia Bucorvidae, in passato considerata una sottofamiglia, Bucorvinae, della famiglia Bucerotidae. Comprende due specie note come bucorvi o anche bucorax e bucorace\nDescrizione.\nL'aspetto dei bucorvi \u00e8 piuttosto impressionante: con un corpo ricoperto di piume nere, pesante fino a cinque chilogrammi e con una lunghezza che arriva al metro, questi uccelli percorrono le savane sulle lunghe zampe, tenendo ripiegate le ali. La testa di questi uccelli contribuisce notevolmente ad accrescere il loro aspetto \"strano\": dotato di un lungo becco, anch'esso nero, adatto per catturare piccoli animali quali vermi e lucertole, il capo \u00e8 in gran parte ricoperto da pelle glabra, che nel bucorvo d'Abissinia tende a colorarsi di blu-nerastro, mentre nel bucorvo di Leadbeater si accende di un rosso vivo. Il cranio \u00e8 anche dotato di una cresta che spunta da sopra il becco, curvandosi bruscamente. La loro apertura alare \u00e8 ragguardevole (circa 60 centimetri).\nBiologia.\nI bucorvi non sono per nulla inetti al volo, anche se preferiscono trascorrere sul terreno arido le giornate a caccia di piccole prede. In volo si possono notare le macchie bianche sulle remiganti primarie. Molto spesso i bucorvi sono visti procedere in coppie o piccoli gruppi, insieme ad esemplari giovani, intenti alla ricerca di cibo. Questi animali volano solo se disturbati o se l'erba \u00e8 particolarmente alta. \nAlimentazione.\nLa loro dieta comprende piccoli animali, tra cui tartarughe, lucertole, anfibi, mammiferi, uccelli, ragni e insetti, ma anche carogne e alcuni frutti e semi trovati sul terreno. Anche i nidi vengono costruiti sul terreno, e sono spesso preda degli uomini, che in tempi recenti hanno contribuito seriamente a danneggiare le specie. In particolare, il bucorvo di Leadbeater ha drasticamente ridotto la sua distribuzione in Sudafrica e Zimbabwe. \nRiproduzione.\nQuesto uccello vive in gruppi, che mostrano una spiccata territorialit\u00e0 ma non di rado partecipano collettivamente alla nidificazione. Le uova sono bianche con screziature e, generalmente, non depone pi\u00f9 di due uova alla volta; il periodo prima della schiusa dura per quasi tre mesi, con un'incubazione di 37-43 giorni. Sembra che il bucorvo di Leadbeater non nidifichi ogni anno, e che curi un solo piccolo alla volta.\nTassonomia.\nIl genere \"Bucorvus\" comprende due specie: \nDistribuzione e habitat.\nI bucorvi sono endemici dell'Africa subsahariana. Il bucorvo d'Abissinia abita una regione compresa tra il Senegal e l'Etiopia, mentre il bucorvo di Leadbeater si trova dal Sudafrica fino all'Africa orientale.\nIn strati del Miocene superiore del Marocco sono stati rinvenuti i resti della specie fossile \"Bucorvus brailloni\", molto simile alle specie attuali. Questi reperti provano che i bucorvi un tempo abitavano anche a nord del Sahara."}
{"id": "584650", "revid": "1305772", "url": "https://it.wikipedia.org/wiki?curid=584650", "title": "Classe Kirov", "text": "Classe Kirov \u00e8 il nome di due classi di incrociatori sovietici."}
{"id": "584653", "revid": "161374", "url": "https://it.wikipedia.org/wiki?curid=584653", "title": "Classe Kirov (incrociatore)", "text": ""}
{"id": "584654", "revid": "767487", "url": "https://it.wikipedia.org/wiki?curid=584654", "title": "Il mistero della piramide", "text": "Il mistero della piramide \u00e8 un film del 1955 diretto da Charles Lamont ed interpretato da Gianni e Pinotto. \u00c8 l'ultimo film dove la coppia incontra uno dei personaggi classici dei film horror ed \u00e8 anche l'ultimo film della coppia prodotto dalla Universal.\nTrama.\nGianni e Pinotto si trovano in Egitto proprio quando viene scoperta la tomba di Klaris, il principe delle tenebre. Secondo il professor Zoomer deve esistere nel sarcofago una qualche indicazione per raggiungere la tomba della principessa Ara. Gianni sente che il professor Zoomer ha bisogno di due uomini fidati che scortino la mummia fino in America e decide di andare quella sera stessa con Pinotto dal professore per ottenere l'incarico. Alcuni seguaci di Klaris (membri di una setta che vuole riportare la mummia al suo posto) arrivano prima di loro e uccidono il professore con un proiettile di cerbottana avvelenato. Pinotto fa delle foto al cadavere da inviare anonimamente alla polizia ma nelle foto viene inquadrato pure Gianni che diventa il primo sospettato dell'omicidio. La sera dopo ritornano nella casa di Zoomer perch\u00e9 Gianni \u00e8 convinto che gli assassini siano ritornati nel luogo dell'omicidio. Nella casa c'\u00e8 qualcuno ma non sono gli assassini, sono dei mercanti che cercano il medaglione di Klaris, il quale contiene le informazioni per raggiungere la tomba della principessa. Il medaglione viene trovato da Pinotto che riesce a scappare con Gianni.\nI due vanno poi in un negozio per vendere l'oggetto ma il negoziante, alla vista dell'amuleto, scappa, dicendo che l'oggetto porta la morte a chi lo possiede. Nel negozio arriva una donna (il capo dei mercanti che si volevano impossessare del medaglione) che offre 100 dollari per l'oggetto. Gianni non ci casca e ne chiede 5000. La donna accetta ma non possiede tale somma con s\u00e9, perci\u00f2 d\u00e0 appuntamento ai due ad un bar per quella sera; appena la donna esce, ritorna il negoziante che, minacciato dai seguaci di Klaris, chiede di poter acquistare il medaglione. Gianni e Pinotto rifiutano dicendo che hanno avuto gi\u00e0 un'offerta; a quel punto vengono inseguiti dai membri della setta ma riescono a fuggire. La sera si recano al luogo dell'appuntamento e anche il cameriere conferma ai due che il medaglione significa morte. A quel punto Gianni prova a darlo di nascosto a Pinotto che finisce col mangiarlo insieme al suo panino. Quando arriva la donna, conduce Pinotto in una sala privata ma in realt\u00e0 \u00e8 una trappola. Pinotto cerca di convincere i briganti che si \u00e8 mangiato il medaglione e le sue parole vengono confermate dall'esame ai raggi X. Il capo della setta di Klaris si finge un archeologo e si offre di esaminare le iscrizioni sul medaglione. Vi \u00e8 inciso che la tomba di Ara si trova oltre le piramidi vicino ad una grossa pietra. A questo punto si propone di fare da guida dietro compenso; la donna accetta con l'intenzione di ucciderlo una volta arrivata a destinazione.\nI briganti conducono anche Gianni e Pinotto con loro per avere \"sotto mano\" il medaglione. Arrivati nel luogo indicato, Pinotto scopre per sbaglio un passaggio segreto che lo conduce dalla mummia, che non \u00e8 del tutto morta. In preda al panico riesce a ritrovare l'uscita e ritorna con Gianni nella sala del sarcofago. Alla vista della mummia che si muove i due scappano ancora e incrociano il capo della setta e scoprono la sua vera identit\u00e0. Una volta fuori dalla tomba riferiscono tutto alla donna che gli ordina di scavare una fossa. Intanto i briganti catturano il capo della setta che viene imbavagliato e nascosto, dopodich\u00e9 un brigante si traveste da mummia per tendere un tranello ai membri della setta. Anche Gianni ha per\u00f2 la stessa idea e una volta nella tomba si innescano dei divertenti equivoci. La donna, intanto, si prepara a far saltare in aria il posto ma, proprio quando sta per accendere la miccia, arriva Klaris che accidentalmente getta la torcia proprio sull'innesco. La mummia salta in aria insieme ad una parte della tomba e l'esplosione fa aprire il sarcofago della principessa. I seguaci sono disperati perch\u00e9 hanno fallito ma Gianni ha un'idea su come far rimanere vivo il ricordo di questi avvenimenti: Il Caff\u00e8 Klaris."}
{"id": "584656", "revid": "339392", "url": "https://it.wikipedia.org/wiki?curid=584656", "title": "Race music", "text": ""}
{"id": "584657", "revid": "767487", "url": "https://it.wikipedia.org/wiki?curid=584657", "title": "The Singles (The Clash 1991)", "text": "The Singles \u00e8 una raccolta di brani dei Clash che comprende tutti i loro singoli pubblicati (l'unico mancante \u00e8 This Is England) e pu\u00f2 essere definito come una sorta di \"Greatest Hits\".\nFormazione.\nThe Clash\nAltri musicisti\nCrediti"}
{"id": "584666", "revid": "4506", "url": "https://it.wikipedia.org/wiki?curid=584666", "title": "Decappaggio", "text": ""}
{"id": "584674", "revid": "125823576", "url": "https://it.wikipedia.org/wiki?curid=584674", "title": "Galeotto fu il libro", "text": "Galeotto fu 'l libro \u00e8 una citazione del quinto Canto dell\"'Inferno\" di Dante Alighieri.\nIl racconto di Dante.\nNel cerchio dei lussuriosi, Francesca da Rimini racconta a Dante la storia della sua passione adultera per Paolo Malatesta, scoppiata mentre i due stavano leggendo \"per diletto\" il passo di un romanzo cavalleresco in cui la regina Ginevra, sposa di re Art\u00f9, veniva baciata dal cavaliere Lancillotto.\nIl bacio adultero dei due personaggi stimola i lettori a imitarlo. Per questo Francesca afferma che \u00abil libro\u00bb (il romanzo cavalleresco) \u00e8 stato il \u00abGaleotto\u00bb tra lei e Paolo: Galeotto (Galehaut), infatti, era il siniscalco della regina che nel ciclo bretone faceva da vero e proprio mezzano tra Lancillotto e quest'ultima.\nIl suo ruolo comunque non si limitava a questo, essendo egli il testimone all'amore tra i due. Secondo le regole dell'amor cortese il bacio della dama era infatti una vera e propria investitura, che accoglieva il cavaliere al servizio della donna, per cui aveva bisogno di essere formalizzata con la presenza necessaria di testimoni, come gli altri rituali di stampo feudale.\nL'affermazione di Francesca \u00e8 una chiara condanna della letteratura cavalleresca che, secondo Dante, accende le fantasie e pu\u00f2 portare alla perdizione. In un certo senso essa ammonisce anche il poeta stesso (\"e chi lo scrisse\") che in giovent\u00f9 aveva aderito alla poesia amorosa con il dolce stil novo.\nModo di dire.\nOggi \u00abgaleotto\u00bb \u00e8 usato comunemente nell'italiano (anche come aggettivo) col significato di \u00abintermediario amoroso\u00bb; la frase \u00abgaleotto fu 'l libro\u00bb (o \u00abGaleotto fu ...\u00bb, con G indifferentemente maiuscola o minuscola) viene adoperata per segnalare una persona, un oggetto o un evento che ha reso possibile una relazione amorosa o altro. Diversamente dal severo ammonimento dantesco, la parola \u00e8 adoperata generalmente in tono scherzoso."}
{"id": "584676", "revid": "72663", "url": "https://it.wikipedia.org/wiki?curid=584676", "title": "Galeotto fu", "text": ""}
{"id": "584678", "revid": "31789", "url": "https://it.wikipedia.org/wiki?curid=584678", "title": "Manhua", "text": "Manhua () \u00e8 il termine cinese utilizzato per indicare i fumetti.\nStoria.\nI fumetti cinesi includono \u00abtutte le forme e gli stili dei cartoni animati, dei fumetti e dei \"lianhuantu\" (storybook illustrati tradizionali)\u00bb, stando alla definizione fornita da Wendy Siuyi Wong, autore del volume \"Hong Kong Comics: A History of Manhua\". I Lianhuantu differiscono dai fumetti tradizionali in quanto contengono quasi esclusivamente pagine illustrate prive di \"nuvolette\" o \"balloon\" e quindi, ovviamente, di dialoghi veri e propri.\nLa maggior parte dei manhua cinesi \u00e8 pubblicata sia ad Hong Kong, sia Taiwan, sia nella Cina continentale.\nAttualmente, nel mondo esistono diverse case editrici che pubblicano manhua cinesi. La maggior parte di esse sono di lingua inglese, ma ne esistono anche di brasiliane ed indonesiane."}
{"id": "584680", "revid": "547992", "url": "https://it.wikipedia.org/wiki?curid=584680", "title": "Fausto Inselvini", "text": "Carriera.\nGiocatore.\nCentrocampista di quantit\u00e0 pi\u00f9 portato all'interdizione che all'impostazione, ha percorso quasi tutta la sua carriera nelle serie minori del campionato di calcio italiano.\nNell'unico anno di permanenza nella capitale, proveniente dal Brescia dove aveva militato per quattro anni, \u00e8 riuscito a conquistare uno scudetto, giocando 11 partite di campionato con la Lazio (oltre alle 8 di Coppa Italia e alle 2 della Coppa UEFA).\nNel 1976 un grave infortunio lo costrinse ad un anno d'inattivit\u00e0. Dopo un breve periodo al Taranto, in Serie B, pass\u00f2 in Serie C per giocare con Barletta ed Alessandria.\nIn carriera ha totalizzato complessivamente 13 presenze in Serie A e 135 presenze e 7 reti in Serie B.\nAllenatore.\nAppesi gli scarpini al chiodo, Inselvini inizi\u00f2 la carriera di allenatore guidando diverse formazioni.\nDirigente.\nHa svolto anche il ruolo di osservatore per , Brescia e ChievoVerona."}
{"id": "584686", "revid": "125366572", "url": "https://it.wikipedia.org/wiki?curid=584686", "title": "Rod Steiger", "text": "Biografia.\nSteiger nacque a Westhampton, nello stato di New York, il 14 aprile 1925 in una famiglia di religione luterana e di origini tedesche, scozzesi e francesi. Si spos\u00f2 cinque volte, divorziando quattro, ed ebbe due figli: Anna, cantante lirica, nata nel 1960 dalla seconda moglie, l'attrice inglese Claire Bloom, e Michael, avuto nel 1993 dalla quarta moglie Paula Ellis. Nella sua lunga carriera ottenne una candidatura all'Oscar al miglior attore non protagonista, per il film \"Fronte del porto\" (1954) di Elia Kazan, e l'Oscar al miglior attore nel 1967, per il ruolo dello sceriffo Bill Gillespie ne \"La calda notte dell'ispettore Tibbs\" di Norman Jewison.\nNel 1971 fu diretto da Sergio Leone in \"Gi\u00f9 la testa\". Nel 1974 interpret\u00f3 Benito Mussolini in \"Mussolini ultimo atto\", diretto da Carlo Lizzani. Sua fu una delle migliori prove offerte nel \"Ges\u00f9 di Nazareth\" (1977) di Franco Zeffirelli, dove incarn\u00f2 un Ponzio Pilato cinico e risolutore, ma anche capace di giudicare il destino del condannato secondo le proprie impressioni. \nMor\u00ec a Los Angeles il 9 luglio 2002, in seguito a complicazioni polmonari e renali sopraggiunte dopo un intervento per l'asportazione di un tumore alla cistifellea. Dopo la cremazione, le sue ceneri furono tumulate in una celletta del Forest Lawn Memorial Park di Los Angeles, California.\nDoppiatori italiani.\nDa doppiatore \u00e8 stato sostituito da:"}
{"id": "584690", "revid": "124284869", "url": "https://it.wikipedia.org/wiki?curid=584690", "title": "Renault Clio", "text": "La Renault Clio \u00e8 una autovettura di segmento B prodotta in cinque serie a partire dal 1990 dalla casa automobilistica francese Renault.\nPrima serie.\nLa prima serie della Clio viene presentata nel marzo 1990 con il difficile compito di sostituire la Supercinque, una delle utilitarie pi\u00f9 vendute in Europa, ma ormai anche decisamente datata in quanto evoluzione della 5 risalente al 1972.\nSeconda serie.\nLa seconda serie della Clio subentr\u00f2 alla prima esattamente otto anni dopo, nel marzo del 1998. A tutt'oggi si tratta della serie pi\u00f9 longeva in quanto, anche con l'avvento della terza serie, avvenuto nel 2005, essa ha continuato ad essere prodotta con la denominazione di \"Clio Storia\" fino al 2012 ed \u00e8 stata tolta dai listini solo con l'arrivo della quarta serie, in autunno. Era in vendita anche in America Meridionale, Canada e in Messico dal 2000 al 2012.\nTerza serie.\nCome gi\u00e0 anticipato, la terza generazione fu lanciata nel 2005, e precisamente al Salone di Ginevra. La nuova vettura fu caratterizzata dalle dimensioni molto pi\u00f9 generose ed in linea con la tendenza delle concorrenti a superare la soglia dei quattro metri di lunghezza. Dopo il lancio della quarta generazione, la \"Clio III\" continuer\u00e0 ad essere prodotta con il nome di Clio Collection e con una gamma semplificata.\nQuarta serie.\nTra luglio e agosto del 2012 sono cominciate le ordinazioni della quarta generazione della Clio, la cui presentazione ufficiale al pubblico avviene al Salone di Parigi nell'autunno dello stesso anno. L'ultima Clio (Clio 2013) \u00e8 stata utilizzata per realizzare la Renault Captur.\nQuinta serie.\nIl 28 e 29 gennaio 2019, sono state mostrate rispettivamente le prime immagini degli interni e degli esterni, della quinta serie di Renault Clio. A settembre 2019 viene annunciato l'arrivo di un motore ibrido E-TECH per il primo semestre del 2020: si tratta di un1.6 benzina affiancato da 2 motori elettrici e da una batteria da . \nLa Clio nelle competizioni.\nLa Renault Clio ha avuto molto successo nelle competizioni automobilistiche.\nLanciata nel mondo delle corse con il primo modello datato 1991 con motorizzazione 1800 16V la Clio \u00e8 stata sempre ai vertici delle classifiche; successivamente, appena immesso sul mercato il modello celebrativo \"Williams\" con motorizzazione 2000 16v, la 1800 16v \u00e8 stata accantonata.\nNegli ultimi anni \u00e8 stata omologata per le competizioni anche il modello \"Rs\" e la recentissima versione \"R3\" della New Clio, ma la regina al momento resta sempre la Clio Williams, soprattutto nei Rally con le due conformit\u00e0 SuperN e Gruppo A. L'omologazione della \"Williams\" \u00e8 scaduta a fine 2007 e pertanto dal 1\u00ba gennaio 2008 \u00e8 entrata a far parte delle vetture \"Fuori Omologazione\", mantenendo la sua configurazione originale.\nIn questo modo le ex Gruppo A entrano nel gruppo FA e le ex gruppo N entrano nel gruppo FN, rispettivamente FA7 e FN3."}
{"id": "584697", "revid": "2151480", "url": "https://it.wikipedia.org/wiki?curid=584697", "title": "Sandro Gamba", "text": "Carriera.\nClub.\nDieci volte campione d'Italia con la maglia dell'Olimpia Milano da giocatore, Gamba ha capitanato la nazionale italiana (nella quale ha debuttato nel 1952) ai Giochi olimpici estivi di Roma 1960. Nel 1963 lascia l'Olimpia per trasferirsi alla Pallacanestro Milano, dove gioca due stagioni, nella prima delle quali conquista la promozione dalla serie A alla Prima Serie: si ritira dal gioco nel 1965 per diventare allenatore. In questa sua seconda parte di carriera ha guidato numerose importanti squadre italiane di serie A, tra le quali la Olimpia Milano (1965-1973 come vice di Cesare Rubini), Pallacanestro Varese (1973-1977), Auxilium Pallacanestro Torino (1977-1980) e Virtus Bologna (1985-1987).\nNazionale.\nNel 1979 Gamba diventa allenatore della nazionale italiana, ruolo che ricoprir\u00e0 due volte, una prima dal 1979 al 1985, per poi tornare dal 1987 al 1992. Sotto la sua guida la squadra partecipa alle Olimpiadi di Mosca 1980 (portando a casa una medaglia d'argento), Los Angeles 1984, e a sette campionati europei, vincendo un oro nel 1983, un bronzo nel 1985 e un argento nel 1991. Ha disputato inoltre, i Goodwill Games di Seattle del 1990.\nHall of Fame.\nIn riconoscimento dei suoi molti anni d'esperienza come allenatore internazionale e per il suo continuo impegno in corsi e stage in diversi continenti, Gamba \u00e8 stato scelto come finalista per l'introduzione nella prestigiosa Basketball Hall of Fame nel 2005 e ne \u00e8 stato eletto membro nel 2006. Fa inoltre parte dell'Italia Basket Hall of Fame.\nDal 1996 \u00e8 l'allenatore del \"Resto del Mondo\" nel Nike Hoop Summit."}
{"id": "584698", "revid": "76261", "url": "https://it.wikipedia.org/wiki?curid=584698", "title": "San Vito degli Schiavoni", "text": ""}
{"id": "584699", "revid": "729019", "url": "https://it.wikipedia.org/wiki?curid=584699", "title": "2A46", "text": "Il 2A46, insieme al 2A46M, \u00e8 il cannone da 125\u00a0mm standard dei carri armati da combattimento sovietici e russi dall'inizio degli anni settanta. Viene utilizzato o prodotto su licenza anche dai costruttori di carri ucraini e cinesi.\nSviluppo.\nIl 2A46 e il 2A46M furono sviluppati come arma principale per i carri armati T-72 e T-64A, essendo stato giudicato non pi\u00f9 soddisfacente il cannone a canna liscia da 115\u00a0mm montato su T-62 e T-64 di preserie. Lo sviluppo fu affidato allo studio di progettazione Spetstekhnika a Ekaterinburg, mentre la produzione fu intrapresa nello stabilimento di artiglieria Motovilikha a Perm'.\nCaratteristiche tecniche.\n\u00c8 un cannone ad alta pressione ed alta velocit\u00e0 iniziale, assistito da un caricatore automatico, in grado di sparare proietti convenzionali del tipo proietto/carica separata o missili anticarro guidati ATGM.\nL'anima \u00e8 cromata.\nPu\u00f2 essere adottata una camicia termica, anche se di fatto non su tutti gli MBT equipaggiati con quest'arma viene montata.\nProblemi noti e sviluppo del 2A46M.\nQuando venne adottato, il 2A46 era in grado di perforare a 2000\u00a0m tutte le corazze frontali dei principali carri armati in servizio all'epoca, compresa quella del Chieftain, probabilmente il carro meglio protetto degli anni settanta.\nTuttavia, col progredire della tecnologia nella protezione passiva dei mezzi, il cannone si \u00e8 trovato sempre pi\u00f9 in difficolt\u00e0 nel vincere le corazzature dei nuovi modelli di MBT.\nUno dei principali problemi, riguardo a questo cannone \u00e8 che l'altissima pressione interna, cos\u00ec come le sue mere dimensioni, richiederebbero un processo di produzione con livelli qualitativi molto elevati, che l'industria sovietica ha sempre fatto fatica a mantenere.\nSi sono avuti cos\u00ec problemi di flessione della canna, di perdita di pressione nei gas di sparo dovuti a materiali non di prima qualit\u00e0 o tolleranze troppo elevate, deformazione dei pezzi, ecc.\nQuesti inconvenienti hanno causato la produzione di cannoni con dispersione dei colpi alle lunghe distanze elevata (scarsa precisione), o impossibilitati a sparare proietti APDS con velocit\u00e0 alla bocca sufficienti per perforare le corazze pi\u00f9 spesse.\nI problemi, noti, furono affrontati con la costruzione del 2A46M. Questa versione \u00e8 caratterizzata da una lavorazione di precisione, un rivestimento cromato interno molto pi\u00f9 resistente, e la possibilit\u00e0 di sostituire la canna sul campo.\nIl 2A46M \u00e8 stato destinato appena disponibile agli MBT di prima linea: T-64 e la serie T-80. \u00c8 stato adottato sui T-72 solo in un periodo successivo; \u00e8 montato, nella versione 2A46M-2, sui T-90.\nSistema di alimentazione.\nIl cannone viene alimentato da un caricatore automatico, che contiene 28 colpi di pronto impiego. T-80 e T-64 utilizzano il caricatore 6ETs-11 (pi\u00f9 tardi rimpiazzato da 6ETs-15) a funzionamento idraulico, mentre il T-72 e il T-90 usano un modello a funzionamento meccanico.\nIl caricatore automatico consiste schematicamente in un cestello rotante, su cui sono situati i proietti in posizione verticale. Una volta selezionato il tipo di colpo da usare, questo viene portato in posizione. Un braccio meccanico lo preleva e lo colloca sulla culatta. A questo punto il proietto viene introdotto nella canna insieme alla carica di lancio. La culatta si chiude e il cannone \u00e8 pronto a sparare.\nL'intero processo richiede da un minimo di 3 a un massimo di 18 secondi, dipende da dove si trova il colpo selezionato. La cadenza di tiro media \u00e8 comunque di 8 colpi al minuto. L'intero sistema, contrariamente a quanto riportato inizialmente da alcuni analisti occidentali, si \u00e8 dimostrato piuttosto affidabile. Ha, ovviamente, svantaggi e vantaggi. Il principale svantaggio \u00e8 che un caricatore umano ben addestrato pu\u00f2 riuscire a caricare tre colpi nei primi 15 secondi di fuoco di uno scontro. Per\u00f2 non pu\u00f2 riuscire a mantenere una cadenza di fuoco costantemente alto, soprattutto su terreno vario, cosa invece possibile a un caricatore automatico.\nInoltre con sistema di caricamento automatico, il munizionamento \u00e8 posto lungo l'intera circonferenza della base della torretta nei modelli sovietici, rendendolo relativamente pi\u00f9 esposto e pericoloso per l'equipaggio rispetto ad una porta antiesplosione dei modelli occidentali a caricamento manuale.\nIl futuro.\nIl cannone rimane in servizio presso l'esercito russo. \u00c8 in discussione se possa ancora perforare la corazza frontale degli MBT di ultima generazione. Di certo rimane, da qualunque altra angolazione, un avversario temibile. Diversi analisti hanno fatto notare che le prestazioni del cannone sono difficili da giudicare sulla base di quanto \u00e8 stato visto negli scontri degli ultimi decenni, come la guerra del Golfo.\nGli armamenti esportati dai russi nei paesi \"amici\" e \"alleati\" sono spesso sub-standard e difficilmente equiparabili a quanto in servizio nelle forze ex-sovietiche. In ogni caso, per rendere gli MBT russi competitivi nel XXI secolo sono allo studio due possibili soluzioni: caricatori automatici a forcella, che permettano di usare proiettili APFSDS pi\u00f9 lunghi (la lunghezza degli APFSDS russi \u00e8 limitata dallo spazio disponibile nel caricatore automatico) e quindi pi\u00f9 efficaci; oppure l'adozione di cannoni di calibro superiore (probabilmente 130 o 152\u00a0mm)."}
{"id": "584700", "revid": "118562382", "url": "https://it.wikipedia.org/wiki?curid=584700", "title": "Vevera", "text": "Il Vevera \u00e8 un piccolo torrente dell'alto novarese, rientrante nel bacino idrografico del Lago Maggiore; ha una lunghezza di circa 12\u00a0km.\nPercorso.\nNasce sulle pendici del Mottarone, nel comune di Invorio, nei pressi del colle chiamato \"Monte Barro\" e, dopo aver attraversato i comuni di Invorio, Paruzzaro e Oleggio Castello, allarga il proprio letto e si getta nel lago Maggiore, presso il centro abitato della citt\u00e0 di Arona.\nInquinamento.\nVi \u00e8 una considerevole differenza di inquinamento fra la sorgente e la foce, a causa degli scarichi fognari della citt\u00e0 di Arona e per diversi fattori chimici che ne alterano la qualit\u00e0 delle acque. Negli anni '70 lo sviluppo delle industrie nelle nascenti aree industriali , ne causarono un grave inquinamento.\nIl massiccio sviluppo edilizio, a seguito della apertura dello svincolo autostradale, causarono un nuovo momento di crisi, legato agli scarichi fognari dei nuovi poli urbanizzati \nSport.\nNel Vevera, nel tratto montano, quando la portata d'acqua \u00e8 abbastanza elevata (dopo abbondanti piogge) si pratica il kayak.\nFauna e Flora.\nI pesci che vivono nel torrente non sono pochi ma neanche un numero esagerato. Nel tratto montano troviamo la trota, il salmerino il vairone, trota iridea e qualche ciprinide.\nNella sua valle ci sono caprioli e cinghiali, mentre gli alberi che popolano la valle sono variegati e nel tratto finale le sponde sono cementificate per protezione dell'abitato di Arona."}
{"id": "584701", "revid": "116124364", "url": "https://it.wikipedia.org/wiki?curid=584701", "title": "Massimo Lenchantin de Gubernatis", "text": " \nBiografia.\nLatinista, insegn\u00f2 al Liceo Baldessano di Carmagnola, al Liceo classico Cavour e al Liceo Alfieri di Torino, all'Universit\u00e0 di Cagliari e di Pavia. Cur\u00f2 edizioni di scrittori classici (anche con commenti per l'insegnamento: le \"Odi\" di Orazio, i \"Carmi\" di Catullo, etc.)\nMolto usati nelle scuole furono il suo \"Manuale di prosodia e metrica greca\" e il \"Manuale di prosodia e metrica latina\". In particolare, quest'ultimo fu scritto a Pavia e terminato il 21 aprile 1934 (come si pu\u00f2 leggere nella prefazione); la dedica, all'inizio del volume, \u00e8: \"A mia moglie Tyte quoniam concordes egimus annos auferat hora duos eadem...\"\nFu socio di numerose istituzioni: dal 1931, dell'Accademia virgiliana di Mantova, dell'Accademia Ligustica, della Soci\u00e9t\u00e9 de linguistique e della Soci\u00e9t\u00e9 des \u00e9tudes latines di Parigi; dal 1934 fu socio dell'Accademia umanistica di Szeged, in Ungheria, e della Societ\u00e0 nazionale per la storia del Risorgimento italiano; dal 1938 fu socio corrispondente del Regio Istituto lombardo di scienze e lettere.\nOnorificenze.\nFu cavaliere dell'Ordine della Corona d'Italia."}
{"id": "584706", "revid": "963244", "url": "https://it.wikipedia.org/wiki?curid=584706", "title": "Jagelloni", "text": "Gli Jagelloni o Iagelloni (: ; ; ; ; ) furono una dinastia reale originaria della Lituania, discendenti della dinastia lituana dei Gediminidi, che regn\u00f2 in diversi paesi dell'Europa centrale (Stati dell'odierna Polonia, Lituania, Bielorussia, Ucraina, Lettonia, Estonia, Prussia Orientale, Cechia, e parte della Russia e dell'Ungheria) tra il XIV secolo e il XVI secolo.\nFurono prima granduchi di Lituania, dal 1377 al 1392, e poi re di Polonia dal 1386 al 1572, re di Ungheria dal 1440 al 1444 e dal 1490 al 1526, e re di Boemia dal 1471 al 1526.\nIl regno degli ultimi due re Jagelloni, Sigismondo I e Sigismondo II Augusto, dal 1506 al 1572, ma pi\u00f9 in generale l'intero XVI secolo, \u00e8 considerato l'Et\u00e0 dell'Oro della cultura polacca grazie alla fioritura dell'agricoltura, delle arti e dell'architettura, della cultura in generale e del miglioramento delle condizioni di vita e l'espansione delle citt\u00e0 (come Cracovia e Danzica), influenzati dal Rinascimento italiano che caratterizzer\u00e0 tutta la \"Renesans\" (Rinascita) della Polonia.\nEtimologia.\nIl nome deriva da Jogaila (), il primo re polacco della dinastia. In polacco, la dinastia \u00e8 detta \"Jagiellonowie\" (singolare: \"Jagiellon\", aggettivo, usato per indicare i membri della dinastia, e femminile: \"Jagiellonka\"); in lituano \u00e8 detta \"Jogailai\u010diai\" (sing.: \"Jogailaitis\"), in bielorusso \"\u042f\u0433\u0430\u0439\u043b\u0430\u0432\u0456\u0447\u044b\" (\"Jagaj\u0142avi\u010dy\", sing.: \"\u042f\u0433\u0430\u0439\u043b\u0430\u0432\u0456\u0447\", \"Jagaj\u0142avi\u010d\"), in ungherese \"Jagell\u00f3k\" (sing.: \"Jagell\u00f3\"), e in ceco \"Jagellonci\" (sing.: \"Jagellonec\"; aggettivo: \"Jagellonsk\u00fd\"), conosciuto meglio come \"Jagello\" o \"Jagellon\" (fem. \"Jagellonica\") in latino. In tutte le variazione del nome, la lettera J deve essere pronunciata come la \"i\" in \"iato\" e la \"g\"' come in \"gabbia\".\nOrigini della dinastia.\nI Gediminidi, i predecessori immediati della dinastia, furono i monarchi della Lituania medioevale che godevano del titolo di didysis kunigaik\u0161tis che potrebbe essere tradotto con Sommo Sovrano.\nJogaila, l'eponimo primo governante Jagellone, inizi\u00f2 come Granduca di Lituania. Egli si convert\u00ec al cristianesimo e spos\u00f2 l'undicenne Jadwiga, la seconda dei governanti Angioini di Polonia, divenendo cos\u00ec Re di Polonia e fondando la dinastia. All'epoca si fece chiamare Re Ladislao, senza un numero ordinale, ma gli storici successivi si sono riferiti a lui come a Ladislao II (di Polonia), V (di Lituania) o talvolta come a Ladislao II Jagellone di Polonia e Lituania.\nIl regno dei Piast, la precedente casa reale polacca (ca. 962\u20131370), era finito con la morte di Casimiro III.\nRegnanti Jagelloni.\nPolonia e Lituania.\nGli Jagelloni furono regnanti ereditari di Polonia e Lituania.\nI regnanti Jagelloni della Polonia-Lituania (con le date di regno tra parentesi) furono:\nDopo Sigismondo II Augusto, la dinastia sub\u00ec ulteriori cambiamenti. Eredi di Sigismondo II erano le sue sorelle, Anna Jagellona e Caterina Jagellona. Quest'ultima spos\u00f2 il duca Giovanni di Finlandia, che nel 1569 divenne re \"Giovanni III Vasa\" di Svezia e al quale diede un figlio, Sigismondo III Vasa. Di conseguenza, il ramo polacco degli Jagelloni si fuse con il Casato dei Vasa, che govern\u00f2 la Polonia dal 1587 al 1668. Durante l'intervallo, tra gli altri regn\u00f2 il transilvano Stefano I B\u00e1thory, marito di Anna, che non ebbe figli.\nBoemia e Ungheria.\nDalla seconda met\u00e0 del XV secolo gli Jagelloni stabilirono anche un controllo dinastico sui regni di Boemia (dal 1470) e Ungheria (dal 1491), con Ladislao Jagiello, che diversi autori chiamano Vladislao II.\nI re Jagelloni di Boemia e Ungheria furono:"}
{"id": "584707", "revid": "599013", "url": "https://it.wikipedia.org/wiki?curid=584707", "title": "Fh", "text": ""}
{"id": "584710", "revid": "1573940", "url": "https://it.wikipedia.org/wiki?curid=584710", "title": "Rhinolophus", "text": "Rhinolophus () \u00e8 l'unico genere di pipistrello della famiglia dei Rinolofidi, comunemente noti come ferri di cavallo. \nDescrizione.\nDimensioni.\nAl genere Rhinolophus appartengono pipistrelli di medio-piccole dimensioni con la lunghezza dell'avambraccio tra 30 e 81\u00a0mm e un peso fino a 28\u00a0g.\nCaratteristiche craniche e dentarie.\nIl cranio presenta un notevole rigonfiamento delle ossa nasali, la mancanza del processo post-orbitale e la cresta sagittale ben sviluppata. Le ossa pre-mascellari sono rappresentate solo dalla porzione palatale, sono cartilaginee e non sono unite a nessun altro osso. Gli incisivi superiori sono rudimentali, quelli inferiori sono pi\u00f9 sviluppati ed hanno 3 cuspidi. I molari hanno la tipica disposizione a W delle cuspidi presente nei Microchirotteri.\nSono caratterizzati dalla seguente formula dentaria:\nAspetto.\nIl secondo dito della mano ha soltanto un metacarpo ben sviluppato, mentre il terzo ha 2 falangi. La cintura scapolare \u00e8 veramente anomala: la settima vertebra cervicale e la prima dorsale sono completamente fuse tra loro e saldate alle prime costole, che a loro volta sono unite al pre-sterno ed alla faccia ventrale delle seconde costole, tutto in maniera tale da formare un solido anello osseo. I piedi sono normali, l'alluce ha due falangi, mentre le altre dita ne hanno 3. La fibula \u00e8 completa e filiforme, le ossa pelviche sono ridotte. Gli occhi sono piccoli. Le orecchie sono di dimensioni variabili, sono prive del trago ma hanno un antitrago rotondo e ben sviluppato. La coda \u00e8 lunga ed inclusa nell'uropatagio, eccetto in alcune specie dove la punta sopravanza la membrana. Le ali sono larghe e con l'estremit\u00e0 arrotondata. Le femmine hanno un paio di mammelle fittizie addominali, oltre a quelle funzionali pettorali, che i piccoli utilizzano per aggrapparsi con i denti durante il volo. \nLa foglia nasale.\nLa principale caratteristica esterna \u00e8 la complessa foglia nasale. Sono presenti 3 distinte parti: la porzione anteriore, a forma di ferro di cavallo, copre il labbro superiore, circonda le narici ed ha un incavo centrale in prossimit\u00e0 del bordo inferiore; la seconda sezione \u00e8 detta sella ed \u00e8 connessa alla base tramite delle pieghe e delle creste, \u00e8 alquanto ispessita e compressa lateralmente. Pu\u00f2 talvolta avere delle falde laterali addizionali. La terza parte \u00e8 una struttura appuntita superiore, detta lancetta, attaccata soltanto alla sua base ed appiattita frontalmente. Inoltre sono presenti dei processi connettivi tra la sella e la lancetta e un setto tra le narici. Il campo visivo \u00e8 ridotto dalla presenza della foglia nasale.\nEcolocazione.\nL'ecolocazione \u00e8 altamente evoluta, con segnali che esibiscono una componente a frequenza costante e di lunga durata con un abbassamento di frequenza alla fine dell'impulso. Solitamente gli ultrasuoni vengono emessi attraverso le narici ed orientati dalla foglia nasale. Ci\u00f2 permette di poter volare con la bocca chiusa.\nBiologia.\nComportamento.\nSebbene alcune specie siano solitarie, la maggior parte dei \"Rinolofidi\" sono gregari. Si rifugiano all'interno di grotte. Sono attivi di notte, dalle prime ore dopo il tramonto. Le ali corte e larghe permettono una efficiente manovrabilit\u00e0 a bassa velocit\u00e0, caratteristica adatta per predare all'interno della folta vegetazione. Durante il riposo assumono una posizione unica tra i Microchirotteri: invece di piegare le ali lungo i fianchi, le avvolgono completamente intorno al corpo. \u00c8 presente una condizione periodica di ibernazione, con la temperatura corporea che scende da 40 \u00b0C a soli 8 \u00b0C. Si suppone tuttavia che questa caratteristica sia indotta da fattori individuali, poich\u00e9 sono stati osservati contemporaneamente esemplari in stato di intorpidimento insieme ad altri in condizioni normali.\nAlimentazione.\nSi nutrono di insetti, che catturano in volo oppure al suolo come i ragni. Cacciano solitariamente, molto vicino al terreno o nella densa vegetazione.\nRiproduzione.\nLe femmine hanno solitamente un parto all'anno. I piccoli diventano indipendenti dopo diverse settimane di vita e raggiungono la maturit\u00e0 sessuale dopo circa 2 anni. L'aspettativa di vita \u00e8 di circa 30 anni.\nDistribuzione.\nQuesta famiglia \u00e8 diffusa in Europa, Asia fino al Giappone, Africa, eccetto le zone pi\u00f9 interne del Sahara, ed Australia.\nTassonomia.\nPoich\u00e9 il genere \u00e8 ampiamente diffuso, la suddivisione sistematica \u00e8 molto complessa e si basa principalmente sulla forma della foglia nasale e su altre caratteristiche morfologiche. Tuttavia molte specie sono pressoch\u00e9 identiche e sono distinguibili soltanto da differenze craniche e talvolta genetiche.\nAl momento sono state descritte 94 specie.\nEvoluzione.\nIl genere \u00e8 presente in Europa dal medio Eocene, in Africa ed Australia dal Miocene e nel resto dell'areale solo in epoca recente."}
{"id": "584713", "revid": "1566286", "url": "https://it.wikipedia.org/wiki?curid=584713", "title": "Aldo Grimaldi", "text": "Biografia.\nEsord\u00ec al cinema a vent'anni, nel 1962, come aiuto assistente alla regia di Steno ne \"I due colonnelli\", mentre l'anno successivo segu\u00ec ancora il regista romano come aiuto assistente per \"Tot\u00f2 contro i quattro\" e lavor\u00f2 nello stesso ruolo con Raffaello Matarazzo per \"I terribili 7\". Prima del salto di qualit\u00e0, ancora due incarichi dietro le quinte: nel 1964 fu ancora aiuto assistente alla regia di Matarazzo per \"Amore mio\" e nel 1966, con Ettore Maria Fizzarotti, fu assistente alla regia per \"Mi vedrai tornare\". Ma il 1966 fu per lui l'anno della svolta: Grimaldi scrisse a quattro mani con Bruno Corbucci soggetto e sceneggiatura di \"Quattro dollari di vendetta\" di Jaime Jes\u00fas Balc\u00e1zar, prima di esordire alla regia con \"Nel sole\" (1967), con Al Bano. Nel 1968 gir\u00f2 altri due film con il cantante pugliese, \"Il ragazzo che sorride\" e \"L'oro del mondo\", scrivendo per quest'ultimo anche il soggetto. Il 1969 vide Grimaldi aggiungere due titoli alla sua filmografia: \"Franco e Ciccio sul sentiero di guerra\" (regia) e \"Pensando a te\" (regia), quest'ultimo ancora una volta con Al Bano.\nDal 1970, dirigendo \"W le donne\", Grimaldi pass\u00f2 definitivamente alla carriera da regista, talvolta scrivendo anche il soggetto o la sceneggiatura: unica eccezione, nel 1974, \"La vedova inconsolabile ringrazia quanti la consolarono\", per il quale il regista scrisse solo il soggetto. Nel 1972 diresse e scrisse la sceneggiatura di \"Quando le donne si chiamavano madonne\", prima di una pausa di sette anni al termine della quale firm\u00f2 soggetto, sceneggiatura e regia di \"Amanti miei\". Gli ultimi due film, solo diretti da Grimaldi, sono degli anni ottanta: si tratta di \"La cameriera seduce i villeggianti\" (1981) e \"Champagne in Paradiso\" (1983)."}
{"id": "584719", "revid": "599013", "url": "https://it.wikipedia.org/wiki?curid=584719", "title": "Fj", "text": "fj \u00e8 una parola detta a caso"}
{"id": "584726", "revid": "1543377", "url": "https://it.wikipedia.org/wiki?curid=584726", "title": "Ferenc K\u00f6rmendi", "text": "Vincitore di diversi premi letterari europei. I suoi romanzi furono tradotti e venduti con grande successo negli anni trenta, quaranta e cinquanta, anche in Italia."}
{"id": "584728", "revid": "125283777", "url": "https://it.wikipedia.org/wiki?curid=584728", "title": "Hendrik Conscience", "text": "Biografia.\nA causa della sua debolezza fisica e della sua salute cagionevole, fu costretto a trascorrere i primi sette anni della sua vita su una sedia a rotelle. La madre, che gli stava al fianco come un angelo custode, cercava di sollevarlo d'animo raccontandogli le antiche storie tradizionali anversesi. Ci\u00f2 permise al giovane Hendrik di sviluppare rapidamente intelletto e fantasia e, quando ebbe la forza per scendere in strada, divenne il cantastorie preferito dei suoi compagni di giochi. Hendrik apprese poi le basi della sua cultura grazie al padre, nel cui giardino il figlio pot\u00e9 diventare esperto di piante e fiori e pi\u00f9 tardi ammiratore delle meraviglie della natura. L'istruzione ricevuta in una scuola privata del sobborgo anversese di Borgerhout fu piuttosto limitata, ma grazie ai suoi immensi sforzi autodidatti il giovane Hendrik pot\u00e9 ad un certo punto diventare assistente presso la stessa scuola. Dopo aver seguito lezioni particolari di inglese, Hendrik si trasfer\u00ec ad Anversa per migliorare il proprio francese. Nella metropoli fiamminga sarebbe in seguito divenuto maestro in diverse scuole di prestigio.\nAllo scoppio della rivoluzione antiolandese del 1830 Hendrik si lasci\u00f2 convincere da un brusselese facinoroso ad imbracciare le armi. Il 18 settembre 1830 si arruol\u00f2 come volontario per una ferma di due anni, che il 7 aprile 1831 furono commutati in cinque anni. Dopo una carriera da caporale, furiere, sergente-maggiore ed infine insegnante presso la scuola di reggimento, venne congedato il 21 maggio 1836. Gi\u00e0 dall'anno prima Conscience era entrato in corrispondenza con alcuni amici di penna anversesi. Al suo rientro in citt\u00e0 divenne membro della camera di retorica (circolo letterario) \"Il ramoscello di ulivo\" (\"De Olijftak\") e da quel momento in poi profuse tutti i propri sforzi per evolvere da rimatore francofono, qual era stato fino ad allora, in scrittore nazional-popolare. In realt\u00e0 la sua carriera si rivel\u00f2 lunga e pesante. Dal momento che non aveva mezzi di sostentamento, il suo amico e pittore Gustaaf Wappers gli procur\u00f2 un posto da traduttore presso l'amministrazione provinciale.\nA causa della sua passione filofiamminga fu costretto a lasciare quel lavoro abbastanza presto. Per necessit\u00e0 lavor\u00f2 un certo periodo come giardiniere, ma a poco a poco i suoi libri cominciarono a riscuotere sempre pi\u00f9 consensi e Wappers, in quanto amministratore dell'Accademia di Belle Arti di Anversa, riusc\u00ec a farlo nominare suo cancelliere. Anche in quel caso non mancarono le difficolt\u00e0. Dopo che Wappers fu costretto a lasciare il suo incarico all'Assemblea, anche Conscience decise di dimettersi il 3 febbraio 1854. I suoi amici ed ammiratori anversesi decisero tuttavia di organizzare feste ed incontri in suo onore, durante i quali lo scrittore pot\u00e9 dar prova delle sue doti oratorie. Fu un duro colpo per il mondo artistico anversese quando il governo belga decise il 6 gennaio 1857 la nomina di Conscience a commissario di arrondissement a Courtrai (Fiandre occidentali). In quella cittadina isolata al confine con la Francia Conscience rimase fino al 10 settembre 1868, giorno in cui venne nominato custode dei musei reali di pittura e scultura a Bruxelles. Fu durante i suoi anni al Wiertzmuseum che i Paesi Bassi celebrarono la pubblicazione del suo centesimo lavoro. Conscience non pot\u00e9 per ragioni di salute assistere all'inaugurazione della statua a lui dedicata ad Anversa il 13 agosto 1883. Mor\u00ec il 10 settembre 1883. Sei giorni dopo, il suo corpo imbalsamato venne seppellito con funerali solenni nel cimitero di Kielkerkhof ad Anversa. Il 19 settembre 1886 sulla sua tomba venne scoperto un cippo commemorativo.\nOpere (selezione).\nConscience probabilmente si ispir\u00f2 per il suo Leone delle Fiandre alla pittura \"La battaglia della Groeninge\" (\"De Groeningeslag\") di Nicaise de Keyser. Nel romanzo Conscience narra della Battaglia degli speroni d'oro (\"de Guldensporenslag\") che fa da sfondo alle avventure amorose tra Machteld, figlia del conte di Fiandra Robrecht III di B\u00e9thune, con il cavaliere Adolf van Nieuwlandt. A Conscience \u00e8 stato spesso rimproverato di essere preso troppe libert\u00e0 rispetto alla verit\u00e0 storica. Robrecht III appare nel libro, per esempio, come salvatore dell'esercito fiammingo sul campo di battaglia laddove in realt\u00e0 egli rimase per tutta la durata dello scontro in mani francesi. Certo \u00e8 che Conscience aveva consultato una ventina di fonti storiche, aveva visitato il luogo della battaglia e aveva contattato alcuni esperti di storia medievale. Si era piuttosto lasciato sviare dagli errori contenuti nelle cronache medievali. Nell'opera \"Storia del Belgio\" (\"Geschiedenis van Belgi\u00eb\"), che pubblic\u00f2 nel 1845, Conscience provvide a correggere alcuni errori, ma a volte troppo radicalmente. Present\u00f2 Robrecht come un disprezzatore del popolo fiammingo sebbene sia secondo alcuni da attribuire allo stesso Robrecht il fatto che le odierne province belghe delle Fiandre orientali ed occidentali non siano finite alla Francia. A seguito del grande successo del \"Leone delle Fiandre\" Conscience ottenne l'appellativo di \"colui che insegn\u00f2 a leggere al suo popolo\" (\"de man die zijn volk leerde lezen\"). Il libro contribu\u00ec inoltre sensibilmente alla formazione di una coscienza e di un'iconografia nazionale fiamminga nel XIX secolo e alla crescita del nazionalismo fiammingo, il cosiddetto \"Movimento Fiammingo\" (\"Vlaamse Beweging\"), nel corso del XX secolo.\nTra le altre opere di Conscience si ricordano: \nAltre opere: "}
{"id": "584732", "revid": "1342115", "url": "https://it.wikipedia.org/wiki?curid=584732", "title": "FP CGIL", "text": ""}
{"id": "584735", "revid": "1543377", "url": "https://it.wikipedia.org/wiki?curid=584735", "title": "Pseudolite", "text": "Lo pseudolite (contrazione di \"pseudo-satellite\") \u00e8 un trasmettitore GPS installato, prevalentemente in modo stabile, a terra. \nQuesto tipo di trasmettitori consente l'evoluzione terrestre dei servizi GPS. \nI segnali emessi dagli pseudoliti simulano quelli emessi dai satelliti, consentendo una localizzazione maggiormente accurata ed affidabile grazie al fatto di essere pi\u00f9 vicini ai ricevitori rispetto ai tradizionali trasmettitori GPS installati a bordo dei satelliti. \nGli pseudoliti possono incrementare la copertura GPS in ambienti ostili come i canyon urbani oppure consentono la realizzazione di servizi di localizzazione in ambienti \"indoor stand alone\" (impianti autonomi per uso interno) o integrati con la rete satellitare GPS."}
{"id": "584736", "revid": "22356", "url": "https://it.wikipedia.org/wiki?curid=584736", "title": "Rhinobatidae", "text": "La famiglia dei Rhinobatidae, chiamati anche pesci chitarra o pesci violino comprende circa 50 specie affini agli squali, con i quali condividono la sottoclasse Elasmobranchii.\nDistribuzione e habitat.\nVivono nelle acque costiere di mari caldi e temperati; tre specie sono diffuse anche nel Mar Mediterraneo.\nDescrizione.\nI rinobatidi hanno corpo allungato e depresso lungo fino a 2 m con pinne pettorali ben sviluppate.\nAlimentazione.\nPredano i pesci e gli invertebrati nascosti nei fondali melmosi e sabbiosi.\nCuriosit\u00e0.\nUna pratica diffusa almeno dal XVI secolo per realizzare falsi mostri, noti come Jenny Haniver, impiega la carcassa di un pesce chitarra."}
{"id": "584737", "revid": "77358", "url": "https://it.wikipedia.org/wiki?curid=584737", "title": "Pupe e secchioni", "text": ""}
{"id": "584738", "revid": "73560", "url": "https://it.wikipedia.org/wiki?curid=584738", "title": "L\u00e0zzaro", "text": ""}
{"id": "584744", "revid": "599013", "url": "https://it.wikipedia.org/wiki?curid=584744", "title": "Orgia", "text": "Per orgia (dal greco \u1f44\u03c1\u03b3\u03b9\u03b1, dall'indoeuropeo \"*wor\u01f5\u00e9h\u2082\", e questo dalla radice PIE \"*wer\u01f5-\" indicante il fare, l'azione, l'en-ergia) si intende una cerimonia collettiva composta da pi\u00f9 persone caratterizzata da comportamenti improntati all'eccesso e alla sfrenatezza, a base di elementi non sempre attinenti esclusivamente alla sfera sessuale, ad esempio da fattori quali l'esoterismo, la spiritualit\u00e0 ed altro.\nLe orge presentano coincidenze con riti di fecondit\u00e0 e di rigenerazione del mondo agrario e con i cicli stagionali. L'orgia, \"riattualizzando il caos mistico anteriore alla creazione, rende possibile il ripetersi della creazione. L'uomo regredisce provvisoriamente allo stato amorfo, notturno, del caos, per poter rinascere con maggiore vigore nella sua forma diurna\". Nell'alternanza vita quotidiana-orgia (Saturnali, Carnevale, ecc.) si colgono la ritmicit\u00e0 della vita e la ciclicit\u00e0 del Cosmo che nasce dal caos e vi ritorna mediante una catastrofe.\nIl concetto di orgia si rintraccia con facilit\u00e0 nei rituali odierni.\nStoria.\nI Baccanali.\nSi trattava di antiche \"feste orgiastiche\" a sfondo propiziatorio del culto di Dioniso.\nIl nome \u00e8 di origine romana e deriva da rituali dedicati al dio Bacco, ma la sua origine \u00e8 pi\u00f9 antica, probabilmente risale alla Magna Grecia e vennero importate in Roma nel II secolo a.C.. Tracce vengono tramandate nel mondo ellenico in relazione ai riti misterici e ai Misteri eleusini.\nGi\u00e0 all'epoca romana, ma probabilmente anche prima, era divenuta da semplice festa orgiastica a vero e proprio rito propiziatorio degli dei, tipicamente in occasione della cosiddetta \"semina e delle messi\".\nNei film.\nLe scene di orgia sono presenti in vari film, tra cui Zoolander 2, Eyes Wide Shut, Sausage Party, The Wolf of Wall Street e 500 Person Sex."}
{"id": "584749", "revid": "72396", "url": "https://it.wikipedia.org/wiki?curid=584749", "title": "Kr\u00e1lick\u00fd Sn\u011b\u017en\u00edk", "text": "Kr\u00e1lick\u00fd Sn\u011b\u017en\u00edk in ceco, \u015anie\u017cnik o \"\u015anie\u017cnik K\u0142odzki\" in polacco (e \"Glatzer Schneeberg\" in tedesco) \u00e8 un monte situato al confine tra la Repubblica Ceca e la Polonia. La neve copre la montagna per almeno otto mesi l'anno, dando al monte in suo nome.\nLa montagna \u00e8 una delle cime pi\u00f9 alte dei Monti \u015anie\u017cnik (\"Kr\u00e1lick\u00fd Sn\u011b\u017en\u00edk\" inceco; \"Masyw \u015anie\u017cnika\" in polacco; \"Glatzer Schneegebirge\" in tedesco), esso stesso parte dei Monti Jesen\u00edky. Il monte giace tra la citt\u00e0 di Kr\u00e1l\u00edky e Kladsko Gap, che lo separa dai Monti Rychleby.\nSul lato ceco \u00e8 presente una riserva naturale protetta (\"N\u00e1rodn\u00ed p\u0159\u00edrodn\u00ed rezervace Kr\u00e1lick\u00fd Sn\u011b\u017en\u00edk \"), stabilita nel 1990.\nLa montagna e l'area circostante sono adatte per la pratica dello sci."}
{"id": "584750", "revid": "74173", "url": "https://it.wikipedia.org/wiki?curid=584750", "title": "\u015anie\u017cnik", "text": ""}
{"id": "584751", "revid": "767487", "url": "https://it.wikipedia.org/wiki?curid=584751", "title": "Zeneize (2001)", "text": "Zeneize \u00e8 una raccolta del gruppo musicale italiano Buio Pesto, pubblicata nel 2001.\nDescrizione.\nL'album raccoglie canzoni gi\u00e0 pubblicate negli album distribuiti dal 1995 al 2000. \nIl termine \"zeneize\", in lingua ligure, significa proprio \"genovese\"."}
{"id": "584753", "revid": "287204", "url": "https://it.wikipedia.org/wiki?curid=584753", "title": "Citroen C2", "text": ""}
{"id": "584761", "revid": "1013865", "url": "https://it.wikipedia.org/wiki?curid=584761", "title": "Satakunta", "text": "La Satakunta (\"Satakunda\" in svedese) \u00e8 una regione della Finlandia, situata nella provincia della Finlandia occidentale. Il capoluogo della regione \u00e8 Pori. Confina con le regioni Varsinais-Suomi, Kanta-H\u00e4me, Pirkanmaa, Ostrobotnia meridionale e Ostrobotnia.\nComuni.\nLa regione della Satakunta \u00e8 costituita da 19 comuni. Nella seguente lista le citt\u00e0 della Finlandia citt\u00e0 sono evidenziate in grassetto.\nDistretto della Satakunta settentrionale.\nHonkajoki, J\u00e4mij\u00e4rvi, Kankaanp\u00e4\u00e4, Karvia e Siikainen costituiscono il distretto della Satakunta settentrionale, avente come capoluogo Kankaanp\u00e4\u00e4.\nDistretto di Pori.\nHarjavalta, Huittinen, Kokem\u00e4ki, Luvia, Merikarvia, Nakkila, Pomarkku, Pori e Ulvila costituiscono il distretto di Pori che costituisce il settimo distretto finlandese in ordine di grandezza. Il distretto di Pori \u00e8 anche conosciuto con il nome di Karhukunnat (lett. i comuni dell'orso).\nDistretto di Rauma.\nEura, Eurajoki, K\u00f6yli\u00f6, Rauma ja S\u00e4kyl\u00e4 costituiscono il distretto di Rauma.\nStemma della regione storica della Satakunta.\nLo stemma della regione storica della Satakunta \u00e8 rimasto lo stesso sin dai tempi del dominio svedese. La nascita di tale stemma la si pu\u00f2 far risalire al re Giovanni III di Svezia, che fu prima Duca di Finlandia (1556-1563) e dal 1581 Granduca (titolo pi\u00f9 alto mai assegnato ad un nobile svedese in Finlandia). Dallo stemma di Giovanni III deriva anche lo stemma del Varsinais-Suomi.\nNome e stemma della Satakunta attuale.\nSebbene la Satakunta attuale ricopra solo la parte occidentale della Satakunta storica, il suo nome e stemma sono identici a quelli della regione storica."}
{"id": "584762", "revid": "767487", "url": "https://it.wikipedia.org/wiki?curid=584762", "title": "Candies (gruppo musicale italiano)", "text": "I Candies (utilizzando per un certo periodo la grafia CAndiES per il loro nome) nascono alla fine del 1995 nella Provincia di Varese.\nDel 2001 \u00e8 il loro primo tour europeo che tocca Germania, Austria e Paesi Bassi, cui seguir\u00e0 un breve tour in Inghilterra nel 2003 e altri due tour in Germania (Aprile 2004 e ottobre/Novembre 2004).\nDopo aver pubblicato due dischi (distribuiti anche in Canada, Stati Uniti e nel Regno Unito dalla Turn records) si sciolgono ufficialmente, tramite un comunicato pubblicato sul sito del gruppo, l'11 aprile 2005.\nSonorit\u00e0.\nMiscela di indie rock, post-rock e new wave che spesso sconfinano nella psichedelia.\nOspiti in alcuni lavori sono stati: John Convertino (Calexico), Volker Zander (Calexico) e Kevin Brandstetter (Truman's Water)."}
{"id": "584763", "revid": "347132", "url": "https://it.wikipedia.org/wiki?curid=584763", "title": "Evaristo Madeddu", "text": "Biografia.\nLa giovent\u00f9.\nFiglio del fabbro Vincenzo e di Angelina Corona, nacque a Villaputzu, il principale centro agricolo del Sarrabus, aspra regione della provincia di Cagliari sulla costa orientale sarda. Morta prematuramente la sorella Giulietta, dovette occuparsi ancora bambino della madre immobilizzata in un letto per dieci anni da una paralisi. Per accudirla fu costretto a lasciare la scuola, rinunciando anche all'aspirazione a entrare nel seminario di Lanusei.\nLa perdita della madre e il fallimento dei tentativi di adeguarsi alle aspettative del padre e dei fratelli lo precipitarono in un profondo smarrimento da cui riemerse lentamente grazie soprattutto alla fede religiosa. Riprese a studiare e a leggere i libri che il parroco e gli amici gli prestavano e torn\u00f2 a coltivare il desiderio di dedicarsi interamente alla vita consacrata. A ventun anni lasci\u00f2 quindi il suo paese e si trasfer\u00ec a Cagliari proprio con l'intento di realizzare quell'ideale. Incontr\u00f2 tuttavia solo rifiuti alle sue richieste di essere ammesso in seminario e negli altri conventi a cui si rivolse, a causa dell'et\u00e0 adulta e dell'inadeguata preparazione culturale. Per sopravvivere fece prima il garzone di calzolaio e poi quello di sartoria. Trov\u00f2 un po' di conforto interiore solo quando venne ammesso ad assistere i pazienti dell'Istituto Ciechi e, pi\u00f9 tardi, i sacerdoti anziani della Casa del Clero.\nL'incontro con Beniamina Piredda.\nOttenuta un'occupazione stabile nella trattoria Cudrano, qui strinse amicizia con una cliente abituale, Beniamina Piredda, con cui ebbe modo di condividere fede, idee, sentimenti, progetti e aspirazioni. In breve l'amicizia e la stima reciproca divennero affetto ricambiato e, nonostante la differenza d'et\u00e0 (vent'anni) e le prevedibili maldicenze, sicuri dei propri sentimenti maturati in quegli anni di frequentazione, i due si unirono in matrimonio, prima civile (28 agosto 1911) e poi anche religioso (19 novembre 1917), con promessa di castit\u00e0. Insieme decisero di costituire una comunit\u00e0 religiosa di carit\u00e0 che potesse occupare gli spazi lasciati scoperti dalle grandi e storiche congregazioni religiose, ma il progetto non si concretizz\u00f2 per diversi anni, complice anche la Prima guerra mondiale.\nNel 1916 comunque diedero vita a un primo tentativo di servizio caritativo trasformando un'abitazione in pensionato, in cui accolsero un gruppo di studenti e lavoratori. Alla fine dell'anno successivo per\u00f2, bench\u00e9 alla visita di leva fosse gi\u00e0 stato dichiarato non idoneo, Evaristo venne chiamato a prestare servizio militare al fronte e impiegato come infermiere nel reparto Sanit\u00e0. Rientrato a Cagliari al termine della guerra, tradusse quell'esperienza dando al pensionato le caratteristiche di una piccola casa di cura con la collaborazione di vari amici medici. La sua costante disponibilit\u00e0 e lo spirito di servizio da cui era animato lo resero particolarmente popolare e ammirato. In parte, anche questa indesiderata pubblicit\u00e0 pes\u00f2 sulla decisione dei coniugi Madeddu di trasferirsi fuori Cagliari, nella vecchia casa dei Piredda a Mandas, per realizzare finalmente quel progetto di comunit\u00e0 religiosa a lungo vagheggiato e meditato.\nLa Comunit\u00e0 Evaristiana.\nNel 1925, con alcuni giovani di diversa estrazione sociale, i due fondarono a Mandas la prima vera comunit\u00e0 dei \"Confratelli del Sacro Cuore\" che, vestito un abito monacale, trascorrevano le giornate nella preghiera, nel lavoro e nel silenzio, riprendendo le antiche tradizioni monastiche benedettine. I confratelli collaborarono con i muratori alla ristrutturazione della casa comunitaria, si cucirono gli abiti, risuolarono le scarpe, fabbricarono mobili, avvicendandosi in cucina, nell'allevamento degli animali, nella coltivazione del piccolo podere e occupandosi dell'educazione, istruzione, assistenza e addestramento professionale dei ragazzi pi\u00f9 poveri che presero a frequentare la comunit\u00e0 in gran numero.\nSul finire del 1926 al gruppo maschile si aggiunse un ramo femminile, governato dalla Piredda. Le necessit\u00e0 finanziarie spinsero i confratelli a effettuare anche prestazioni di lavoro salariato per sostenere economicamente la comunit\u00e0. Venne pure aperto uno studentato con corsi preparatori all'esame d'ammissione alle scuole secondarie. Il sincero spirito di servizio, spontaneamente e concretamente dimostrato nelle occupazioni quotidiane della nuova e originale \"societ\u00e0 laicale\", la rese particolarmente accetta fra la popolazione, ne diffuse la popolarit\u00e0 e attir\u00f2 nuovi adepti, tanto che nel giro di pochi anni si rese necessario aprire in rapida successione tre nuove sedi: a Cagliari nel 1930, a Siurgus Donigala nel 1931 e a Guamaggiore nel 1932.\nTuttavia le presenze femminili nella stessa casa dei \"frati\" suscitarono lo sconcerto e le peggiori insinuazioni da parte dei \"benpensanti\". Per evitare ogni maldicenza Madeddu provvide a separare donne e uomini pur mantenendo la collaborazione fra i due gruppi, ma ci\u00f2 non bast\u00f2. Nel 1932 il podest\u00e0 di Mandas ordin\u00f2 la chiusura dello studentato, mentre nel 1934 le gerarchie ecclesiastiche decretarono il ritiro di ogni assistenza religiosa alla comunit\u00e0 con il divieto di indossare l'abito conventuale e l'arcivescovo di Cagliari Ernesto Piovella minacci\u00f2 di scomunica lo stesso Evaristo. Questi, pur vedendo crollare i propri sogni, accett\u00f2 le imposizioni delle autorit\u00e0 e si trov\u00f2 ad affrontare il momento forse pi\u00f9 critico di tutta la sua avventura spirituale. \nProbabilmente, nella realt\u00e0 dell'epoca, la novit\u00e0 di un gruppo di laici riuniti spontaneamente dalla religione ma al di fuori delle garanzie ecclesiastiche, con la problematica commistione tra confratelli e consorelle e la profana disponibilit\u00e0 al lavoro manuale apparve sconvolgente se non addirittura eretica. Nella vicenda ebbe parte rilevante il canonico Salvatore Dess\u00ec, parroco di Mandas, che secondo il Madeddu \u00abnon tralasci\u00f2 mai occasione per gettare il discredito sull'Opera, sia col mandare frequenti lettere di accuse all'Ordinario diocesano di Cagliari e al suo Vicario, sia col seminare la diffidenza tra la popolazione del paese. Giunse persino a proibire ai praticanti di venire in casa mia anche per ragioni di lavoro, minacciando di togliere loro la Comunione\u00bb.\nCos\u00ec nel 1934, avendo ricevuto in dono dai coniugi Manunta-Denti un podere a Donigala Fenughedu, frazione di Oristano, padre Evaristo e i suoi confratelli decisero di trasferire l\u00ec la loro casa madre, tenuto conto della maggior disponibilit\u00e0 dimostrata nei loro confronti dall'arcivescovo di Oristano Giorgio del Rio rispetto a quello cagliaritano e grazie al quale in effetti poterono conservare stabilmente nella propria cappella il Santissimo Sacramento. La Compagnia evaristiana fu molto attiva in quegli anni e Madeddu, dopo aver nominato il giovane confratello Serafino Piludu superiore di Donigala, pot\u00e9 spostarsi con maggior libert\u00e0 per seguire la crescita costante della sua opera: la fondazione degli asili infantili a Baratili San Pietro, Bauladu e Serramanna, le aperture di un'altra sede a Ozieri su invito del vescovo Igino Serci, di una casa agricola nella campagna abbandonata di San Gavino Monreale (1935) e di un'altra ancora a Serramanna nel 1938, dove fu realizzata la \"pazzesca\" bonifica dell'intera palude di Santa Luxeria (60/70 ettari circa) donata dal proprietario terriero Salvatore Marcello.\nNel dopoguerra nacquero l'orfanotrofio di Villasimius e la colonia marina di Putzu Idu a San Vero Milis, poi ampliata e utilizzata come orfanotrofio con tanto di sezione statale della scuola elementare. Furono infatti la stessa prefettura e, pi\u00f9 tardi, l'amministrazione provinciale ad affidare alle cure degli evaristiani un numero considerevole di orfani o figli di famiglie irregolari e di giovani sbandati e abbandonati. Nella casa madre di Donigala, oltre a quella elementare, nel 1959 fu aperta anche una sezione di scuola media, mentre i ragazzi pi\u00f9 grandicelli praticavano forme di apprendistato delle attivit\u00e0 agricole, edili e di falegnameria.\nNonostante i quasi quarant'anni di feconda attivit\u00e0, alla \"compagnia\" mancava ancora il riconoscimento ufficiale della Chiesa. A suo tempo, della pratica si era interessato l'arcivescovo Delrio, che l'aveva inoltrata alla Congregazione per i Religiosi; poi per\u00f2 il prelato era morto nel 1938 ed era seguita la tragica parentesi della guerra. Il sospirato sigillo formale giunse sotto il pontificato di Paolo VI: il 3 aprile 1965 l'arcivescovo di Oristano Sebastiano Fragh\u00ec pot\u00e9 firmare il relativo atto amministrativo e si rec\u00f2 personalmente nella comunit\u00e0 di padre Evaristo per consegnargli il decreto di riconoscimento canonico della \"Compagnia Evaristiani del Sacro Cuore\". Dopo la morte della moglie Beniamina e con la salute progressivamente minata dal diabete, per Madeddu fu nondimeno un giorno di gioia straordinaria che lo ripag\u00f2 delle fatiche, sofferenze e ostacoli affrontati.\nLa malattia e la morte.\nL'anno successivo, dopo un mese di malattia passato nella casa del dottor Giuseppe Boi a Cagliari, il 6 aprile 1966 spir\u00f2 serenamente sapendo di aver compiuto la sua \"opera\". I funerali furono celebrati il giorno successivo a Donigala, dove venne sepolto accanto alla tomba di Beniamina Piredda. Dal 1986 le due salme riposano insieme nella cappella della casa madre di Donigala Fenughedu. Pochi giorni dopo, il 23 aprile, lo stato italiano riconobbe la personalit\u00e0 giuridica della Compagnia.\nGiudizio storico.\nL'arcivescovo emerito di Cagliari Giuseppe Mani, ricordando Evaristo Madeddu, ha descritto \u00abil profilo spirituale di quest'uomo pieno di amore di Dio. Nonostante avesse la cultura della terza media, ha fondato due congregazioni religiose, ma soprattutto appare come un vero mistico. Ovviamente la cosa che mi ha incuriosito di pi\u00f9 \u00e8 stato il rapporto con i miei predecessori che, manco a dirlo, \u00e8 stato burrascoso. Sempre la solita storia. La profezia e il sacerdozio sempre in lotta. Il carisma e la gerarchia hanno sempre creato conflitti. Monsignor Piovella era un sant'uomo e il canonico Dess\u00ec \u00e8 ben ricordato a Mandas dove \u00e8 stato parroco per cinquant'anni. Eppure, nonostante tutto, sono stati causa di grande sofferenza per questo sant'uomo, vero apostolo della carit\u00e0 nella nostra Isola. Anche il Madeddu si inserisce bene nella spiritualit\u00e0 della nostra gente. Grande semplicit\u00e0, poca cultura, puro Vangelo, continua preghiera\u00bb.\nPi\u00f9 radicale il professor Raimondo Zucca (Universit\u00e0 degli Studi di Sassari) nel sostenere che la gerarchia ecclesiastica del tempo \u00abnon solo non comprese il carattere innovativo introdotto da Madeddu nella Chiesa sarda, ma avvers\u00f2 alla radice la finalit\u00e0 benefica della sua Opera a favore degli ultimi\u00bb."}
{"id": "584766", "revid": "106908", "url": "https://it.wikipedia.org/wiki?curid=584766", "title": "Idrometro", "text": "Lidrometro \u00e8 lo strumento che rileva le quote idrometriche, cio\u00e8 il livello dell'acqua, dei fiumi o dei laghi.\nIl pi\u00f9 semplice idrometro \u00e8 quello ad asta, costituito da una barra, generalmente in lega metallica per resistere alla corrosione, dotata di tacche numerate (in metri, centimetri, ecc.) e posta verticalmente a contatto con l'acqua, spesso fissata ad una spalla o ad una pila di un ponte o di una banchina fluviale.\nAttualmente vengono utilizzati anche strumenti pi\u00f9 complessi (idrometrografi, teleidrometri) che utilizzano tecnologie moderne (laser, ultrasuoni, ecc.) per trasmettere i dati in tempo reale.\nPer \"livello idrometrico\" in un determinato luogo di un fiume o un lago si intende il dislivello tra la superficie dell'acqua del corpo idrico ed un punto di riferimento altimetrico, che pu\u00f2 essere il livello medio del mare (l.m.m) oppure lo \"zero\" dell'idrometro stesso (detto \"zero idrometrico\").\nLo zero dell'idrometro \u00e8 la quota altimetrica (sul livello medio del mare) che si \u00e8 convenuta per quell'idrometro. \u00c8 un valore di riferimento convenzionale, specifico per un ciascun idrometro installato, e non corrisponde al fondo dell'alveo (perch\u00e9 \u00e8 soggetto a costante modificazione del profilo).\nL'idrometro \u00e8 un valido aiuto per la salvaguardia del territorio contro i pericoli conseguenti alle piene dei fiumi, poich\u00e9 \u00e8 il monitoraggio dei livelli idrometrici che consente di fare previsioni sull'andamento degli eventi di piena e di conseguenza allertare gli organi di protezione civile per eventualmente evacuare la popolazione.\nEsempio: di un idrometro si decide che lo zero sia a s.l.m.m. (sul livello medio del mare), perci\u00f2 la corrispondenza tra una lettura idrometrica riferita allo zero dell'idrometro ed il livello del mare si fa sommando questa a 9,31 (ad una lettura idrometrica di sopra lo zero idrometrico corrisponde una quota di sopra il livello medio del mare, infatti: 1,25 + 9,31 = 10,56)."}
{"id": "584773", "revid": "2225", "url": "https://it.wikipedia.org/wiki?curid=584773", "title": "Alessandro Gamba", "text": ""}
{"id": "584775", "revid": "633110", "url": "https://it.wikipedia.org/wiki?curid=584775", "title": "Bofors 40 mm", "text": "Il Bofors da 40\u00a0mm \u00e8 un cannone prodotto dalla Bofors nonch\u00e9 una delle armi antiaeree pi\u00f9 diffuse durante il XX secolo, ancora oggi in servizio presso varie forze armate.\nLa sua progettazione inizi\u00f2 nel 1928 su specifica della Marina Svedese che intendeva avere un sostituto al cannone Vickers da 40/39mm anche in relazione agli sviluppi dell'arma aerea.\nCannone da 40 mm/60 (1.57\") Modello 1936.\nLa prima versione aveva canna lunga 60 calibri ed era designata \"40L/60\".\nLa cadenza di tiro leggermente inferiore alle armi da 37\u00a0mm era compensata da una maggior massa del proiettile (900 g rispetto ai 650g dei calibri da 37\u00a0mm); la gittata si aggirava sui 3000 m.\nTra le nazioni che adottarono quest'arma, prima e durante la seconda guerra mondiale, vi furono la Polonia, la Gran Bretagna e gli Usa, che li utilizzarono come dotazione antiaerea delle portaerei (mediamente 44 armi in postazioni binate). La Francia all'inizio della seconda guerra mondiale schierava 42 Bofors, rinominati \"40 mm CA Mle 1938\". I tedeschi realizzarono una versione \"4 cm Flak 28\", mentre il Giappone realizz\u00f2 una copia da 40\u00a0mm/60 analizzando un cannone Bofors dell'esercito britannico raffreddato ad aria, catturato a Singapore.\nIl primo prototipo del cannone fu terminato nella tarda estate del 1930 e le prime prove furono effettuate il 17 ottobre 1930. Le prove ufficiali per la Marina svedese si tennero il 21 marzo 1932, e dopo ulteriori perfezionamenti la produzione fu avviata nel 1936.\nProduzione su licenza.\nVersione britannica.\nI britannici mostrarono interesse per questa arma nel 1933 e nel 1937 fecero un ordine di 100 cannoni. Le prime versioni navalizzate, raffreddate ad aria, vennero usate dalla Royal Navy alla fine del 1941 a bordo della navi da battaglia Prince of Wales e Nelson e degli incrociatori Erebus e Manchester, anche se alcune navi in precedenza, erano state temporaneamente armate della versione del cannone in dotazione all'esercito, raffreddata ad aria. La versione inglese raffreddata ad acqua \u00e8 stata sviluppata dall'industria olandese Hazemeyer e le corvette Classe Black Swan furono nel novembre 1942 le prime unit\u00e0 navali ad essere equipaggiate con tale versione.\nIl numero totale di cannoni costruiti da Australia, Gran Bretagna e Canada on la designazione 40\u00a0mm/56.3 (1.57\") QF (Quick Firing) non \u00e8 noto con precisione e a questi vanno aggiunti i cannoni forniti ai britannici dagli Stati Uniti in base al Lend-Lease Act.\nLa designazione dei modelli in servizio sulle unit\u00e0 della Royal Navy furono le seguenti:\nVersione statunitense.\nGli Stati Uniti d'America mostrarono interesse per questa arma, ma per una serie di problemi i produttori americani modificarono radicalmente il progetto svedese, e ne avviarono un massiccio programma di produzione, per circa 39.200 armi costruite prima della fine della guerra. Nel 1944, il cannone, la cui designazione era 40\u00a0mm/56, su gran parte delle unit\u00e0 navali americane aveva rimpiazzato le mitragliere da 28mm e verso la fine del conflitto anche i cannoni Oerlikon da 20\u00a0mm.\nL'arma poteva essere utilizzata in modalit\u00e0 semi-automatica a colpo singolo o a raffica in modalit\u00e0 automatica, tramite un selettore laterale.\nLe versioni americane erano denominate M1, Mark 1 e Mark 2; furono utilizzate sulle navi americane fino agli anni settanta. Le versioni Mark 1 e Mark 2, raffreddate ad acqua, erano montate su installazioni binarie o quadruple e i componenti dei due modelli, ad eccezione delle canne, non erano intercambiabili.\nLa versione M1, a canna singola, raffreddata ad aria, era prodotta originariamente per l'US Army. Le canne della versione M1 erano intercambiabili con quelle dei cannoni raffreddati ad aria, in dotazione a britannici e canadesi.\nLo sviluppo del sistema di direzione di tiro Mark 51 ne miglior\u00f2 notevolmente la precisione: la met\u00e0 dei velivoli giapponesi abbattuti tra il 1\u00ba ottobre 1944 e il 1\u00ba febbraio 1945 sono stati accreditati ai cannoni Bofors 40\u00a0mm/56 abbinati al sistema di direzione del tiro Mark 51.\nDopo il conflitto, alcuni di questi cannoni, in seguito allo smantellamento post-bellico delle navi americane, furono utilizzati anche dalla Marina Militare italiana e costituirono l'armamento antiaereo dell'incrociatore , dei cacciatorpediniere delle classi San Giorgio e Indomito, delle fregate Granatiere, delle torpediniere classi Orsa e Spica e hanno costituito l'armamento principali delle motocannoniere e \"Fulmine\".\nVersione belga.\nNel 1935 il cannone venne scelto come principale arma antiaerea leggera dell'esercito belga. Ai primi 8 esemplari importati direttamente dalla Svezia, ordinati in agosto 1935 e consegnati nel 1936, seguirono armi prodotte in loco dalla Fabrique Nationale de Herstal, denominate 40\u00a0mm FN Mle 1935. Una sezione di 8 cannoni di produzione belga furono acquistate dalla Norvegia, dove erano conosciuti come 4\u00a0cm Luftvernkanon M/36. Anche la Francia cerc\u00f2 di acquistare 34 cannoni, ma lo scoppio della guerra mand\u00f2 a monte la transazione.\nCannone da 40 mm/70.\nNel dopoguerra ci si rese conto che il cannone da 40mm/L60 avrebbe avuto un'inevitabile obsolescenza; cos\u00ec fu progettato il \"40L70\", con canna da 70 calibri, maggiore velocit\u00e0 del proiettile, dovuta all'estrazione anticipata del bossolo dalla canna, gittata utile aumentata a 4000m e cadenza di tiro sui 300 colpi al minuto, contro i 120 colpi della versione iniziale.\nIl cannone Bofors da 40\u00a0mm ha continuato anche dopo la seconda guerra mondiale ad essere una delle armi antiaeree pi\u00f9 diffuse, sia in versione terrestre, anche semovente (M247 DIVAD), sia in versione marittima.\nIn Italia la Breda ha prodotto l'arma su licenza dal 1969, utilizzandola anche con funzioni antimissile, come nel CIWS Dardo prodotto dall'azienda e basato su due cannoni Bofors con munizionamento di prossimit\u00e0 ad elevata precisione.\nUltime evoluzioni dell'arma sono state il \"Bofors Trinity\" e l'italiano \"Fast Forty\" con una cadenza di 450 colpi al minuto.\nTra le ultime vicende belliche che hanno visto quest'arma in azione va ricordata la guerra delle Isole Falkland tra Gran Bretagna ed Argentina\nAttualmente il cannone Bofors \u00e8 in progressiva radiazione, come gli oltre 250 in dotazione all'Esercito Italiano presenti fino alla fine degli anni '80 nelle unit\u00e0 antiaeree."}
{"id": "584779", "revid": "486946", "url": "https://it.wikipedia.org/wiki?curid=584779", "title": "International Standard Atmosphere", "text": ""}
{"id": "584780", "revid": "729019", "url": "https://it.wikipedia.org/wiki?curid=584780", "title": "Rheinmetall MK 20 Rh 202", "text": "Il Rheinmetall Rh\u2013202 \u00e8 una mitragliera automatica da 20 mm di fabbricazione tedesca, realizzata dalla Rheinmetall.\n\u00c8 impiegata in genere in affusti binati con motore per la movimentazione, congegno P56 ottico con calcolatore per il tiro incorporato, 2 cannoni Rh-202 e due serbatoi munizioni ed ha una cadenza di tiro di 2.000 colpi al minuto, 1000 ms di velocit\u00e0 iniziale, e proiettili da 120 grammi.\n\u00c8 un'arma che fa parte dell'equipaggiamento di veicoli blindati come il Marder dove ha anche ruoli antiblindati (quindi contro veicoli ruotati o cingolati con corazzatura leggera), con proiettili perforanti decalibrati.\nIl cannone Rh-202 \u00e8 stato usato nella guerra delle Falkland dagli argentini, in dotazione ai reparti di artiglieria antiaerea, ed \u00e8 uno dei pi\u00f9 importanti tipi di arma antiaerea o mitragliera pesante dalla fine della seconda guerra mondiale ad oggi; peraltro ormai vengono manifestate esigenze maggiori per armi da 25, 27 o 30 mm soprattutto in funzione anti-blindati; un esempio \u00e8 il cannone Bushmaster da 25mm utilizzato dal blindato statunitense M2/M3 Bradley, o il cannone \"Avenger\" da 30 mm usato dal caccia A-10 Thunderbolt-II.\nAlcune unit\u00e0 della Deutsche Marine sono equipaggiate da mitragliere \"MK 20 Rh202\" generalmente in installazioni binate su fregate e cacciatorpediniere, e in numero di quattro su navi da rifornimento, ma sono in via di sostituzione con le mitragliere MLG 27."}
{"id": "584782", "revid": "486946", "url": "https://it.wikipedia.org/wiki?curid=584782", "title": "Matra Super R.530", "text": ""}
{"id": "584783", "revid": "486946", "url": "https://it.wikipedia.org/wiki?curid=584783", "title": "Matra R.530", "text": ""}
{"id": "584784", "revid": "1632387", "url": "https://it.wikipedia.org/wiki?curid=584784", "title": "La Masquerade Infernale", "text": "La Masquerade Infernale \u00e8 un album del 1997 degli Arcturus, pubblicato dalla Misanthropy Records.\nDescrizione.\nL'album si allontana dal lento e melodico black metal di Aspera Hiems Symfonia e ha un suono oscuro, tenebroso, dato dall'utilizzo di sintetizzatori, che spesso fanno risaltare questi elementi sulla chitarra. La maggior parte delle canzoni ruotano attorno a temi teatrali, letterari e si interrogano sulla figura ingannevole di Satana. Il caratteristico \"scream\" del black metal \u00e8 sostituito da una voce pulita con toni molto bassi, occasionalmente alternata con un cantato lirico da Garm alternato a quello dai toni acuti di ICS Vortex. \"La Masquerade Infernale\" \u00e8 considerato da molti come il capolavoro degli Arcturus e uno dei pi\u00f9 grande esempi di avantgarde metal. \u00c8 stato ripubblicato nel 2002 dalla Candlelight Records, rimasterizzato e senza la traccia nascosta prima della traccia 1.\nTracce.\n0.\"Traccia nascosta\" (solo nella prima pubblicazione; mandare indietro dalla prima traccia per sentirla) \u2013 1:27"}
{"id": "584792", "revid": "729019", "url": "https://it.wikipedia.org/wiki?curid=584792", "title": "35 mm GDF", "text": "LOerlikon GDF da 35x228\u00a0mm, tipico cannone antiaereo svizzero, \u00e8 un'arma automatica con grande cadenza di tiro ed elevata velocit\u00e0 iniziale, anche se non ha munizioni di prossimit\u00e0, costruito dalla Oerlikon-B\u00fchrle.\nStoria.\nIl suo sviluppo inizi\u00f2 negli anni cinquanta, ed era noto come IZLA/353, poi denominato per l'appunto, in genere, GDF.\nEsso venne prodotto in oltre 1600 esemplari solo nel sistema trainato, e gli argentini ne usarono alcuni contro gli inglesi (anche contro i reparti a terra) nel 1982, ma senza impedirgli la vittoria finale. I cannoni argentini sono stati catturati dagli inglesi che ne hanno fatto uso per la difesa delle basi aeree, considerandoli molto efficaci.\nTra gli altri clienti vi sono nazioni come la Spagna, il Giappone e altri 20 altri stati. Sebbene incapace di contrastare alla pari il Bofors, il GDF si \u00e8 dimostrato arma di grande successo.\nUn sistema simile a 2 canne da 35\u00a0mm \u00e8 anche l'armamento dei semoventi Gepard, abbinato a 2 radar di tiro e un sistema ottico, con oltre 600 costruiti negli anni settanta. Pi\u00f9 di recente \u00e8 stata proposta una torretta simile, inglese, la Marksman, che \u00e8 stata adattata ad alcuni carri finlandesi.\nLa sua carriera ha visto anche affusti binati navali, molto simili progettualmente al semovente Gepard, e l'arma pu\u00f2 essere rivitalizzata con le recenti munizioni \"AHEAD\", con spoletta a tempo programmata elettronicamente per scoppiare giusto davanti al bersaglio, e con una letalit\u00e0 addirittura maggiore che nel caso di semplici munizioni con spoletta di prossimit\u00e0.\nCaratteristiche tecniche.\nL'impianto su cui \u00e8 installato ha un volume di fuoco complessivo di ben 1100 colpi al minuto, in quanto normalmente \u00e8 sistemato su impianti binati, trainati o su scafo Leopard (Gepard). Infatti la sua mancanza di munizioni di prossimit\u00e0, a differenza del Bofors da 40\u00a0mm, rendeva necessario se non altro aumentare il volume di fuoco complessivo dell'arma.\nL'affusto \u00e8 sistemato su 4 ruote, sollevabili dal terreno e sostituite cos\u00ec da 4 martinetti, che assicurano la necessaria stabilit\u00e0. La rotazione e l'alzo, con motore idraulico, sono di 112 e 56 gradi al secondo, consentendo di seguire praticamente qualunque bersaglio a tiro. Le armi, ad altissima velocit\u00e0 iniziale grazie alla canna da 90 calibri sono dotate di 56 colpi pronti al tiro per ciascuna, oltre a 126 di riserva sull'impianto stesso. La direzione di tiro, ottica, \u00e8 affidata nel modello iniziale ad un sistema optronico Ferranti. L'alimentazione \u00e8 basata su \"clip\" di 7 colpi, ma l'artiglieria in parola \u00e8 facilmente aggiornabile con kit di modifica, una delle quali comprende un'alimentazione con un vero e proprio nastro di alimentazione per circa 200 colpi. L'aggiornamento del GDF \u00e8 passato anche in altri settori, anche pi\u00f9 sensibili all'obsolescenza.\nInfatti le proposte d'aggiornamento per questo concorrente del Bofors non sono mancate, per esempio, scatole di aggiornamento modulari, sistema \"Contraves Gun King\" per sostituire il sistema originario, collegamenti a radar come il \"Super Fledermaus\", poi sostituito dallo \"Skyguard\" che pu\u00f2 operare anche con lanciamissili Sparrow o Aspide. In genere una batteria di tiro \u00e8 data da soli 2 sistemi, 2 generatori e un radar Skyguard. Tra gli altri accessori disponibili, vi sono anche misuratori di velocit\u00e0 iniziale ad induzione magnetica, posti all'uscita della bocca da fuoco.\nLa munizione perforante decalibrata pu\u00f2 perforare non meno di 40\u00a0mm di acciaio a 60 gradi e 1000 metri, praticamente quanto il cannone S-60 da 57\u00a0mm sovietico con munizioni AP. 3500 metri di gittata contraerea pratica, 6000 quella AA teorica, e 9500 metri per la max. gittata sull'orizzonte. Quelle esplosive hanno una massa di circa 700gr.\nVarianti.\nEsiste una versione navalizzata che sfrutta due tipi di montaggio denominate GDM-A e GDM-C con entrambe le versioni binate ed esiste anche una versione singola priva di torretta e provvista di un sidecar per l'operatore, che equipaggia alcuni pattugliatori della Marina giapponese.\nLa versione originale Oerlikon \u00e8 la GDM-A con una torretta compatta simile a quella del CIWS Dardo con i due cannoni sistemati al centro ed un unico sistema di caricamento. La versione GDM-C progettata da Oerlikon e OTO Melara e prodotta dalla OTO Melara di La Spezia ha la torretta assai allungata e bassa, con i cannoni sistemati ai suoi lati. Tale versione denominata OE/OTO \u00e8 stata adottata dalle quattro corvette costruite per i libici Classe Assad.\nUno degli sviluppi pi\u00f9 recenti \u00e8 il \"Millennium\", che ha una sola canna, resa pi\u00f9 stabile da un traliccio di supporto, cosa necessaria perch\u00e9 la cadenza di tiro, seguendo gli sviluppi della meccanica (es. il Bofors ha visto aumentare la cadenza di tiro da 120c/min degli anni '40, a 230 negli anni '60, a 300 nei '70, a 450 negli '80) ha raggiunto i 1000c/min e ora una canna \u00e8 pi\u00f9 che sufficiente.\nConsiderazioni.\nLe munizioni AHEAD e i nuovi sistemi di controllo del tiro ne fanno un'arma temibilissima. Il 35\u00a0mm con le sue doti balistiche, \u00e8 anche proposto per vari tipi di mezzi corazzati, il primo dei quali era il MOWAG Tornado, un mezzo simile al Marder ma pi\u00f9 armato. Non ebbe successo, negli anni '80 era ancora troppo presto per pensare a mezzi della fanteria tanto complessi e costosi."}
{"id": "584793", "revid": "339392", "url": "https://it.wikipedia.org/wiki?curid=584793", "title": "Oerlikon GAI-DO1", "text": ""}
{"id": "584794", "revid": "228587", "url": "https://it.wikipedia.org/wiki?curid=584794", "title": "R530", "text": ""}
{"id": "584798", "revid": "124729764", "url": "https://it.wikipedia.org/wiki?curid=584798", "title": "Oerlikon KBA", "text": "L'Oerlikon KBA da 25 x 137mm \u00e8 un cannone automatico, sviluppato come arma multiruolo a corto raggio a met\u00e0 degli anni '70 per il campo di battaglia meccanizzato, originariamente realizzato da Oerlikon-B\u00fchrle (ora Rheinmetall Air Defence AG). \u00c8 un cannone a sottrazione di gas con una testa otturatore rotante ed un sistema di alimentazione selettiva a doppio condotto di alimentazione che utilizza una cartuccia da 25x127 mm NATO.\nLa velocit\u00e0 di fuoco nominale in modalit\u00e0 raffica \u00e8 di 600 colpi al minuto ma pu\u00f2 essere regolata elettronicamente e ridotta da 175 a 300 colpi al minuto.\nGrazie alla sua potenza di fuoco, alla sua gamma di munizioni e al suo \"Instant Ammunition Selection Device\" (IASD), che consente all'artigliere di passare facilmente da proiettili perforanti a proiettili calibro pieno, il cannone KBA pu\u00f2 ingaggiare veicoli leggermente corazzati, fanteria, posizioni di carri armati, elicotteri, aerei da combattimento e navi.\nSpesso \u00e8 usata come Arma antiaerea impiegata in sistemi come il sofisticato DIANA trainato, in installazione binata, o in blindati come l'AIFV Dardo, il semovente d'artiglieria contraerea SIDAM 25 ed altre in installazioni singole, binate o quadrinate ed anche imbarcato su unit\u00e0 navali dove viene usato anche come CIWS.\nDescrizione.\nL'Oerlikon KBA 25 mm \u00e8 un cannone completamente automatico basato sul collaudato principio di sottrazione di gas con una testa dell'otturatore rotante simile al Mauser M 98 o M16 e doppia alimentazione per le munizioni.\nLa KBA offre un'ampia gamma di modalit\u00e0 di sparo: colpo singolo, colpo singolo rapido programmabile con una velocit\u00e0 di fuoco selezionabile da 175 1 300 colpi/min e fuoco completamente automatico a 600 colpi/min (raffica). Le funzioni del cannone, come ricarica e sparo, sono azionate elettricamente in modo remoto o manualmente in modalit\u00e0 ausiliaria mediante una manovella e un pedale di attivazione.\nIl cannone Oerlikon KBA 25mm \u00e8 stato progettato per l'integrazione in vari tipi di installazioni, essendo di piccole dimensioni e peso ridotto offre varie possibilit\u00e0 di integrazione come:\nStoria.\nAll'inizio del 1964-65, gli Stati Uniti avviarono l'ambizioso progetto Bushmaster iniziato come una propaggine del programma MICV-65 dell'Esercito Americano che stava tentando di introdurre un nuovo veicolo da combattimento di fanteria per sostituire i loro mezzi corazzati M113 esistenti, il progetto Bushmaster mirava a creare cannoni di piccolo calibro per l'esercito degli Stati Uniti.\nNella fase iniziale del programma americano, una delle societ\u00e0 coinvolte nello sviluppo delle armi automatiche del programma Bushmaster era la TRW Inc. (Thompson Ramo Wooldridge Inc.) che affid\u00f2 lo sviluppo di un'arma da 25 mm.\nIl progetto TRW era sotto la guida dell'ingegnere Eugene Stoner, l'autore del famoso fucile M16, che port\u00f2 allo sviluppo di un cannone automatico da 25 mm con la designazione interna \"TRW model 6425\", un sistema ordinario sviluppato attorno alla cartuccia sperimentale da 25x137 mm con azionamento automatico a gas e bloccaggio della canna con otturatore rotante.\nIl requisito di TRW per il progetto da 25 mm in cui la pistola doveva essere completamente automatica, essere azionata a gas e con testa rotante, utilizzare un sistema di alimentazione selettiva a doppio condotto ed essere in grado di passare rapidamente e facilmente tra diversi tipi di munizioni .\nOerlikon-B\u00fchrle si assunse la responsabilit\u00e0 dello sviluppo delle munizioni 25x137mm e della balistica interna.\nIl primo prototipo \u00e8 stato prodotto in 22 mesi e ha iniziato i test nel novembre 1965 da un veicolo Ml 14, a dicembre il prototipo \u00e8 stato testato da un blindato austriaco.\nUna prima versione \u00e8 stata testata inoltre da diversi paesi, tra cui Gran Bretagna e Francia.\nAll'inizio del 1967 furono effettuati test tecnici e prove di tiro con due prototipi di cannoni TRW-6425 seguiti dalle prime dimostrazioni per un paese della NATO.\nLa prima configurazione \u00e8 stata testata pi\u00f9 volte all'Aberdeen Proving Ground, incluso un test per il programma Military Potential Test da marzo 1968 al marzo 1970.\nPrima che i test statunitensi fossero completati, alla fine del 1969 TRW cess\u00f2 il lavoro sul cannone TRW-6425 e nello stesso anno la societ\u00e0 Philco-Ford Aeronutronic Division inizi\u00f2 a lavorare sull'arma quando TRW vendette loro i diritti del progetto del cannone. \nDalla TRW furono costruiti almeno sei cannoni automatici TRW-6425.\nIl PFB-25 \u00e8 stato selezionato come cannone automatico per il sistema di armi a fuoco rapido per veicoli dell'esercito americano (Bushmaster), da cui il nome PFB-25 che sta per Philco-Ford Bushmaster 25mm.\nDa allora, Philco-Ford ha ulteriormente sviluppato la sua versione, il PFB-25, nello stesso periodo Oerlikon ha avviato il progetto della serie \"KBA\" che \u00e8 simile al cannone da 25 mm TRW-6425.\nNel progetto Oerlikon, il design americano di TRW-6425 \u00e8 stato rielaborato, forse da esso \u00e8 rimasta solo la cartuccia originariamente prevista di 25x137 mm e il metodo di blocco della camera ruotando l'otturatore, che era una novit\u00e0 per lo sviluppo di Oerlikon, i sistemi precedenti avevano catenacci scorrevoli con alette di bloccaggio. \nIl progetto sviluppato da Eugene Stoner, anche il classico azionamento automatico della valvola del gas del cannone TRW 6425 ha subito cambiamenti globali.\nNel cannone Oerlikon, che ha ricevuto la designazione KBA (dove K \u00e8 kanone; B \u00e8 un calibro 25 mm, A \u00e8 un modello di design), sono stati combinati diversi principi per perfezionare il progetto.\nInstallazioni.\nL'affusto Oto Melara 25/80 \"Spallaccia\" \u00e8 stato scelto come successore del vecchio affusto da 20mm, rispetto al quale il modello KBA \u00e8 dotato di caratteristiche di potenza superiori, come il proiettile da 180 grammi anzich\u00e9 da 120, mentre la munizione nel suo complesso pesa certamente 300 grammi in pi\u00f9 rispetto al tipo precedente. L'arma ha nervature laterali di rinforzo che servono ad aumentare la superficie a contatto con l'aria, accorgimento che aiuta a raffreddare la canna, priva di un sistema di raffreddamento ad acqua o altro liquido.\nIl cannone automatico KBA da 25mm oltre ad essere pi\u00f9 potente ha anche una cadenza di tiro quasi uguale (inferiore appena del 5%) rispetto al suo omologo da 20mm,risultando cos\u00ec pi\u00f9 potente in maniera rimarchevole, ma non avendo sistemi di controllo del tiro particolarmente sofisticati \u00e8 relegato alle stesse distanze di tiro e inoltre l'alzo \u00e8 limitato da 60 ad appena 50 gradi, per cui esso \u00e8 pi\u00f9 idoneo al tiro contro bersagli di superficie o aerei a basse quote. Il peso \u00e8 solo marginalmente maggiore, essendo di 1.050 kg senza munizionamento e di 1.200\u00a0kg pronto al fuoco. Le dimensioni sono di 1,60 m di larghezza, 3,844 metri di lunghezza e 1,8 metri di altezza massima. La cadenza tiro \u00e8 di 550 proiettili al minuto e con 272 proiettili pronti al fuoco senza necessit\u00e0 di ricarica; la scelta tra munizioni perforanti decalibrate od esplosive consente una vasta gamma d'impiego; questo anche grazie alla portata effettiva di tiro che si attesta sui 2.000 metri. I cannoni automatici non sono asserviti ad alcuna apparecchiatura per la direzione del tiro o radar e per la mira l'operatore, che siede dietro l'affusto, si serve di un puntatore optronico, con possibilit\u00e0 di visione notturna, coassiale rispetto alla canna. Il cannone automatico, movimentato da servomotori, ha la possibilit\u00e0 di essere alimentato da fonti elettriche diversificate per motivi di ridondanza: normalmente l'alimentazione proviene dall'impianto elettrico della nave, ma in caso di necessit\u00e0 o di emergenza sono installate delle batterie a 24 V che consentono di avere 30 minuti di autonomia; successivamente ai 30 minuti il controllo ed i movimenti sono completamente manuali.\nL'Oerlikon KBA 25/80, gi\u00e0 in servizio sulla classe Comandanti, sui pattugliatori classe Cassiopea I e Cassiopea II, sulle corvette Minerva sulla portaerei Cavour, sulla unit\u00e0 della classe Orizzonte e sulle nuove FREMM, pu\u00f2 essere ormai considerato come uno standard assodato per la Marina Militare Italiana, dalla quale viene principalmente utilizzato come arma antiaerea per la difesa di punto e trova posto anche sul pattugliatore Saettia della Guardia Costiera Italiana.\nIl pi\u00f9 potente cannone Oerlikon KBB da 25/92 spara la cartuccia calibro 25x184mm. L'installazione navale contraerea quadrinata CIWS Seaguard usa infatti quest'ultimo cannone, con cadenza di 800 colpi al minuto per canna, 3200 in totale."}
{"id": "584800", "revid": "486946", "url": "https://it.wikipedia.org/wiki?curid=584800", "title": "Matra R.550 Magic", "text": ""}
{"id": "584801", "revid": "729019", "url": "https://it.wikipedia.org/wiki?curid=584801", "title": "KPV (mitragliatrice)", "text": "La KPV (Krupnokaliberniy Pulemyot Vladimirova, in russo \u041a\u0440\u0443\u043f\u043d\u043e\u043a\u0430\u043b\u0438\u0431\u0435\u0440\u043d\u044b\u0439 \u041f\u0443\u043b\u0435\u043c\u0451\u0442 \u0412\u043b\u0430\u0434\u0438\u043c\u0438\u0440\u043e\u0432\u0430, o \u041a\u041f\u0412) da 14,5\u00a0mm \u00e8 una mitragliatrice pesante sovietica di grande potenza, usata per armare corazzati ruotati come i BTR-60 e i BRDM-2, ma anche come arma contraerea, nelle installazione KPV-1,2,4, dipendenti dal numero delle armi presenti.\nEsse sparano ciascuna 600 colpi al minuto da 64 g, a quasi 1000 metri al secondo, con proiettili AP capaci addirittura di perforare pi\u00f9 degli ZU-23, 32\u00a0mm a 500 metri contro 25.\nLa potenza delle KPV, sostanzialmente armi simili ma pi\u00f9 potenti della Browning M2, e molto pi\u00f9 economiche delle mitragliere da 20 millimetri, \u00e8 ben apprezzata e sebbene la gittata non ecceda i 1500 metri, esse sono state usate con successo nel ruolo contraereo, specie contro gli elicotteri statunitensi nella guerra del Vietnam. Ma anche contro blindati leggeri esse sono efficaci, con 32\u00a0mm di perforazione su distanze di 500 m, abbastanza per perforare un veicolo M113 a 1\u00a0km. Molto popolari ed affidabili, queste armi del dopoguerra sono state sostituite dagli anni '60 dagli ZU-23. Ne esisteva anche una versione binata per veicoli BTR-152, primordiale sistema semovente, simile a quanto realizzato dagli statunitensi con le torri binate da 12,7\u00a0mm su autoblinde quali le M8 Greyhound."}
{"id": "584802", "revid": "486946", "url": "https://it.wikipedia.org/wiki?curid=584802", "title": "Matra R550", "text": ""}
{"id": "584803", "revid": "633110", "url": "https://it.wikipedia.org/wiki?curid=584803", "title": "23 mm ZU-23", "text": "Lo ZU-23 \u00e8 un cannone antiaereo sovietico, molto potente e capace, che impiega la munizione da 23x152mm a bossolo largo, con Vo di 970 m/sec e proiettile da 180gr, per un peso totale di ben 445gr (il modello da 23mm aereo ha un bossolo da 115mm stretto, Vo di 690ms e 300gr).\nFu immesso in servizio dai Russi negli anni '60 per sostituire le mitragliatrici da 14,5mm nel ruolo di difesa leggera antiaerea.\nImpiegato da affusti binati pesanti appena 950\u00a0kg, con caricatori da 50 colpi, lo ZU-23 si \u00e8 rivelato un'arma efficace entro i 2-2,5\u00a0km. Raffreddata ad aria, teneva una cadenza pratica di 200 colpi al minuto (4 caricatori). La versione per blindati \u00e8 usata sullo ZSU-23-4 Shilka, con canna raffreddata a liquido per tenere una cadenza pratica di 400 colpi al minuto, in pratica un 50% di quella teorica.\nEfficace e temuta, specie da elicotteri (come dimostr\u00f2 l'invasione di Grenada), la ZU-23 \u00e8 ancora oggi molto diffusa, anche su alcune tecniche.\nCuriosit\u00e0.\nL'arma compare nel gioco Metal Gear Solid 3: Snake Eater e pu\u00f2 essere utilizzata dal giocatore."}
{"id": "584806", "revid": "1784938", "url": "https://it.wikipedia.org/wiki?curid=584806", "title": "Borbone di Francia", "text": "I Borbone di Francia sono il ramo della casata dei Borbone che sal\u00ec al trono di Francia nel 1589 con Enrico III, re di Navarra, divenuto poi Enrico IV di Francia. La casata principale si \u00e8 estinta (in linea maschile) nel 1883.\nL'estinzione della dinastia dei Valois, compresi i rami derivati degli Orl\u00e9ans e Angoul\u00eame, con il loro ultimo esponente Enrico III, pose il problema della successione al trono francese. Risalendo lungo l'albero genealogico dei Valois, si giunge fino a Luigi IX, \"il Santo\" (1214 \u2013 1270), il cui figlio cadetto, Roberto, conte di Clermont (1256 \u2013 1317), aveva dato origine a una dinastia collaterale: quella dei Borbone. Roberto aveva infatti sposato Beatrice di Borgogna-Borbone, figlia di Giovanni di Borbone, il quale, non avendo avuto figli maschi, aveva lasciato il patrimonio e il nome della casata alla figlia. Roberto fu quindi definitivamente riconosciuto signore di Borbone nel 1283.\nCol trascorrere degli anni e della generazione da Roberto di Clermont si originarono vari rami collaterali dei Borbone, mentre il ramo primogenito si estingueva nella discendenza maschile con Pietro II di Borbone nel 1503. Alla sua morte erano ancora fiorenti i Borbone-La Marche, i Borbone-Montpensier e i Borbone-Vend\u00f4me: apparteneva a questi Carlo IV di Borbone-Vend\u00f4me che eredit\u00f2 titoli e possedimenti alla morte del cugino Carlo III di Borbone, ultimo dei Borbone-Montpensier. Dei figli di Carlo IV il primo, Antonio di Borbone-Vend\u00f4me diventer\u00e0 re di Navarra e l'ultimogenito Luigi I di Borbone-Cond\u00e9 dar\u00e0 avvio al ramo dei Borbone-Cond\u00e9 e al proprio collaterale Borbone-Conti.\nEnrico IV, \"il grande Enrico\".\nIl primo re dei Borbone-Francia fu Enrico IV, nato il 13 dicembre 1553 nel regno di Navarra, figlio di Antonio di Borbone (discendente di nona generazione da San Luigi IX) e di Giovanna III di Navarra, regina di Navarra ma anche nipote di Francesco I di Francia. Battezzato cattolico, fu cresciuto nella fede calvinista e dopo la morte del padre nel 1563, divenne duca di Vend\u00f4me con l'ammiraglio Gaspard II de Coligny (1519-1572) come suo tutore. Cinque anni dopo il giovane duca divenne il leader degli ugonotti dopo la morte dello zio il principe di Cond\u00e9 nel 1568.\nEnrico sal\u00ec al trono navarrino nel 1572 come Enrico III alla morte della madre e quello stesso anno Caterina de' Medici, l'influente regina madre di Francia convinse il re suo figlio Carlo IX a dare in sposa la sorella Margherita di Valois al re di Navarra come offerta di pace fra i cattolici e gli ugonotti. Molti di questi si ritrovarono a Parigi per le nozze, il 24 agosto 1572, pronti anche a uccidere i principali membri della famiglia reale e trasformare la Francia in uno Stato calvinista con a capo il Coligny: la reazione della Corte diede il via al massacro noto come la notte di San Bartolomeo: Enrico di Navarra si salv\u00f2 a stento, solo accettando di convertirsi al cattolicesimo, per poi ritornare calvinista tre anni dopo, non appena riusc\u00ec a fuggire da Parigi.\nIl periodo tra il 1576 e il 1584 fu relativamente calmo in Francia, mentre gli ugonotti consolidavano il controllo di gran parte del sud del regno con rare interferenza da parte della Corona. La guerra civile riprese nel 1584, quando l'erede al trono Francesco di Valois, duca d'Alecon e poi d'Angi\u00f2, fratello minore del re Enrico III di Francia (fratello del defunto Carlo IX), mor\u00ec, lasciando come parente maschio pi\u00f9 prossimo in linea di discendenza maschile proprio Enrico di Navarra, protestante. Cominci\u00f2 cos\u00ec la Guerra dei tre Enrichi, Enrico di Navarra, Enrico III di Francia ed Enrico di Guisa, capo della fazione cattolica e filo spagnola e aspirante al trono. Il Guisa venne ucciso nel Natale 1588 da Enrico III, che accondiscese ad accettare Enrico di Navarra come erede: poco prima di dare l'assalto a Parigi, roccaforte del partito cattolico, Enrico III venne ucciso il 31 luglio 1589, ultimo della Dinastia Valois-Angoul\u00eame, ed Enrico di Navarra si proclam\u00f2 sovrano come Enrico IV di Francia. \nI cattolici si organizzarono nella Lega Cattolica, si rifiutarono di riconoscere un monarca protestante e per questo designarono come sovrano lo zio paterno di Enrico, il cardinale Carlo di Borbone-Vend\u00f4me, anziano e gi\u00e0 prigioniero del nipote, che port\u00f2 il titolo fittizio di Carlo X. La guerra civile continu\u00f2 fino a quando Enrico non ottenne una vittoria cruciale a Ivry il 14 marzo 1590: lo zio cardinale mor\u00ec lo stesso anno e le forze della Lega si ritrovarono senza un candidato accettabile, dividendosi in varie fazioni. In ogni caso come protestante Enrico IV non poteva sottomettere Parigi, baluardo cattolico, o sconfiggere i suoi nemici, appoggiati dalla Spagna e dall'Impero. Per questo scelse di riconvertirsi al cattolicesimo nel 1593, osservando che \"Parigi val bene una messa\", venendo poi incoronato nella cattedrale di Chartres il 27 febbraio 1594.\nEnrico IV promulg\u00f2 l'Editto di Nantes il 13 aprile 1598, stabilente il cattolicesimo come religione ufficiale dello Stato, ma assicurante al contempo uguali diritti agli ugonotti: questo sanc\u00ec la fine della guerra civile e lo stesso anno la Pace di Vervins concluse la guerra con la Spagna, stabil\u00ec il confine franco-spagnolo e ratific\u00f2 il riconoscimento da parte di Filippo II di Spagna di Enrico IV come sovrano francese.\nAiutato abilmente da Massimiliano di B\u00e9thune, duca di Sully, il sovrano diede l'avvio a una serie di riforme e azioni volte a far superare alla Francia i bui anni della guerra civile: fu ridotta l'imposta fondiaria conosciuta come \"taille\", furono promosse e incrementate l'agricoltura, i lavori pubblici, la costruzione di strade e venne scavato il primo canale francese, si diede l'avvio a importanti industrie come quella degli arazzi gobelin. In politica estera Enrico intervenne in favore dei ducati protestanti lungo la frontiera orientale, cos\u00ec da avere pace anche in quella direzione, ma questo fu alla base del suo assassinio.\nDetto anche il \"Re galante\" Enrico IV ebbe svariati figli illegittimi, uno dei quali, il duca Cesare di Borbone-Vend\u00f4me diede origine a un ramo collaterale della famiglia estintosi all'inizio del XVIII secolo.\nLuigi XIII, \"il Re Giusto\".\nIl matrimonio di Enrico con Margherita era rimasto sterile ed era stato annullato nel 1599, in modo che egli potesse risposarsi: la seconda moglie fu Maria de' Medici, nipote del granduca Ferdinando I de' Medici. Nel 1601 nacque il primo figlio della coppia, Luigi, che quando il padre venne assassinato il 14 maggio 1610 sal\u00ec al trono come Luigi XIII di Francia. Spesso malato, fu un sovrano debole, il cui regno fu realmente governato prima dalla madre e in seguito dal primo ministro. Dapprima Maria de' Medici, reggente per il figlio minorenne, promosse una politica filo-spagnola e per sbrigare i problemi finanziari dello Stato fece indire gli Stati generali nel 1614, che si sarebbero in seguito riuniti solo nel 1789 alla vigilia della Rivoluzione francese. L'anno successivo Maria organizz\u00f2 le nozze del re con Anna d'Austria, figlia di Filippo III di Spagna.\nNel 1617 tuttavia Luigi XIII cospir\u00f2 con Charles d'Albert, duca di Luynes per affrancarsi dall'influenza materna, cominciando con l'omicidio del favorito della regina madre, Concino Concini, assassinato il 26 aprile di quell'anno. Dopo alcuni confusi anni in cui svariati ma deboli favoriti ebbero in mano il potere, il re cre\u00f2 il cardinale Armand-Jean du Plessis de Richelieu, gi\u00e0 protetto di Maria de' Medici, primo ministro di Francia nel 1624, carica che avrebbe ricoperto per i seguenti diciotto anni.\nRichelieu port\u00f2 avanti una politica anti-asburgica e fece addirittura sposare la sorella di Luigi XIII, Enrichetta, al sovrano anglicano Carlo I d'Inghilterra, l'11 maggio 1625: la sua propaganda pro-cattolica oltre-Manica fu uno dei fattori scatenanti della Guerra civile inglese. Richelieu, ambizioso, dispotico e desideroso di gloria per la Francia quanto per s\u00e9 stesso, pose le basi per quella monarchia assoluta che sarebbe durata in Francia fino alla Rivoluzione. Cerc\u00f2 una posizione di primo piano per la Francia in Europa e la volle unificare sotto l'egida della monarchia: cre\u00f2 la figura dell'intendente, funzionari non-nobili, i cui poteri arbitrari erano assegnati (ma anche revocati) dalla monarchia e priv\u00f2 i nobili di molte funzioni e privilegi.\nBench\u00e9 questo richiedesse una serie di campagne militari interne, Richelieu smantell\u00f2 le citt\u00e0 ugonotte fortificate che Enrico IV aveva permesso sorgessero in Francia. Coinvolse poi il regno nella Guerra dei Trent'anni (1618-1648) contro gli stati cattolici guidati dagli Asburgo e alleandosi con stati protestanti, in particolar modo la Svezia nel 1631 e nel 1635. Mor\u00ec nel 1642, prima della fine del conflitto, lasciando al sovrano come eredit\u00e0 il suo favorito, il cardinale Giulio Mazzarino, che gli succedette nella carica di primo ministro. Luigi XIII gli sopravvisse appena un anno, morendo ancora giovane nel 1643.\nDal matrimonio senza amore n\u00e9 passione con Anna d'Austria, Luigi XIII ebbe solo due figli maschi. Il primogenito Luigi Adeodato gli succedette sul trono, ancora bambino; dal secondogenito Filippo I d'Orl\u00e9ans ha avuto origine il ramo dei Borbone-Orl\u00e9ans, l'unico ancora esistente e di cui dal XIX sec. fanno parte i pretendenti al trono francese.\nLuigi XIV, \"il Re Sole\".\nQuando Luigi XIV succedette al padre aveva solo quattro anni: sua madre Anna fu nominata reggente e, coadiuvata dal Primo Ministro Cardinal Mazarino, port\u00f2 avanti la politica di Richelieu, concludendo da vincitori la Guerra dei Trent'Anni nel 1648 e sconfiggendo, dopo una serie di guerre civili conosciute come Fronda, la nobilt\u00e0 intenzionata a rialzare la testa. La guerra con la Spagna prosegu\u00ec fino al 1659: in quell'anno il Trattato dei Pirenei sanc\u00ec la sostituzione della Spagna con la Francia come potenza egemone europea. Tra gli accordi ci furono le nozze di Luigi XIV con l'infanta Maria Teresa, figlia di Filippo IV di Spagna e della sua prima moglie Elisabetta, sorella di Luigi XIII. Sposatisi nel 1660 ebbero il primo figlio Luigi l'anno seguente: Mazarino mor\u00ec il 9 marzo 1661 e la previsione per cui il re avrebbe nominato un nuovo primo ministro, com'era tradizione, fu vanificata poich\u00e9 il sovrano sorprese il paese annunciando avrebbe governato da solo\nLuigi cerc\u00f2 la gloria per s\u00e9 e per la Francia ingaggiando guerra con tutti i suoi vicini, combattendo tre guerre diverse tra il 1667 e il 1697 e guadagnando qualche porzione di territorio, mentre grazie a una riforma dell'erario era in grado di sostenere lo sviluppo di una notevole potenza militare. Maria Teresa mor\u00ec nel 1683 e l'anno successivo il re spos\u00f2 Fran\u00e7oise d'Aubign\u00e9, marchesa di Maintenon, che ebbe notevole influenza sul marito per quanto riguardava la sfera religiosa: il 18 ottobre 1685 Luigi XIV revoc\u00f2 l'editto di Nantes concesso dal nonno Enrico IV, ponendo fine alla politica di tolleranza religiosa stabilita quasi cento anni prima.\nL'ultima guerra intrapresa da Luigi XIV risult\u00f2 essere tra le pi\u00f9 importanti in Europa per le dinastie sovrane. Nel 1700 mor\u00ec Carlo II di Spagna, ultimo Asburgo di quel ramo della famiglia, senza figli. Il Gran Delfino, il primogenito di Luigi XIV, in quanto figlio della sorella del defunto era il suo parente pi\u00f9 prossimo, e Carlo II scelse il secondogenito del nipote, il duca d'Angi\u00f2, come proprio erede (poich\u00e9 in teoria al primogenito sarebbe spettato il trono francese). Gli altri stati, in primis gli Asburgo del ramo principale, impugnarono tale decisione, che avrebbe dato troppo potere alla Francia.\nInizialmente la maggior parte degli altri stati si dimostrarono propensi ad accettare il duca d'Angi\u00f2, che prese il nome di Filippo V, ma l'arroganza e alcuni errori grossolani dei francesi presto formarono contro di loro una coalizione formata da inglesi, austriaci, olandesi e savoiardi. La Guerra di Successione Spagnola cominci\u00f2 nel 1701 e dur\u00f2 dodici anni: alla fine il trono rimase al nipote di Luigi XIV, ma la Spagna perse gran parte dei suoi domini europei a favore dell'Austria, e la Francia era sull'orlo della rovina per i costi sostenuti. Luigi XIV mor\u00ec il 1\u00ba settembre 1715 dopo settantadue anni di regno, tra i pi\u00f9 lunghi nella storia europea.\nI re di Francia della dinastia Borbone sono i seguenti:\nLa successione al trono si interruppe tuttavia il 10 agosto 1792, quando Luigi XVI fu arrestato e imprigionato alla Torre del Tempio con la sua famiglia, (verr\u00e0 giustiziato il 21 gennaio 1793) e venne instaurata la Repubblica, durante la quale l'erede al trono Luigi XVII, che nella lista viene citato per completezza anche se non fu mai re, rimase di fatto in prigionia e mor\u00ec.\nLuigi XVIII sal\u00ec al trono con la Restaurazione, avvenuta dopo la deposizione di Napoleone Bonaparte, e alla sua morte gli succedette il fratello Carlo. Costretto ad abdicare dopo l'episodio delle Tre Gloriose Giornate, Carlo X lasci\u00f2 il trono al figlio Luigi Antonio di Borbone-Francia (1775 \u2013 1844) che a sua volta abdic\u00f2 in favore del nipote Enrico (V) d'Artois, conte di Chambord (1820 \u2013 1883), figlio del fratello Carlo Ferdinando, duca di Berry (1778 \u2013 1820), ma il parlamento francese non accett\u00f2 le due abdicazioni e pose sul trono il primo principe del sangue Luigi Filippo di Borbone-Orl\u00e9ans con il titolo di re dei francesi. Luigi Filippo apparteneva al ramo Borbone-Orl\u00e9ans, discendente da Filippo I di Borbone-Orl\u00e9ans, figlio cadetto di Luigi XIII di Francia. La decisione del parlamento fu origine di forti dispute fra i monarchici francesi, che si divisero in \"legittimisti\", sostenitori di Enrico V, e \"orleanisti\", sostenitori della linea dei Borbone-Orl\u00e9ans e del costituzionalismo liberale. Luigi Filippo regn\u00f2 fino al 1848, quando fu deposto dalla Rivoluzione del 1848. In seguito, i dissidi tra Enrico V e Orl\u00e9ans si ricomposero e alla morte dell'ultimo Borbone diretto (1883), la maggior parte dei monarchici francesi, legittimisti e orleanisti, riconobbe i diritti del suo naturale erede, Luigi Filippo Alberto d'Orl\u00e9ans, conte di Parigi. Una minoranza di legittimisti, tuttavia, volle ricercare potenziali pretendenti tra i Borbone di Spagna e di Parma.\nGenealogie.\nOrigini (1256-1589).\n Luigi IX di Francia\n = Margherita di Provenza (1221-1295)\n \u251c\u2500\u2500 Filippo III di Francia (1245-1285)\n \u2502 \u2514\u2500\u2500 Casa Reale di Francia\n \u2514\u2500\u2500 Roberto, conte di Clermont (1256-1317)\n = Beatrice di Borgogna-Borbone (1257-1310)\n \u251c\u2500\u2500 Luigi (1278-1342), duca di Borbone\n \u2502 = Maria di Hainaut \n \u2502 \u251c\u2500\u2500 Pietro I (1311-1356), duca di Borbone\n \u2502 \u2502 = Isabella di Valois (1313-1383)\n \u2502 \u2502 \u2514\u2500\u2500 Duchi di Borbone \n \u2502 \u251c\u2500\u2500 Jeanne (1312-1402)\n \u2502 \u2502 = Guigues VII de Forez (1299-1357)\n \u2502 \u251c\u2500\u2500 Margherita (1313-1362)\n \u2502 \u2502 = Jean II de Sully (+1343)\n \u2502 \u2502 = Hutin de Vermeilles\n \u2502 \u251c\u2500\u2500 Maria (1315-1387)\n \u2502 \u2502 = Guy di Lusignano (1315-1343)\n \u2502 \u2502 = Roberto di Taranto (+1364)\n \u2502 \u251c\u2500\u2500 Filippo (1316-1233)\n \u2502 \u251c\u2500\u2500 Jacques (1318)\n \u2502 \u251c\u2500\u2500 Giacomo (1319-1362), conte di La Marche\n \u2502 \u2502 = Giovanna di Chatillon\n \u2502 \u2502 \u251c\u2500\u2500 Isabella (1340-1371)\n \u2502 \u2502 \u2502 = Luigi II di Brienne (\u2020 1364)\n \u2502 \u2502 \u2502 = Bouchard VII di Vend\u00f4me (\u2020 1371)\n \u2502 \u2502 \u251c\u2500\u2500 Pietro (1342-1362), conte di La Marche\n \u2502 \u2502 \u251c\u2500\u2500 Giovanni (1344-1393), conte di La Marche e Vend\u00f4me\n \u2502 \u2502 \u2502 = Caterina di Vend\u00f4me\n \u2502 \u2502 \u2502 \u251c\u2500\u2500 Giacomo II (1370-1438), conte di La Marche\n \u2502 \u2502 \u2502 \u2502 = B\u00e9atrice d'Evreux (1392-1414)\n \u2502 \u2502 \u2502 \u2502 \u251c\u2500\u2500 Isabella (1408-1445)\n \u2502 \u2502 \u2502 \u2502 \u251c\u2500\u2500 Maria (1410-1445)\n \u2502 \u2502 \u2502 \u2502 \u2514\u2500\u2500 Eleonora (1412-1464)\n \u2502 \u2502 \u2502 \u2502 = Bernardo d'Armagnac (\u2020 1462)\n \u2502 \u2502 \u2502 \u2502 = Giovanna II di Napoli (1373-1435)\n \u2502 \u2502 \u2502 \u251c\u2500\u2500 Luigi (1376 \u2013 1446), conte di Vend\u00f4me\n \u2502 \u2502 \u2502 \u2502 = Giovanna di Monfort-Laval\n \u2502 \u2502 \u2502 \u2502 \u251c\u2500\u2500 Giovanni (1428\u20131477), conte di Vend\u00f4me\n \u2502 \u2502 \u2502 \u2502 \u2502 = Isabelle de Beauvau\n \u2502 \u2502 \u2502 \u2502 \u2502 \u251c\u2500\u2500 Francesco, conte di Vend\u00f4me\n \u2502 \u2502 \u2502 \u2502 \u2502 \u2502 = Maria di Lussemburgo\n \u2502 \u2502 \u2502 \u2502 \u2502 \u2502 \u251c\u2500\u2500 Carlo I (1489-1537), Duca di Vend\u00f4me e di Borbone\n \u2502 \u2502 \u2502 \u2502 \u2502 \u2502 \u2502 = Francesca d'Alen\u00e7on (1490-1550)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Luigi (1514-1516), conte di Marle\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Maria (1515-1538)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Margherita (1516-1589)\n \u2502 \u2502 \u2502 \u2502 \u2502 \u2502 \u2502 \u2502 = Francesco I di Cl\u00e8ves\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Antonio (1518-1562), duca di Borbone e Vend\u00f4me, re di Navarra\n \u2502 \u2502 \u2502 \u2502 \u2502 \u2502 \u2502 \u2502 = Giovanna III di Navarra (1528-1572)\n \u2502 \u2502 \u2502 \u2502 \u2502 \u2502 \u2502 \u2502 \u2514\u2500\u2500 Borbone-Francia\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Francesco (1519-1565), conte d'Enghien\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Maddalena (1521-1561)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Luigi (1522-1525)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Carlo (1523-1590)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Caterina (1525-1594)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Renata (1527-1583)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Giovanni (1528-1557), conte di Soissons\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Eleonora (1532-1611)\n \u2502 \u2502 \u2502 \u2502 \u2502 \u2502 \u2502 \u2514\u2500\u2500 Luigi (1535-1569), principe di Cond\u00e9\n \u2502 \u2502 \u2502 \u2502 \u2502 \u2502 \u2502 = Eleonora di Roye (1535-1564)\n \u2502 \u2502 \u2502 \u2502 \u2502 \u2502 \u2502 \u2514\u2500\u2500 Borbone-Cond\u00e9\n \u2502 \u2502 \u2502 \u2502 \u2502 \u2502 \u251c\u2500\u2500 Giacomo (1490-1491)\n \u2502 \u2502 \u2502 \u2502 \u2502 \u2502 \u251c\u2500\u2500 Francesco (1491-1545), conte di Saint Pol\n \u2502 \u2502 \u2502 \u2502 \u2502 \u2502 \u251c\u2500\u2500 Luigi (1493-1557)\n \u2502 \u2502 \u2502 \u2502 \u2502 \u2502 \u251c\u2500\u2500 Antonia (1493-1583)\n \u2502 \u2502 \u2502 \u2502 \u2502 \u2502 \u2502 = Claudio I di Guisa (1496-1550)\n \u2502 \u2502 \u2502 \u2502 \u2502 \u2502 \u2514\u2500\u2500 Luisa (1495-1575)\n \u2502 \u2502 \u2502 \u2502 \u2502 \u251c\u2500\u2500 Luigi, principe di La Roche-sur-Yon\n \u2502 \u2502 \u2502 \u2502 \u2502 \u2502 = Luisa di Borbone-Montpensier (1482-1561)\n \u2502 \u2502 \u2502 \u2502 \u2502 \u2502 \u2514\u2500\u2500 Borbone-Vend\u00f4me-Montpensier\n \u2502 \u2502 \u2502 \u2502 \u2502 \u251c\u2500\u2500 Giovanna\n \u2502 \u2502 \u2502 \u2502 \u2502 \u2502 = Louis de Joyeuse\n \u2502 \u2502 \u2502 \u2502 \u2502 \u251c\u2500\u2500 Caterina\n \u2502 \u2502 \u2502 \u2502 \u2502 \u2502 = Gilbert de Chabannes\n \u2502 \u2502 \u2502 \u2502 \u2502 \u251c\u2500\u2500 Giovanna\n \u2502 \u2502 \u2502 \u2502 \u2502 \u2502 = Giovanni II di Borbone\n \u2502 \u2502 \u2502 \u2502 \u2502 \u2502 = Giovanni III d'Auvergne\n \u2502 \u2502 \u2502 \u2502 \u2502 \u251c\u2500\u2500 Carlotta, \n \u2502 \u2502 \u2502 \u2502 \u2502 \u2502 = Engilbert de Cl\u00e8ves, conte di Nevers\n \u2502 \u2502 \u2502 \u2502 \u2502 \u251c\u2500\u2500 Renata\n \u2502 \u2502 \u2502 \u2502 \u2502 \u2514\u2500\u2500 Isabella\n \u2502 \u2502 \u2502 \u2502 \u2514\u2500\u2500 Caterina\n \u2502 \u2502 \u2502 \u251c\u2500\u2500 Jean, signore di Carency\n \u2502 \u2502 \u2502 \u251c\u2500\u2500 Anne\n \u2502 \u2502 \u2502 \u2502 = Giovanni II di Berry, conte di Montpensier\n \u2502 \u2502 \u2502 \u2502 = Ludovico VII di Baviera\n \u2502 \u2502 \u2502 \u251c\u2500\u2500 Maria\n \u2502 \u2502 \u2502 \u2514\u2500\u2500 Carlotta, \n \u2502 \u2502 \u2502 = Giano I, re di Cipro\n \u2502 \u2502 \u2514\u2500\u2500 Jacques (1346-1417), signore di Pr\u00e9aux.\n \u2502 \u2514\u2500\u2500 B\u00e9atrice (1320-1383)\n \u2502 = Giovanni I di Boemia (+1346)\n \u2502 = Oddone II di Grancey (+1389)\n \u251c\u2500\u2500 Bianca (1281-1304)\n \u251c\u2500\u2500 Jean (1283-1316), signore di Charolais\n \u251c\u2500\u2500 Maria (1285-1372)\n \u251c\u2500\u2500 Pietro (1287-1330)\n \u2514\u2500\u2500 Margherita (1289-1309)\nBorbone-Cond\u00e9.\n Carlo IV di Borbone-Vend\u00f4me ((1489\u20131537)\n = Francesca di Alen\u00e7on\n \u251c\u2500\u2500 Antonio di Borbone-Vend\u00f4me (1518-1562)\n \u2502 = Giovanna III di Navarra (1528-1572)\n \u2502 \u2514\u2500\u2500 Enrico IV (1553-1610)\n \u2502 = Maria de' Medici\n \u2502 \u2514\u2500\u2500 Borbone-Francia\n \u2514\u2500\u2500 Luigi I (1530-1569)\n = Eleonora di Roye (1535-1564)\n \u251c\u2500\u2500 Enrico I (1552\u20131588), principe di Cond\u00e9\n \u2502 = Maria di Cl\u00e8ves (1551\u20131574)\n \u2502 = Carlotta de la Tr\u00e9moille\n \u2502 \u251c\u2500\u2500 Eleonora di Borbone-Cond\u00e8 (1587-1619)\n \u2502 \u2502 = Filippo Guglielmo d'Orange (1554-1618)\n \u2502 \u2514\u2500\u2500 Enrico II (1588-1646), principe di Cond\u00e9\n \u2502 = Carlotta Margherita di Montmorency (1594-1650) \n \u2502 \u251c\u2500\u2500 Anna Genoveffa di Borbone-Cond\u00e9 (1619-1679), duchessa di Longueville\n \u2502 \u2502 = Enrico II di Orl\u00e9ans-Longueville (1595-1663)\n \u2502 \u251c\u2500\u2500 Luigi II (1621\u20131686), principe di Cond\u00e9\n \u2502 \u2502 = Claire Cl\u00e9mence de Maill\u00e9 Br\u00e9z\n \u2502 \u2502 \u251c\u2500\u2500 Enrico III (1643-1709), principe di Cond\u00e9\n \u2502 \u2502 \u2502 = Anna Enrichetta del Palatinato (1648\u20131723)\n \u2502 \u2502 \u2502 \u251c\u2500\u2500 Enrico (1667-1670)\n \u2502 \u2502 \u2502 \u251c\u2500\u2500 Luigi III (1668-1710), principe di Cond\u00e9 \n \u2502 \u2502 \u2502 \u2502 = Luisa Francesca di Borbone-Francia (1673-1743)\n \u2502 \u2502 \u2502 \u2502 \u251c\u2500\u2500 Maria Anna (1690\u20131760)\n \u2502 \u2502 \u2502 \u2502 \u251c\u2500\u2500 Luigi Enrico (1692,1740), principe de Cond\u00e9\n \u2502 \u2502 \u2502 \u2502 \u2502 = Maria Anna di Borbone-Conti (1689\u20131720)\n \u2502 \u2502 \u2502 \u2502 \u2502 = Carolina d'Assia-Rotenburg (1714\u20131741)\n \u2502 \u2502 \u2502 \u2502 \u2502 \u2514\u2500\u2500 Luigi Giuseppe (1736\u20131818)\n \u2502 \u2502 \u2502 \u2502 \u2502 = Carlotta di Rohan-Soubise (1737-1760)\n \u2502 \u2502 \u2502 \u2502 \u2502 \u251c\u2500\u2500 Luigi Enrico Giuseppe (1756\u20131830), principe di Cond\u00e9\n \u2502 \u2502 \u2502 \u2502 \u2502 \u2502 = Batilde di Borbone-Orl\u00e9ans (1750-1822)\n \u2502 \u2502 \u2502 \u2502 \u2502 \u2502 \u2514\u2500\u2500 Luigi Enrico duca d'Enghien (1772 \u2013 1804) \n \u2502 \u2502 \u2502 \u2502 \u2502 \u251c\u2500\u2500 Maria (1756\u20131759)\n \u2502 \u2502 \u2502 \u2502 \u2502 \u2514\u2500\u2500 Luisa Adelaide (1757\u20131824)\n \u2502 \u2502 \u2502 \u2502 \u2502 = Maria Caterina Brignole-Sale (1737\u20131813)\n \u2502 \u2502 \u2502 \u2502 \u251c\u2500\u2500 Luisa Elisabetta (1693-1775)\n \u2502 \u2502 \u2502 \u2502 \u2502 = Luigi Armando II di Borbone-Conti (1695-1727)\n \u2502 \u2502 \u2502 \u2502 \u251c\u2500\u2500 Luisa Anna (1695-1758)\n \u2502 \u2502 \u2502 \u2502 \u251c\u2500\u2500 Maria Anna (1697\u20131741)\n \u2502 \u2502 \u2502 \u2502 \u2502 = Louis de Melun, duca di Joyeuse\n \u2502 \u2502 \u2502 \u2502 \u251c\u2500\u2500 Carlo, conte di Charolais (1700\u20131760)\n \u2502 \u2502 \u2502 \u2502 \u251c\u2500\u2500 Enrichetta (1703\u20131772)\n \u2502 \u2502 \u2502 \u2502 \u251c\u2500\u2500 Elisabetta Alessandrina (1705\u20131765)\n \u2502 \u2502 \u2502 \u2502 \u2514\u2500\u2500 Luigi (1709-1771), conte di Clermont-en-Argonne\n \u2502 \u2502 \u2502 \u251c\u2500\u2500 Enrico conte de Clermont (1672\u20131675)\n \u2502 \u2502 \u2502 \u251c\u2500\u2500 Luigi Enrico, conte della Marca (1673\u20131675)\n \u2502 \u2502 \u2502 \u251c\u2500\u2500 Maria Teresa (1666\u20131732)\n \u2502 \u2502 \u2502 \u2502 = Francesco Luigi di Borbone-Conti (1664-1709)\n \u2502 \u2502 \u2502 \u251c\u2500\u2500 Anna di Borbone-Cond\u00e9 (1670\u20131675)\n \u2502 \u2502 \u2502 \u251c\u2500\u2500 Anna Maria Vittoria (1675\u20131700)\n \u2502 \u2502 \u2502 \u251c\u2500\u2500 Anna Luisa (1676\u20131753)\n \u2502 \u2502 \u2502 \u2502 = Luigi Augusto, duca del Maine (1670-1736)\n \u2502 \u2502 \u2502 \u2514\u2500\u2500 Maria Anna (1678\u20131718)\n \u2502 \u2502 \u2502 = Luigi Giuseppe di Borbone-Vend\u00f4me (1654-1712)\n \u2502 \u2502 \u2514\u2500\u2500 Luigi (1652\u20131653)\n \u2502 \u2514\u2500\u2500 Armando di Borbone-Conti (1629\u20131666), principe di Conti\n \u2502 = Anna Maria Martinozzi-Mancini (1639 \u2013 1672)\n \u2502 \u2514\u2500\u2500 Borbone-Conti\n \u251c\u2500\u2500 Carlo, conte di Val\u00e9ry (1557-1558) \n \u251c\u2500\u2500 Francesco (1558\u20131614), principe di Conti, \n \u251c\u2500\u2500 Luigi, conte di Anisy (1562-1563) \n \u2514\u2500\u2500 Carlo II di Borbone (1562\u20131594)\n = Eleonora di Orl\u00e9ans-Rothelin (1549-1601)\n \u251c\u2500\u2500 Margherita (1556-?)\n \u251c\u2500\u2500 Maddalena (1563-1563) \n \u251c\u2500\u2500 Caterina (1564-?)\n \u251c\u2500\u2500 Carlo di Borbone-Soissons, conte di Soissons (1566 \u2013 1612)\n \u2502 = Anna di Montafia (1577\u20131644)\n \u2502 \u251c\u2500\u2500 Luisa di Borbone-Cond\u00e9\n \u2502 \u251c\u2500\u2500 Luigi Borbone-Cond\u00e9 (1604\u20131641)\n \u2502 \u2514\u2500\u2500 Maria di Borbone-Soissons (1606-1692)\n \u2502 = Tommaso Francesco di Savoia \n \u251c\u2500\u2500 Luigi, (1567-1568)\n \u2514\u2500\u2500 Beniamino (1569-1573)\nBorbone-Conti.\n Carlo IV di Borbone-Vend\u00f4me (1489\u20131537)\n = Francesca di Alen\u00e7on\n \u251c\u2500\u2500 Antonio di Borbone-Vend\u00f4me (1518-1562)\n \u2502 = Giovanna III di Navarra (1528-1572)\n \u2502 \u2514\u2500\u2500 Enrico IV (1553-1610)\n \u2502 = Maria de' Medici\n \u2502 \u2514\u2500\u2500 Borbone-Francia\n \u2514\u2500\u2500 Luigi I (1530-1569)\n = Eleonora di Roye (1535-1564)\n \u251c\u2500\u2500 Enrico I (1552\u20131588), principe di Cond\u00e9\n \u2502 = Maria di Cl\u00e8ves (1551\u20131574)\n \u2502 = Carlotta de la Tr\u00e9moille\n \u2502 \u251c\u2500\u2500 Eleonora di Borbone-Cond\u00e8 (1587-1619)\n \u2502 \u2502 = Filippo Guglielmo d'Orange (1554-1618)\n \u2502 \u2514\u2500\u2500 Enrico II (1588-1646), principe di Cond\u00e9\n \u2502 = Carlotta Margherita di Montmorency (1594-1650) \n \u2502 \u251c\u2500\u2500 Anna Genoveffa di Borbone-Cond\u00e9 (1619-1679), duchessa di Longueville\n \u2502 \u2502 = Enrico II di Orl\u00e9ans-Longueville (1595-1663)\n \u2502 \u251c\u2500\u2500 Luigi II (1621\u20131686), principe di Cond\u00e9\n \u2502 \u2502 = Claire Cl\u00e9mence de Maill\u00e9 Br\u00e9z\n \u2502 \u2502 \u2514\u2500\u2500 Borbone-Cond\u00e9\n \u2502 \u2514\u2500\u2500 Armando di Borbone-Conti (1629\u20131666), principe di Conti\n \u2502 = Anna Maria Martinozzi-Mancini (1639 \u2013 1672)\n \u2502 \u251c\u2500\u2500 Luigi Armando I, (1661\u20131685), principe di Conti\n \u2502 \u2502 = Maria Anna di Borbone-Francia (1666\u20131739)\n \u2502 \u2514\u2500\u2500 Francesco Luigi (1664\u20131709), principe di Conti\n \u2502 = Maria Teresa di Borbone-Cond\u00e9 (1666-1732)\n \u2502 \u251c\u2500\u2500 ? (1693)\n \u2502 \u251c\u2500\u2500 figlio (1694 \u2013 1698), principe di La Roche-sur-Yon \n \u2502 \u251c\u2500\u2500 Maria Anna (1689-1720)\n \u2502 \u2502 = Luigi-Enrico di Borbone-Cond\u00e9 (1692-1740) \n \u2502 \u251c\u2500\u2500 Luigi Armando II (1695-1727), principe di Conti\n \u2502 \u2502 = Luisa Elisabetta di Borbone-Cond\u00e9 (1693 \u2013 1775)\n \u2502 \u2502 \u251c\u2500\u2500 Luigi Francesco (1717\u20131776), principe di Conti\n \u2502 \u2502 \u2502 = Luisa Diana di Borbone-Orl\u00e9ans (1716 \u2013 1736)\n \u2502 \u2502 \u2502 \u2514\u2500\u2500 Luigi Francesco (1734 \u2013 1814), principe di Conti\n \u2502 \u2502 \u2502 = Maria Fortunata d'Este (1731\u20131803)\n \u2502 \u2502 \u2514\u2500\u2500 Luisa Enrichetta (1726\u20131759)\n \u2502 \u2502 = Luigi Filippo I di Borbone-Orl\u00e9ans (1725 \u2013 1785).\n \u2502 \u251c\u2500\u2500 Luisa Adelaide (1696-1750)\n \u2502 \u251c\u2500\u2500 figlia (1697 \u2013 1699)\n \u2502 \u2514\u2500\u2500 Luigi Francesco (1703-1704), conte d'Alais.\n \u251c\u2500\u2500 Carlo, conte di Val\u00e9ry (1557-1558) \n \u251c\u2500\u2500 Francesco (1558\u20131614), principe di Conti, \n \u251c\u2500\u2500 Luigi, conte di Anisy (1562-1563) \n \u2514\u2500\u2500 Carlo II di Borbone (1562\u20131594)\n = Eleonora di Orl\u00e9ans-Rothelin (1549-1601)\n \u251c\u2500\u2500 Margherita (1556-?)\n \u251c\u2500\u2500 Maddalena (1563-1563) \n \u251c\u2500\u2500 Caterina (1564-?)\n \u251c\u2500\u2500 Carlo di Borbone-Soissons, conte di Soissons (1566 \u2013 1612)\n \u2502 = Anna di Montafia (1577\u20131644)\n \u2502 \u251c\u2500\u2500 Luisa di Borbone-Cond\u00e9\n \u2502 \u251c\u2500\u2500 Luigi Borbone-Cond\u00e9 (1604\u20131641)\n \u2502 \u2514\u2500\u2500 Maria di Borbone-Soissons (1606-1692)\n \u2502 = Tommaso Francesco di Savoia \n \u251c\u2500\u2500 Luigi, (1567-1568)\n \u2514\u2500\u2500 Beniamino (1569-1573)\nRe di Francia (1589-1715).\n Antonio di Borbone-Vend\u00f4me (1518-1562)\n = Giovanna III di Navarra (1528-1572)\n \u2514\u2500\u2500 Enrico IV (1553-1610)\n = Margherita di Valois\n = Maria de' Medici\n \u251c\u2500\u2500 Luigi XIII (1601-1643)\n \u2502 = Anna d'Austria (1601-1666)\n \u2502 \u251c\u2500\u2500 Luigi XIV (1638-1715)\n \u2502 \u2502 = Maria Teresa di Spagna (1638-1683)\n \u2502 \u2502 \u251c\u2500\u2500 Luigi (1661-1711), Delfino di Francia\n \u2502 \u2502 \u2502 = Maria Anna di Baviera (1660-1690)\n \u2502 \u2502 \u2502 \u251c\u2500\u2500 Luigi (1682-1712), Delfino di Francia\n \u2502 \u2502 \u2502 \u2502 = Maria Adelaide di Savoia (1685 \u2013 1712)\n \u2502 \u2502 \u2502 \u251c\u2500\u2500 Filippo V di Spagna (1683\u20131746), gi\u00e0 Duca d'Angi\u00f2\n \u2502 \u2502 \u2502 \u2502 = Maria Luisa di Savoia (1688-1714)\n \u2502 \u2502 \u2502 \u2502 = Elisabetta Farnese (1692-1766)\n \u2502 \u2502 \u2502 \u2502 \u251c\u2500\u2500 Borbone di Spagna\n \u2502 \u2502 \u2502 \u2502 \u251c\u2500\u2500 Borbone di Napoli\n \u2502 \u2502 \u2502 \u2502 \u2514\u2500\u2500 Borbone di Parma\n \u2502 \u2502 \u2502 \u2514\u2500\u2500 Carlo, Duca d'Alen\u00e7on (1686-1714)\n \u2502 \u2502 \u2502 = Maria Luisa Elisabetta di Borbone-Orl\u00e9ans (1695-1719)\n \u2502 \u2502 \u251c\u2500\u2500 Anna Elisabetta (1662) \n \u2502 \u2502 \u251c\u2500\u2500 Maria Anna (1664)\n \u2502 \u2502 \u251c\u2500\u2500 Maria Teresa (1667-1672)\n \u2502 \u2502 \u251c\u2500\u2500 Filippo (1668\u20131671)\n \u2502 \u2502 \u2514\u2500\u2500 Luigi Francesco (1672)\n \u2502 \u2502 = Louise de La Valli\u00e8re (1644-1710)\n \u2502 \u2502 \u251c\u2500\u2500 Carlo (1663)\n \u2502 \u2502 \u251c\u2500\u2500 Filippo (1665\u20131666)\n \u2502 \u2502 \u251c\u2500\u2500 Luigi (1665\u20131666)\n \u2502 \u2502 \u251c\u2500\u2500 figlia\n \u2502 \u2502 \u251c\u2500\u2500 Maria Anna (1666\u20131739)\n \u2502 \u2502 \u2502 = Luigi-Armando I di Borbone-Conti (1661\u20131685)\n \u2502 \u2502 \u2514\u2500\u2500 Luigi (1667\u20131683), conte di Vermandois\n \u2502 \u2502 = Fran\u00e7oise-Ath\u00e9na\u00efs di Montespan (1640-1707)\n \u2502 \u2502 \u251c\u2500\u2500 figlio (1669)\n \u2502 \u2502 \u251c\u2500\u2500 figlia (1669\u20131672)\n \u2502 \u2502 \u251c\u2500\u2500 Luigi Augusto (1670\u20131736), duca del Maine\n \u2502 \u2502 \u2502 = Anna Luisa Benedetta di Borbone-Cond\u00e9 (1676-1753)\n \u2502 \u2502 \u2502 \u251c\u2500\u2500 figlia (1694)\n \u2502 \u2502 \u2502 \u251c\u2500\u2500 Luigi Costantino, principe de Dombes (1695-1698)\n \u2502 \u2502 \u2502 \u251c\u2500\u2500 figlia (1697-1699)\n \u2502 \u2502 \u2502 \u251c\u2500\u2500 Luigi Augusto, principe de Dombes (1700-1755)\n \u2502 \u2502 \u2502 \u251c\u2500\u2500 Luigi Carlo conte d'Eu (1701-1775)\n \u2502 \u2502 \u2502 \u251c\u2500\u2500 Carlo duca d'Aumale (1704-1708)\n \u2502 \u2502 \u2502 \u2514\u2500\u2500 Luisa Fran\u00e7esca (1707-1743)\n \u2502 \u2502 \u251c\u2500\u2500 Luigi Cesare (1672\u20131683), conte di Vexin\n \u2502 \u2502 \u251c\u2500\u2500 Luisa Francesca (1673\u20131743)\n \u2502 \u2502 \u251c\u2500\u2500 Luisa Maria Anna (1674\u20131681)\n \u2502 \u2502 \u251c\u2500\u2500 Francesca Maria (1677\u20131749)\n \u2502 \u2502 \u2502 = Filippo II di Borbone-Orl\u00e9ans (1674-1723)\n \u2502 \u2502 \u2514\u2500\u2500 Luigi Alessandro (1678\u20131737), conte di Tolosa \n \u2502 \u2502 = Maria di Noailles\n \u2502 \u2502 \u2514\u2500\u2500 Borbone-Penthi\u00e8vre\n \u2502 \u2514\u2500\u2500 Filippo (1640-1701), duca d'Orl\u00e9ans\n \u2502 = Enrichetta Anna Stuart (1644-1670)\n \u2502 = Elisabetta Carlotta del Palatinato (1652-1722)\n \u2502 \u2514\u2500\u2500 Borbone-Orl\u00e9ans\n \u251c\u2500\u2500 Elisabetta (1602-1644)\n \u2502 = Filippo IV di Spagna (1605-1665)\n \u251c\u2500\u2500 Maria Cristina (1606-1663)\n \u2502 = Vittorio Amedeo I di Savoia (1587-1637)\n \u251c\u2500\u2500 Nicola Enrico, Duca d'Orl\u00e9ans (1607-1611)\n \u251c\u2500\u2500 Gastone d'Orleans (1608-1660)\n \u2502 = Maria di Borbone-Montpensier, duchessa di Montpensier (1605-1627)\n \u2502 \u2514\u2500\u2500 Anna Maria Luisa d'Orl\u00e9ans (1627-1693)\n \u2502 = Margherita di Lorena (1615-1672)\n \u2502 \u251c\u2500\u2500 Margherita Luisa (1645-1721)\n \u2502 \u2502 = Cosimo III de' Medici (1642-1723)\n \u2502 \u251c\u2500\u2500 Elisabetta (1646\u20131696)\n \u2502 \u2502 = Luigi Giuseppe di Guisa (1650-1671)\n \u2502 \u251c\u2500\u2500 Francesca Maddalena (1648\u20131664)\n \u2502 \u2502 = Carlo Emanuele II di Savoia (1634-1675)\n \u2502 \u251c\u2500\u2500 Giovanni Gastone (1650-1652)\n \u2502 \u2514\u2500\u2500 Maria Anna (1652\u20131695)\n \u2514\u2500\u2500 Enrichetta Maria (1609-1669)\n = Carlo I d'Inghilterra (1600-1649)\n = Gabrielle d'Estr\u00e9es (1571-1599) \n \u2514\u2500\u2500 Vend\u00f4me\nVend\u00f4me (1594-1727).\n Enrico IV (1553-1610)\n = Maria de' Medici\n \u2514\u2500\u2500 Borbone di Francia\n = Gabrielle d'Estr\u00e9es (1571-1599):\n \u251c\u2500\u2500 Cesare, duca di Vend\u00f4me (1594\u20131665)\n \u2502 = Francesca di Lorena (1592\u20131669)\n \u2502 \u251c\u2500\u2500 Luigi (1612\u20131669), duca di Vend\u00f4me\n \u2502 \u2502 = Laura Vittoria Mancini (1636\u20131657)\n \u2502 \u2502 \u251c\u2500\u2500 Luigi Giuseppe (1654-1712), Duca di Vend\u00f4me\n \u2502 \u2502 \u2502 = Anna Maria di Borbone-Cond\u00e9 (1678 \u2013 1718)\n \u2502 \u2502 \u251c\u2500\u2500 Filippo di Borbone-Vend\u00f4me (1655-1727)\n \u2502 \u2502 \u2514\u2500\u2500 Giulio Cesare (1657-1660) \n \u2502 \u251c\u2500\u2500 Francesco di Borbone-Vend\u00f4me (1616\u20131669), duca di Beaufort\n \u2502 \u2514\u2500\u2500 Elisabetta di Borbone-Vend\u00f4me (1614\u20131664)\n \u2502 = Carlo Amedeo di Savoia-Nemours (1624-1652)\n \u251c\u2500\u2500 Caterina Enrichetta (1596\u20131663), mademoiselle de Vend\u00f4me\n \u2514\u2500\u2500 Alessandro (1598\u20131629), cavaliere di Vend\u00f4me\nBorbone-Penthi\u00e8vre (1678-1821).\n Luigi XIV (1638-1715)\n = Maria Teresa di Spagna (1638-1683)\n \u2514\u2500\u2500 Borbone di Francia\n = Fran\u00e7oise-Ath\u00e9na\u00efs di Montespan (1640-1707)\n \u251c\u2500\u2500 figlio (1669)\n \u251c\u2500\u2500 figlia (1669\u20131672)\n \u251c\u2500\u2500 Luigi Augusto (1670\u20131736), duca del Maine\n \u2502 = Anna Luisa Benedetta di Borbone-Cond\u00e9 (1676-1753)\n \u2502 \u251c\u2500\u2500 figlia (1694)\n \u2502 \u251c\u2500\u2500 Luigi Costantino, principe de Dombes (1695-1698)\n \u2502 \u251c\u2500\u2500 figlia (1697-1699)\n \u2502 \u251c\u2500\u2500 Luigi Augusto, principe de Dombes (1700-1755)\n \u2502 \u251c\u2500\u2500 Luigi Carlo conte d'Eu (1701-1775)\n \u2502 \u251c\u2500\u2500 Carlo duca d'Aumale (1704-1708)\n \u2502 \u2514\u2500\u2500 Luisa Fran\u00e7esca (1707-1743)\n \u251c\u2500\u2500 Luigi Cesare (1672\u20131683), conte di Vexin\n \u251c\u2500\u2500 Luisa Francesca (1673\u20131743)\n \u251c\u2500\u2500 Luisa Maria Anna (1674\u20131681)\n \u251c\u2500\u2500 Francesca Maria (1677\u20131749)\n \u2502 = Filippo II di Borbone-Orl\u00e9ans (1674-1723)\n \u2514\u2500\u2500 Luigi Alessandro (1678\u20131737), conte di Tolosa \n = Maria di Noailles (1688-1766)\n \u2514\u2500\u2500 Luigi Giovanni, duca di Penthi\u00e8vre (1725-1793)\n = Maria Teresa d'Este (1726-1754)\n \u251c\u2500\u2500 Luigi Maria di Borbone (1746)\n \u251c\u2500\u2500 Luigi Alessandro (1747-1768), principe di Lamballe\n \u2502 = Maria Teresa Luisa di Savoia-Carignano (1749-1792)\n \u251c\u2500\u2500 Giovanni Maria (1748-1768), duca di Chateauvillain\n \u251c\u2500\u2500 Vincenzo Maria Luigi (1750-1752), conte di Guingamp\n \u251c\u2500\u2500 Maria Luisa (1751-1753)\n \u2514\u2500\u2500 Luisa Maria Adelaide (1753-1821)\n = Luigi Filippo II di Borbone-Orl\u00e9ans (1747-1793)\nRe di Francia (1715-1830).\n Luigi (1682-1712), Delfino di Francia\n = Maria Adelaide di Savoia (1685\u20131712)\n \u251c\u2500\u2500 Luigi, duca di Bretagna (1704-1705)\n \u251c\u2500\u2500 Luigi, duca di Bretagna (1707-1712)\n \u2514\u2500\u2500 Luigi XV di Francia (1710-1774) \n = Maria Leszczy\u0144ska (1703-1768)\n \u251c\u2500\u2500 Luisa-Elisabetta (1727-1759)\n \u2502 = Filippo I di Parma (1720-1765)\n \u251c\u2500\u2500 Enrichetta Anna (1727-1752)\n \u251c\u2500\u2500 Maria Luisa ([1728-1733)\n \u251c\u2500\u2500 Luigi (1729-1765)\n \u2502 = Maria Teresa Raffaella di Borbone-Spagna (1726\u20131746) \n \u2502 \u2514\u2500\u2500 Maria Teresa (1746\u20131748)\n \u2502 = Maria Giuseppina di Sassonia (1731-1767)\n \u2502 \u251c\u2500\u2500 Maria-Zeffira (1750\u20131755)\n \u2502 \u251c\u2500\u2500 Luigi, duca di Borgogna (1751\u20131761)\n \u2502 \u251c\u2500\u2500 Saverio, duca di Aquitania (1753\u20131754)\n \u2502 \u251c\u2500\u2500 Luigi XVI di Francia (1754\u20131793)\n \u2502 \u2502 = Maria Antonietta d'Asburgo-Lorena (1755-1793)\n \u2502 \u2502 \u251c\u2500\u2500 Maria Teresa (1778-1851)\n \u2502 \u2502 \u2502 = Luigi Antonio (1775-1844), duca di Angoul\u00eame\n \u2502 \u2502 \u251c\u2500\u2500 Luigi Giuseppe (1781-1789), Delfino di Francia\n \u2502 \u2502 \u251c\u2500\u2500 Luigi XVII di Francia (1785-1795)\n \u2502 \u2502 \u2514\u2500\u2500 Sofia Elena (1786-1787)\n \u2502 \u251c\u2500\u2500 Luigi XVIII di Francia (1755\u20131824)\n \u2502 \u2502 = Maria Giuseppina di Savoia (1753-1810)\n \u2502 \u251c\u2500\u2500 Carlo X di Francia (1757\u20131836)\n \u2502 \u2502 = Maria Teresa di Savoia (1756-1805)\n \u2502 \u2502 \u251c\u2500\u2500 Luigi XIX (1775\u20131844)\n \u2502 \u2502 \u2502 = Maria Teresa (1778-1851)\n \u2502 \u2502 \u251c\u2500\u2500 Sofia (1776\u20131783)\n \u2502 \u2502 \u251c\u2500\u2500 Carlo di Borbone-Francia (1778-1820) (1778\u20131820)\n \u2502 \u2502 \u2502 = Carolina di Borbone-Due Sicilie (1798-1870)\n \u2502 \u2502 \u2502 \u251c\u2500\u2500 Luisa Maria di Borbone-Francia (1819-1864)\n \u2502 \u2502 \u2502 \u2502 = Carlo III di Parma (1823-1854)\n \u2502 \u2502 \u2502 \u2514\u2500\u2500 Enrico V (1820-1883)\n \u2502 \u2502 \u2502 = Maria Teresa d'Asburgo-Este (1817-1886)\n \u2502 \u2502 \u2514\u2500\u2500 Maria Teresa (1783)\n \u2502 \u251c\u2500\u2500 Maria Clotilde (1759\u20131802)\n \u2502 \u2502 = Carlo Emanuele IV di Savoia (1751-1819)\n \u2502 \u2514\u2500\u2500 Elisabetta (1764\u20131794)\n \u251c\u2500\u2500 Filippo (1730-1733)\n \u251c\u2500\u2500 Adelaide (1732-1800)\n \u251c\u2500\u2500 Vittoria (1733-1799)\n \u251c\u2500\u2500 Sofia (1734-1782)\n \u251c\u2500\u2500 Teresa (1736-1744)\n \u2514\u2500\u2500 Luisa (1737-1787)\nOrl\u00e9ans (1640-1848).\n Luigi XIII (1601-1643)\n = Anna d'Austria (1601-1666)\n \u251c\u2500\u2500 Luigi XIV (1638-1715)\n \u2502 = Maria Teresa di Spagna (1638-1683)\n \u2502 \u2514\u2500\u2500 Borbone-Francia\n \u2514\u2500\u2500 Filippo (1640-1701), duca d'Orl\u00e9ans\n = Enrichetta Anna Stuart (1644-1670)\n \u251c\u2500\u2500 Maria Luisa (1662-1689)\n \u2502 = Carlo II di Spagna (1661-1700)\n \u251c\u2500\u2500 Filippo Carlo, duca di Valois, (1664-1666)\n \u251c\u2500\u2500 ? (1665)\n \u2514\u2500\u2500 Anna Maria d'Orl\u00e9ans (1669-1728)\n = Vittorio Amedeo II di Savoia (1666-1732), Re di Sardegna\n = Elisabetta Carlotta del Palatinato (1652-1722)\n \u251c\u2500\u2500 Alessandro Luigi (1673 \u2013 1676), duca di Valois\n \u251c\u2500\u2500 Filippo II d'Orl\u00e9ans (1674 \u2013 1723)\n \u2502 = Francesca Maria di Borbone-Francia (1677-1749)\n \u2502 \u251c\u2500\u2500 Mademoiselle de Valois (1693\u20131694)\n \u2502 \u251c\u2500\u2500 Maria Luisa Elisabetta (1695\u20131719) \n \u2502 \u2502 = Carlo di Borbone-Francia\n \u2502 \u251c\u2500\u2500 Luisa Adelaide (1698\u20131743)\n \u2502 \u251c\u2500\u2500 Carlotta Aglaia (1700\u20131761)\n \u2502 \u2502 = Francesco III d'Este (1698-1780)\n \u2502 \u251c\u2500\u2500 Luigi, Duca di Orl\u00e9ans (1703\u20131752)\n \u2502 \u2502 = Augusta Maria Giovanna di Baden-Baden (1704\u20131726)\n \u2502 \u2502 \u251c\u2500\u2500 Luigi Filippo I (1725-1785)\n \u2502 \u2502 \u2502 = Luisa Enrichetta di Borbone-Conti (1726-1759)\n \u2502 \u2502 \u2502 \u251c\u2500\u2500 Luigi Filippo II di Borbone-Orl\u00e9ans (1747-1793)\n \u2502 \u2502 \u2502 \u2502 = Luisa Maria Adelaide di Borbone-Penthi\u00e8vre ((1753\u20131821)\n \u2502 \u2502 \u2502 \u2502 \u251c\u2500\u2500 Luigi Filippo I (1773-1850), Duca d'Orl\u00e9ans, Re dei francesi (1830-1848)\n \u2502 \u2502 \u2502 \u2502 \u251c\u2500\u2500 Antonio Filippo (1775-1807), Duca di Montpensier\n \u2502 \u2502 \u2502 \u2502 \u251c\u2500\u2500 Adelaide (1777-1847)\n \u2502 \u2502 \u2502 \u2502 \u251c\u2500\u2500 bambina (1777-1782)\n \u2502 \u2502 \u2502 \u2502 \u2514\u2500\u2500 Luigi Carlo Alfonso, (1779-1808) Conte di Beaujolais\n \u2502 \u2502 \u2502 \u2514\u2500\u2500 Batilde (1750-1822)\n \u2502 \u2502 \u2502 = Luigi-Enrico-Giuseppe di Borbone-Cond\u00e9 (1756 \u20131830), Principe di Cond\u00e9 \n \u2502 \u2502 \u2514\u2500\u2500 Luisa Maria (1726-1728)\n \u2502 \u251c\u2500\u2500 Luisa Elisabetta (1709\u20131742)\n \u2502 \u2502 = Luigi I di Spagna (1707-1724)\n \u2502 \u251c\u2500\u2500 Filippa Elisabetta di Borbone-Orl\u00e9ans (1714\u20131734)\n \u2502 \u2514\u2500\u2500 Luisa Diana (1716\u20131736)\n \u2502 = Luigi Francesco di Borbone-Conti (1717-1776)\n \u2514\u2500\u2500 Elisabetta Carlotta (1676\u20131744)\n = Leopoldo di Lorena (1679-1629)\nOrl\u00e9ans (1848-...).\n Luigi Filippo I (1773-1850), Duca d'Orl\u00e9ans, Re dei francesi (1830-1848)\n = Maria Amalia di Borbone-Napoli (1782-1866)\n \u251c\u2500\u2500 Ferdinando Filippo (1810-1842), duca di Chartres, duca d'Orl\u00e9ans\n \u2502 = Elena di Meclemburgo-Schwerin (1814-1858)\n \u2502 \u251c\u2500\u2500 Luigi Filippo ALberto (1838-1894), Conte di Parigi \n \u2502 \u2502 = Maria Isabella d'Orl\u00e9ans (1848-1919) infanta di Spagna\n \u2502 \u2502 \u251c\u2500\u2500 Amelia (1865-1951) \n \u2502 \u2502 \u2502 = Carlo I del Portogallo (1863-1908)\n \u2502 \u2502 \u251c\u2500\u2500 Luigi Filippo Roberto (1869-1926), conte di Parigi\n \u2502 \u2502 \u2502 = Maria Dorotea d'Austria (1867-1932)\n \u2502 \u2502 \u251c\u2500\u2500 Elena (1871-1951)\n \u2502 \u2502 \u2502 = Emanuele Filiberto di Savoia-Aosta (1869-1931), duca d'Aosta\n \u2502 \u2502 \u251c\u2500\u2500 Carlo Filippo (1875)\n \u2502 \u2502 \u251c\u2500\u2500 Isabella (1878-1961) \n \u2502 \u2502 \u2502 = Giovanni di Guisa (1874-1940)\n \u2502 \u2502 \u251c\u2500\u2500 Giacomo Maria Clemente (1880-1881)\n \u2502 \u2502 \u251c\u2500\u2500 Luisa (1882-1958)\n \u2502 \u2502 \u2502 = Carlo Tancredi di Borbone-Due Sicilie (1870-1949), infante di Spagna \n \u2502 \u2502 \u2514\u2500\u2500 Ferdinando (1884-1924), duca di Montpensier\n \u2502 \u2502 = Marie-Isabelle Gonzalez de Olaneta e Ibarreta (1897-1958), marchesa di Valdeterrazzo\n \u2502 \u2514\u2500\u2500 Roberto (1840-1910), Duca di Chartres\n \u2502 = Francesca Maria d'Orl\u00e9ans (1844-1925)\n \u2502 \u251c\u2500\u2500 Maria (1865-1909)\n \u2502 \u2502 = Valdemaro di Danimarca (1858-1939)\n \u2502 \u251c\u2500\u2500 Roberto (1866-1885) \n \u2502 \u251c\u2500\u2500 Enrico (1867-1901) \n \u2502 \u251c\u2500\u2500 Margherita (1869-1940)\n \u2502 \u2502 = Armand de Mac-Mahon duca di Magenta (+1927)\n \u2502 \u2514\u2500\u2500 Giovanni (1874-1940), Duca di Guisa\n \u2502 = Isabella d'Orl\u00e9ans (1878-1961)\n \u2502 \u251c\u2500\u2500 Isabella d'Orl\u00e9ans (1900-1983)\n \u2502 \u2502 = Bruno d'Harcourt (1899-1930)\n \u2502 \u2502 = Pierre Murat (1900-1948)\n \u2502 \u251c\u2500\u2500 Francesca d'Orl\u00e9ans (1902-1953) \n \u2502 \u2502 = Cristoforo di Grecia (1889-1940)\n \u2502 \u251c\u2500\u2500 Anna (1906-1986) \n \u2502 \u2502 = Amedeo di Savoia-Aosta, duca d'Aosta \n \u2502 \u2514\u2500\u2500 Enrico (1908-1999), conte di Parigi\n \u2502 = Isabella d'Orl\u00e9ans-Braganza (1911-2003)\n \u2502 \u251c\u2500\u2500 Isabella d'Orl\u00e9ans (1932-viv.) \n \u2502 \u2502 = Friedrich-Karl di Sch\u00f6nborn-Buchheim (1938)\n \u2502 \u251c\u2500\u2500 Enrico (1933-2019), conte di Parigi e duca di Francia\n \u2502 \u2502 = Maria Teresa di W\u00fcrttemberg (1934-viv.)\n \u2502 \u2502 \u251c\u2500\u2500 Maria Isabella (1959-viv.)\n \u2502 \u2502 \u2502 = Guntakar von Liechtenstein (1949-viv.)\n \u2502 \u2502 \u251c\u2500\u2500 Francesco (1961-2017), conte di Clermont\n \u2502 \u2502 \u251c\u2500\u2500 Bianca (1963-viv.)\n \u2502 \u2502 \u251c\u2500\u2500 Giovanni (1965-viv.), Duca di Vend\u00f4me\n \u2502 \u2502 \u2502 = Philomena de Tornos y Steinhart (1977-viv.)\n \u2502 \u2502 \u2514\u2500\u2500 Eudes (1968-viv.), duca di Angouleme\n \u2502 \u2502 = Marie-Liesse de Rohan-Chabot\n \u2502 \u2502 \u251c\u2500\u2500 Th\u00e9r\u00e8se (2001-viv.)\n \u2502 \u2502 \u2514\u2500\u2500 Pierre (2003-viv.)\n \u2502 \u251c\u2500\u2500 Elena d'Orl\u00e9ans (1934-viv.)\n \u2502 \u2502 = \u00c9vrard di Limburgo-Stirum (1927-2001)\n \u2502 \u251c\u2500\u2500 Francesco d'Orl\u00e9ans (1935-1960), duca d'Orl\u00e9ans\n \u2502 \u251c\u2500\u2500 Anna d'Orl\u00e9ans (1938-viv.)\n \u2502 \u2502 = Carlo Maria di Borbone-Due Sicilie (1938-2015), Duca di Calabria\n \u2502 \u251c\u2500\u2500 Diana d'Orl\u00e9ans (1940-viv.)\n \u2502 \u2502 = Carlo Maria di W\u00fcrttemberg (1936-viv.), duca di W\u00fcrttemberg\n \u2502 \u251c\u2500\u2500 Michele (1941-viv.), conte d'\u00c9vreux\n \u2502 \u2502 = Beatrice de Pasquier de Franclieu (1941-viv.)\n \u2502 \u2502 \u251c\u2500\u2500 Clotilde (1968-viv.)\n \u2502 \u2502 \u251c\u2500\u2500 Adelaide (1971-viv.)\n \u2502 \u2502 \u251c\u2500\u2500 Carlo Filippo (1973-viv.), duca d'Angi\u00f2\n \u2502 \u2502 \u2514\u2500\u2500 Francesco Carlo (1982-viv.)\n \u2502 \u251c\u2500\u2500 Giacomo d'Orl\u00e9ans (1941), duca d'Orl\u00e9ans\n \u2502 \u2502 = Gersende di Sabran-Pontev\u00e8s (1942-viv.)\n \u2502 \u2502 \u251c\u2500\u2500 Diana (1970-viv.)\n \u2502 \u2502 \u251c\u2500\u2500 Carlo Luigi (1971-viv.), duca di Chartres\n \u2502 \u2502 \u2502 = Ileana Manos\n \u2502 \u2502 \u2502 \u251c\u2500\u2500 Filippo (1998-viv.) \n \u2502 \u2502 \u2502 \u251c\u2500\u2500 Luisa (1999-viv.) \n \u2502 \u2502 \u2502 \u251c\u2500\u2500 Elena (2001-viv.) \n \u2502 \u2502 \u2502 \u251c\u2500\u2500 Costantino (2003-viv.) \n \u2502 \u2502 \u2502 \u2514\u2500\u2500 Isabella (2005-viv.) \n \u2502 \u2502 \u2514\u2500\u2500 Folco (1982-viv.), conte d'Eu\n \u2502 \u251c\u2500\u2500 Claudia d'Orl\u00e9ans (1943-viv.)\n \u2502 \u2502 = Amedeo di Savoia (1943-viv.), duca d'Aosta\n \u2502 \u251c\u2500\u2500 Chantal d'Orl\u00e9ans (1946-viv.)\n \u2502 \u2502 = Francois-Xavier de Sambucy de Sorgue\n \u2502 \u2514\u2500\u2500 Thibaut (1948-1983), conte di la Marche\n \u2502 = Marion Gordon-Orr (1942-viv.)\n \u2502 \u251c\u2500\u2500 Roberto (1976-viv.), conte di La Marche\n \u2502 \u2514\u2500\u2500 Luigi Filippo (1979-1980)\n \u251c\u2500\u2500 Luisa (1812-1850)\n \u2502 = Leopoldo I del Belgio (1790-1865) \n \u251c\u2500\u2500 Maria (1813-1839)\n \u2502 = Alessandro di W\u00fcrttemberg (1804-1881)\n \u251c\u2500\u2500 Luigi (1814-1896), duca di Nemours\n \u2502 = Vittoria di Sassonia-Coburgo-Kohary\n \u2502 \u251c\u2500\u2500 Gastone d'Orl\u00e9ans (1842-1922), conte d'Eu\n \u2502 \u2502 = Isabella di Braganza (1846-1921)\n \u2502 \u2502 \u2514\u2500\u2500 Orl\u00e9ans-Braganza\n \u2502 \u251c\u2500\u2500 Ferdinando d'Orl\u00e9ans (1844-1922), duca d'Alen\u00e7on\n \u2502 \u2502 = Sofia Carlotta di Baviera (1847-1897)\n \u2502 \u2502 \u251c\u2500\u2500 Luisa Vittoria (1869\u20131952)\n \u2502 \u2502 \u2502 = Alfonso di Baviera (1862\u20131933)\n \u2502 \u2502 \u2514\u2500\u2500 Emanuele (1872\u20131931), duca di Vend\u00f4me\n \u2502 \u2502 = Enrichetta del Belgio (1870-1948)\n \u2502 \u2502 \u251c\u2500\u2500 Maria Luisa (1897-1973)\n \u2502 \u2502 \u2502 = Filippo di Borbone-Due Sicilie (1885-1949)\n \u2502 \u2502 \u251c\u2500\u2500 Sofia (1898-1928)\n \u2502 \u2502 \u251c\u2500\u2500 Genoveffa (1901-1983)\n \u2502 \u2502 \u2502 = Antonio di Chaponay-Morance (1893-1993)\n \u2502 \u2502 \u2514\u2500\u2500 Carlo Filippo (1905-1970), duca di Nemours, di Vend\u00f4me e d'Alen\u00e7on\n \u2502 \u2502 = Margherita Watson (1899-1993)\n \u2502 \u251c\u2500\u2500 Margherita Adelaide (1846-1893)\n \u2502 \u2502 = W\u0142adys\u0142aw Czartoryski (1828-1894)\n \u2502 \u2514\u2500\u2500 Bianca d'Orl\u00e9ans (1857-1932)\n \u251c\u2500\u2500 Francesca (1816-1818)\n \u251c\u2500\u2500 Clementina (1817-1907)\n \u2502 = Augusto di Sassonia-Coburgo-Kohary\n \u251c\u2500\u2500 Francesco (1818-1900), principe di Joinville\n \u2502 = Francesca di Braganza (1824-1898)\n \u2502 \u251c\u2500\u2500 Francesco Maria (1844-1925) \n \u2502 \u2502 = Roberto d'Orl\u00e9ans (1840-1910), duca di Chartres.\n \u2502 \u2514\u2500\u2500 Pietro (1845-1919), duca di Penthi\u00e8vre.\n \u251c\u2500\u2500 Carlo (1820-1828), duca di Penthi\u00e8vre\n \u251c\u2500\u2500 Enrico (1822-1897), duca d'Aumale\n \u2502 = Maria Carolina Augusta di Borbone-Napoli (1822-1869)\n \u2502 \u251c\u2500\u2500 Luigi (1845-1866), principe di Cond\u00e9\n \u2502 \u251c\u2500\u2500 Enrico (1847-1847), duca di Guisa\n \u2502 \u251c\u2500\u2500 Francesco (1852-1852), duca di Guisa\n \u2502 \u2514\u2500\u2500 Francesco (1854-1872), duca di Guisa\n \u2514\u2500\u2500 Antonio (1824-1890), duca di Montpensier\n = Luisa Ferdinanda di Borbone-Spagna (1832-1897)\n \u251c\u2500\u2500 Maria Isabella d'Orl\u00e9ans (1848-1919)\n \u2502 = Luigi Filippo Alberto d'Orl\u00e9ans (1838-1894)\n \u251c\u2500\u2500 Maria Amelia (1851-1870)\n \u251c\u2500\u2500 Maria Cristina (1852-1879)\n \u251c\u2500\u2500 Maria de la Regla d'Orl\u00e9ans (1856-1861)\n \u251c\u2500\u2500 ? (1857)\n \u251c\u2500\u2500 Fernando d'Orl\u00e9ans (1859-1873)\n \u251c\u2500\u2500 Mercedes d'Orl\u00e9ans (1860-1878)\n \u2502 = Alfonso XII di Spagna (1857-1885)\n \u251c\u2500\u2500 Felipe d'Orl\u00e9ans (1862-1864)\n \u251c\u2500\u2500 Antonio (1866-1930), duca di Galliera\n \u2502 = Eulalia (1864-1958)\n \u2502 \u251c\u2500\u2500 Alfonso (1886 - 1975), duca di Galliera\n \u2502 \u2502 = Beatrice di Sassonia-Coburgo-Gotha (1884-1966)\n \u2502 \u2502 \u251c\u2500\u2500 Alvaro (1910-1997), duca di Galliera\n \u2502 \u2502 \u2502 = Carla Parodi-Delfino (1909-2000)\n \u2502 \u2502 \u2502 \u251c\u2500\u2500 Gerarda (1939-viv.)\n \u2502 \u2502 \u2502 \u2502 = Harry Saint (1941-viv.)\n \u2502 \u2502 \u2502 \u251c\u2500\u2500 Alfonso (1941\u20131975)\n \u2502 \u2502 \u2502 \u2502 = Emilia Ferrara-Pignatelli \n \u2502 \u2502 \u2502 \u2502 \u2514\u2500\u2500 Alfonso (1968-viv.), duca di Galliera\n \u2502 \u2502 \u2502 \u2502 = V\u00e9ronique Goeders (1970-viv.)\n \u2502 \u2502 \u2502 \u2502 \u2514\u2500\u2500 Alfonso(1994-viv.)\n \u2502 \u2502 \u2502 \u251c\u2500\u2500 Beatrice (1943-viv.)\n \u2502 \u2502 \u2502 \u2502 = Tomasso dei Conti Farini (1938-viv.)\n \u2502 \u2502 \u2502 \u2514\u2500\u2500 Alvaro-Jaime (1947-viv.)\n \u2502 \u2502 \u2502 = Giovanna San Martino d'Agli\u00e8 (1945-viv.)\n \u2502 \u2502 \u251c\u2500\u2500 Alfonso (1912-1936)\n \u2502 \u2502 \u2514\u2500\u2500 Ataulfo d'Orl\u00e9ans (1913-1974)\n \u2502 \u2514\u2500\u2500 Luigi Ferdinando (1888 - 1945)\n \u2502 = Marie Say de Broglie (1857-1943)\n \u2514\u2500\u2500 Luigi (1867-1874)"}
{"id": "584807", "revid": "486946", "url": "https://it.wikipedia.org/wiki?curid=584807", "title": "R550", "text": ""}
{"id": "584808", "revid": "729019", "url": "https://it.wikipedia.org/wiki?curid=584808", "title": "57 mm S-60", "text": "L'S-60 \u00e8 un diffuso cannone antiaereo sovietico, con calibro 57\u00a0mm e canna da 60 calibri, praticamente funzionante come un Bofors ingrandito, ma ancora senza spolette di prossimit\u00e0.\nOrigini.\nDerivato dall'esperienza dell'ultima guerra mondiale con la mitragliera M1939 da 37\u00a0mm, quest'arma era nella sua progettazione verosimilmente combinata anche con l'innovativa mitragliera tedesca, rimasta prototipo, da 55\u00a0mm. Quest'ultima rappresentava a sua volta una linea evolutiva similare, perch\u00e9 anche i tedeschi avevano schierato un'arma antiaerea da 37\u00a0mm per la difesa aerea alle medie distanze. \nMa la sua potenza venne ritenuta migliorabile, e cos\u00ec se da un lato vennero installate delle armi su affusti binati, dall'altro venne progettata un'arma di potenza doppia. Ma il Flak 41 da 50\u00a0mm si dimostr\u00f2 di modestissimo successo, e la mitragliera binata da 37\u00a0mm si dimostr\u00f2 la scelta migliore per potenziare la difesa tattica contro gli attacchi aerei. \nAlla fine del conflitto venne approntato nondimeno un nuovo progetto di mitragliera automatica pesante, che elevava il calibro a 55\u00a0mm, aveva un sistema di alimentazione migliore ed una munizione molto pi\u00f9 efficace e di lunga gittata. Ma era troppo tardi per le sorti della Germania, come accadde anche in Italia per il cannone da 65/64\u00a0mm navale.\nI sovietici nel dopoguerra decisero di sostituire la mitragliera da 37\u00a0mm, e in base al principio \"bigger is better\" realizzarono un cannone molto pi\u00f9 potente e grande. Se questo fosse pi\u00f9 il derivato delle armi sovietiche da 37\u00a0mm, o tedesche da 55\u00a0mm, o infine di quelle svedesi da 40\u00a0mm, \u00e8 argomento di discussione (dimensionalmente, invece, non vi sono dubbi). Ma il risultato \u00e8 stata la mitragliera antiaerea di maggiore potenza mai schierata da eserciti di terra.\nCaratteristiche.\nL'S-60 \u00e8 un'arma trainata normalmente da un autocarro come l'Ural 375D, o anche semicingolati AT-L. Esso ha una struttura a piattaforma, con una scudatura bassa e irregolare, e si muove su 4 ruote, che devono essere sollevate da terra per l'azionamento in funzione antiaerea (forse non necessariamente nel caso dell'ingaggio di obiettivi terrestri). Sistemata l'arma sui martinetti, viene azionata tramite volantini, mentre i sistemi ottici di tiro presenti sull'affusto sono utilizzati dal cannoniere.\nI livelli di funzionamento, in verit\u00e0 sono 4: primo metodo, funzionamento manuale con volantini; secondo, sistema assistito con motore elettrico; terzo, con comando a distanza e centralina di tiro PUAZO. Infine il quarto, con comando a distanza e mira radar con sistema come il SON/SON-9A \"Fire Can\".\nL'S-60 ha una gittata massima in quota di 8800 metri, una gittata pratica di 4000 metri, e una sull'orizzonte di 12.000 metri. La cadenza di tiro, condizionata dal mai banale problema dell'alimentazione, \u00e8 teoricamente di 120 colpi/min., quella pratica \u00e8 di circa 60-70; le munizioni sono in clips da 4 colpi, e ciascun proiettile pesa 2,4\u00a0kg (pi\u00f9 il bossolo).\nI tipi di proiettile sono almeno 3: APC-T (Armour-Piercing-Capped-Tracer), capace di perforare 96\u00a0mm a 1000 metri, e 2 tipi HE-FRAG. I proiettili sono sparati dalla lunga bocca da fuoco, munita di freno di bocca a fori multipli, a circa 1000\u00a0ms. La loro efficacia, nonostante la potenza balistica, \u00e8 ridotta dalla mancanza di una munizione perforante decalibrata e, soprattutto (per quanto possa sembrare difficile da comprendere) dalla mancanza di proiettili con spoletta di prossimit\u00e0, che i sovietici non hanno mai sviluppato per alcun 57\u00a0mm, nemmeno navale (o almeno, non le hanno immesse in servizio).\nQuesto cannone ha un'elevata efficacia ed \u00e8 molto temuto, o almeno lo era ai tempi del Vietnam (dove venne impiegato in migliaia di pezzi) e di altri conflitti locali, soprattutto quando abbinato al controllo radar, che poteva dirigere in varie modalit\u00e0 i cannoni (incluso quello totalmente automatico) con i serventi che dovevano solo rifornire di munizioni il cannone. Questo nonostante la mancanza di spolette di prossimit\u00e0.\nLa sua specialit\u00e0 era soprattutto l'intervento alle medie quote, dove le artiglierie di piccolo calibro non arrivavano. Da tenere presente che con l'evoluzione delle tecnologie, le mitragliere svizzere da 35 e svedesi da 40\u00a0mm, divengono in grado di competere in letalit\u00e0, gittata e capacit\u00e0 perforante con l'S-60, pur essendo pi\u00f9 piccole e di maggiore cadenza di tiro. Questo non va considerato a detrimento dell'efficienza dell'S-60, che semplicemente \u00e8 un'arma assai invecchiata, dopo circa 50 anni di servizio, i cui sviluppi sono stati trascurati in funzione della preferenza ai missili. A parte questo, una versione recentemente apparsa si presuppone possa essere usata per aggiornare i carri PT-76, che hanno un 76\u00a0mm ma di minore potenza. Anche il munizionamento \u00e8 stato aggiornato.\nProduzione e diffusione.\nProdotto in quantit\u00e0 enormi anche in Cina, solo la Romania nel 1996 ne dichiarava 370 nella sola Aeronautica. I reparti delle tipiche divisioni sovietiche, prima della sostituzione con i missili SAM, disponevano di un Reggimento contraerei, con 24 esemplari ripartiti in 4 batterie, a loro volta ripartite in 2 sezioni. Ciascuna batteria aveva un \"Fire Can\" mentre a livello di reggimento erano presenti 2 \"Flat Face\" per l'acquisizione obiettivi. La dotazione elettronica, per quanto possa sembrare strano, l'ha reso generalmente pi\u00f9 efficiente della versione semovente, che invece non ha altro se non apparati ottici.\nEsso \u00e8 infatti anche la base dello ZSU-57-2, che ovviamente presenta almeno i vantaggi di essere semovente, oltre che binata e corazzata. I cecoslovacchi, invece, hanno prodotto un loro modello di cannone da 57\u00a0mm trainato, con clips di 3 colpi che pare incrementi la cadenza pratica. Lo ZSU-57-2 invece non \u00e8 stato mai adottato dalle FF.AA. cecoslovacche, che hanno immesso in linea un molto inferiore sistema locale da 30\u00a0mm, l'M59.\nIn seguito i missili SA-8 Gecko hanno sostituito le armi a livello divisionale, come anche gli ZSU-23-4 Shilka hanno fatto lo stesso con i semoventi. Ma migliaia di armi sono ancora in circolazione, in paesi relativamente arretrati.\nMontati in impianti quadrupli, i cannoni da 57 mm servirono anche nella Marina Sovietica, imbarcati sui cacciatorpediniere classe Kanin. Tali impianti sostituirono i precedenti impianti imbarcati da 45 mm, imbarcati sui caccia della classe Kotlin."}
{"id": "584810", "revid": "633110", "url": "https://it.wikipedia.org/wiki?curid=584810", "title": "KS-100/130", "text": "Il KS-100 \u00e8 un cannone antiaereo pesante sovietico del dopoguerra, ideato per affiancare e poi sostituire le armi da 85\u00a0mm del periodo bellico. \nEsso \u00e8 un'arma potente, con una cadenza di fuoco di 15 colpi al minuto, 15\u00a0km di gittata AA e addirittura 21\u00a0km contro bersagli di superficie. I suoi proiettili sono capaci di perforare, nei modelli AP, 185\u00a0mm di acciaio balistico a 1000 metri. \nHa avuto un ampio impiego, assieme alle armi da 85\u00a0mm e 57\u00a0mm, nel Vietnam; in seguito \u00e8 stato via via sostituito dai missili come gli SA-2, con maggiori probabilit\u00e0 di colpire il bersaglio, nonostante l'utilit\u00e0 del tiro dei cannoni come armi di sbarramento. Nel 1972 almeno 13 B-52 vennero abbattuti da SA-2 contro nessun abbattimento da parte dai KS-100; questo restava un cannone AA molto temuto dai piloti USA, anche se spesso pi\u00f9 come arma capace di danneggiare che di distruggere. \nAssieme al KS-100, alcuni Paesi socialisti schieravano anche il KS-130, da 130\u00a0mm, sviluppato in contrapposizione al cannone USA da 120\u00a0mm. Esso era un'arma potente, ma pi\u00f9 grossa e meno diffusa del precedente KS-100. Le sue prestazioni devono essere state spettacolari, ma i veloci aviogetti attuali sono troppo difficili da abbattere per tali armi a bassa cadenza di tiro."}
{"id": "584812", "revid": "79742", "url": "https://it.wikipedia.org/wiki?curid=584812", "title": "Cannoni M53/59", "text": ""}
{"id": "584814", "revid": "46931", "url": "https://it.wikipedia.org/wiki?curid=584814", "title": "Lois &amp; Clark \u2013 Le nuove avventure di Superman", "text": ""}
{"id": "584816", "revid": "633110", "url": "https://it.wikipedia.org/wiki?curid=584816", "title": "Cannone M53/59", "text": "I cannoni M53/59 da 30\u00a0mm sono armi cecoslovacche, in sostituzione delle mitragliere ZU-23. \nSono armi pi\u00f9 potenti, ma con meno mobilit\u00e0. Il proiettile AP perfora 55\u00a0mm a 500 metri, pi\u00f9 delle vecchie armi da 37\u00a0mm, in quanto si tratta di cannoni ad alta velocit\u00e0. La versione M53 \u00e8 un'arma binata trainata, la M59 semovente, sistemata su veicolo blindato e con la caratteristica di poter essere sbarcata se necessario. Nell'insieme si tratta di armi micidiali in termini di potenza balistica, ma con una mobilit\u00e0, cadenza di tiro e disponibilit\u00e0 di munizioni assai minori delle ZU-23; inoltre non ne \u00e8 stata messa in opera una versione con capacit\u00e0 ognitempo. \nSebbene la Cecoslovacchia abbia costruito un cannone di suo disegno diverso rispetto all'S-60 pari calibro sovietico, essa non ha avuto armi semoventi ZSU-57-2 e ha rimediato con gli M59, che complessivamente sono assai inferiori, anche in termini di mobilit\u00e0 fuoristrada, al prodotto sovietico."}
{"id": "584817", "revid": "287204", "url": "https://it.wikipedia.org/wiki?curid=584817", "title": "Nevoso", "text": "Nevoso (in francese: \"niv\u00f4se\") era il nome del quarto mese del calendario rivoluzionario francese e corrispondeva, a seconda dell'anno, con il periodo compreso tra il 21/23 dicembre e il 19/21 gennaio nel calendario gregoriano. Era il primo dei \"mois d'hiver\" (mesi d'inverno); seguiva frimaio e precedeva piovoso.\nIl mese di nevoso deve la sua etimologia \"alla neve che imbianca la terra da dicembre a gennaio\", secondo i termini del rapporto presentato alla Convenzione Nazionale il 3 brumaio anno I (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nIl decreto del 4 frimaio anno I (24 novembre 1793) stabil\u00ec l'ortografia francese della parola in \"nivose\", ma nella storiografia \u00e8 invalso l'uso dell'accento circonflesso, che contraddistingue anche oggi la variante pi\u00f9 diffusa.\nTabella dei nomi dei giorni.\nCome tutti i mesi del calendario repubblicano francese, il mese di nevoso era composto da 30 giorni e suddiviso in tre decadi. Ogni giorno aveva un nome proprio, ma contrariamente agli altri mesi del calendario repubblicano per il mese di nevoso non vennero scelti nomi tratti dal regno vegetale. Come spieg\u00f2 lo stesso Fabre d'\u00c9glantine, \"durante il mese di nevoso la terra \u00e8 chiusa e di solito coperta di neve. In questo periodo la terra si riposa e non vi sono prodotti dell'agricoltura che caratterizzano questo mese, cosicch\u00e9 abbiamo scelto nomi di animali o di sostanze minerali utilizzate in agricoltura.\"\nPer il quinto (quintid\u00ec) e decimo (decad\u00ec) giorno di ogni decade venne invece mantenuto il modello degli altri mesi ed essi vennero difatti denominati rispettivamente col nome di un animale e con quello di un oggetto per l'agricoltura."}
{"id": "584822", "revid": "4573640", "url": "https://it.wikipedia.org/wiki?curid=584822", "title": "Pertini", "text": ""}
{"id": "584823", "revid": "4573648", "url": "https://it.wikipedia.org/wiki?curid=584823", "title": "Scalfaro", "text": ""}
{"id": "584826", "revid": "71155", "url": "https://it.wikipedia.org/wiki?curid=584826", "title": "Senatori a vita", "text": ""}
{"id": "584827", "revid": "729019", "url": "https://it.wikipedia.org/wiki?curid=584827", "title": "Filiberto Cecchi", "text": "Carriera.\nCecchi ha frequentato il 20\u00ba Corso dell'Accademia militare di Modena e la Scuola di Applicazione.\nNominato ufficiale nell'Arma di cavalleria ha trascorso pi\u00f9 di dieci anni presso il reggimento \"Savoia Cavalleria\" dove ha ricoperto diversi incarichi di comando e di staff e svolto attivit\u00e0 equestre a livello agonistico.\nDopo la frequenza del 104\u00ba Corso di Stato Maggiore e del 104\u00ba Corso Superiore di Stato Maggiore, \u00e8 stato impiegato dal 1982 al 1985 quale ufficiale addetto dello Stato Maggiore dell'esercito\u00a0\u2013 ufficio impiego del personale e successivamente inviato negli USA per la frequenza del \"US Command and General Staff Course\" (1985-1986).\n\u00c8 stato comandante del 5\u00ba Gruppo Squadroni \"Lancieri di Novara\" (1986-1987).\nDopo un periodo trascorso presso lo SME (Capo Sezione presso l'Ufficio Operazioni) e lo SMD (Ufficio del Capo di SMD), ha comandato il Distretto Militare di Torino per poi tornare allo SME come Capo Ufficio Operazioni, proprio negli anni (1991-1994) in cui si realizzarono numerose missioni all'estero (Albania, Mozambico, Somalia, ecc.) e in Italia (\"Forza Paris\", \"Vespri Siciliani\", ecc.) e prese avvio la pianificazione per l'intervento nei Balcani.\nNegli anni 1994-1996 ha comandato la ricostituita Scuola di cavalleria nella sede di Montelibretti (RM) e successivamente \u00e8 stato destinato quale Addetto per la Difesa presso l'Ambasciata d'Italia in Israele (1996-1999).\nNominato nuovamente Comandante della Scuola di cavalleria, che nel frattempo aveva incorporato anche la Scuola Truppe Corazzate, ha ricoperto contemporaneamente l'incarico di Vice Ispettore per l'Arma di Cavalleria (1999-2001).\nNel 2001 ha prestato servizio quale vice comandante delle forze NATO in Kosovo (KFOR 5) e, successivamente, quale vice ispettore per la Formazione e la Specializzazione dell'Esercito.\nDal 2002 al 2005 \u00e8 stato il comandante del Comando Operativo di vertice Interforze, responsabile dell'impiego operativo, in Patria e all'estero, di tutte le Forze Armate italiane.\nDal 23 luglio 2005 al 13 settembre 2007 \u00e8 stato il Capo di Stato Maggiore dell'Esercito. Il 14 settembre 2007 \u00e8 stato sostituito dal generale Fabrizio Castagnetti.\nNegli anni 2008-2009 ha ricoperto l'incarico di Vice Presidente dell'UNIRE (Unione Nazionale per l'Incremento delle Razze Equine).\nNell'agosto 2009 ha assunto la carica di Presidente del Consorzio Frasassi, Ente pubblico che gestisce le Grotte di Frasassi (situate in GENGA, provincia di Ancona - suo luogo di nascita), considerate tra i complessi ipogei pi\u00f9 spettacolari al mondo.\nIn tale veste \u00e8 stato recentemente nominato tra i 10 Direttori della Commissione dell'ISCA (International Show Cave Association).\nAltro.\nHa conseguito la laurea in scienze strategiche ed il master di secondo livello in scienze strategiche presso l'Universit\u00e0 di Torino ed ha frequentato il corso per istruttori militari di equitazione ed il corso NATO di guerra psicologica.\nCecchi, Cavaliere di Gran Croce dell'Ordine al Merito della Repubblica Italiana, \u00e8 decorato della Croce d'Oro al Merito dell'Esercito, della Medaglia d'Oro al Merito della Croce Rossa Italiana e della Medaglia d'Argento al Merito di Lungo Comando (15 anni) oltre che di altre onorificenze derivate da pi\u00f9 di 40 anni di servizio militare.\n\u00c8 sposato con Francesca ed ha due figli: Valentina ed Andrea. Andrea \u00e8 attualmente un pilota di AB-412 dell'aviazione dell'esercito in qualit\u00e0 di capitano (Ufficiale ruolo speciale)."}
{"id": "584829", "revid": "767487", "url": "https://it.wikipedia.org/wiki?curid=584829", "title": "Made in Italy (Mau Mau)", "text": "Nel 2004 la casa discografica EMI dedica una collana agli artisti italiani che distribuisce.\nUno dei CD pi\u00f9 venduti dell'iniziativa \u00e8 dedicato ai Mau Mau.\nIl disco.\nLa raccolta contiene il meglio della produzione della band torinese, prima di Safari Beach."}
{"id": "584832", "revid": "2215945", "url": "https://it.wikipedia.org/wiki?curid=584832", "title": "Evgenij Kafel'nikov", "text": "Il 3 maggio 1999 \u00e8 diventato il primo russo a raggiungere la prima posizione del ranking ATP di singolare mentre l'anno precedente era arrivato fino alla quarta posizione della classifica di doppio. Oltre ai titoli dello slam in carriera ha conquistato altri 24 tornei di singolare e 21 tornei di doppio.\nBiografia.\nCarriera agonistica.\nSoprannominato \"Kalashnikov\" per i suoi colpi veloci e precisi giocati al bisogno e nei momenti pi\u00f9 opportuni uniti ad una vistosa freddezza mentale nell'espressione e nel comportamento in campo (tipica di un cecchino), passato al professionismo nel 1992, la sua prima vittoria in un torneo avviene nel 1994 ad Adelaide; in seguito ha ottenuto successi sempre pi\u00f9 importanti fino ad arrivare alla vittoria nel 1996 del Roland Garros contro Michael Stich (7-6 7-5 7-6) e alla vittoria agli Australian Open nel 1999 contro Thomas Enqvist (4-6 6-0 6-3 7-6). Anche grazie a questa vittoria, nel maggio di quell'anno ha raggiunto il primo posto della classifica ATP; tuttavia, subito dopo ha avuto una serie di sette partite perse consecutive, che gli ha fatto perdere la prima posizione dopo solo sei settimane.\nKafel'nikov ha in seguito raggiunto la finale degli Australian Open del 2000, perdendo da Andre Agassi (3-6 6-3 6-2 6-4), ha vinto tre volte il Roland Garros nel doppio maschile (1996, 1997, 2002) e una volta gli US Open (1997), ha inoltre vinto nel 2000 la medaglia d'oro dei Giochi olimpici di Sydney, battendo in finale Tommy Haas con il punteggio di 7-6 3-6 6-2 4-6 6-3 ed ha ottenuto la prima vittoria in Coppa Davis della Russia, nel 2002, vinta in finale con la Francia per 3-2.\nKafel'nikov ha disputato, in coppia con Marat Safin, quella che fino al 2013 \u00e8 risultata la pi\u00f9 lunga partita di doppio della storia della coppa Davis, nelle semifinali del 2002 contro l'Argentina, persa 4-6 4-6 7-5 6-3 17-19 in 6 ore e 20 minuti, record poi superato dal doppio Tom\u00e1\u0161 Berdych/Luk\u00e1\u0161 Rosol contro Stanislas Wawrinka/Marco Chiudinelli terminato 6-4 5-7 6-4 6-7 24-22 in 7 ore e 2 minuti negli Ottavi di finale del World Group 2013.\nDopo il ritiro.\nRitiratosi dalla carriera agonistica nel 2004, \u00e8 diventato un giocatore di poker professionista, partecipando alle \"World Series of Poker\" nel 2005. Nel 2005 e nel 2008 ha preso parte al Russian Open del PGA European Tour di golf, classificandosi rispettivamente ultimo e penultimo. Si \u00e8 poi cimentato come commentatore di tennis per la TV russa. Dal 2008 partecipa all'ATP Champions Tour."}
{"id": "584833", "revid": "648716", "url": "https://it.wikipedia.org/wiki?curid=584833", "title": "U-Boot Tipo X", "text": "Gli U-Boot tipo X, classificati anche come Tipo XB, erano sommergibili oceanici posamine a doppio scafo progettati per il trasporto di 66 mine TMA (i battelli possedevano 30 tubi verticali lancia mine di cui 24 posti lungo le parti laterali dello scafo) e furono i pi\u00f9 grossi battelli prodotti in Germania durante la seconda guerra mondiale. Durante la guerra, furono utilizzati soprattutto per rifornire in mare gli U-Boot operativi. A questo tipo di sommergibile fu montato il dispositivo di snorkel nel 1943; questo dispositivo fungeva da \"boccaglio\" al sommergibile, in quanto permetteva il ricambio di aria pur rimanendo immerso (chiaramente a pelo d'acqua; infatti sotto i 10/15 metri di profondit\u00e0 non poteva pi\u00f9 funzionare).\nDi otto unit\u00e0 costruite, sei furono affondate tra il 1942 (una) e il 1943 (cinque) nell'oceano Atlantico. Degli ultimi due invece (l'U-234 e l'U-219) il primo si arrese agli Alleati nel 1945 mentre trasportava importanti progetti delle armi naziste e ingenti quantit\u00e0 di Uranio, mentre il secondo fu catturato dai giapponesi.\nL'U-116.\nVaro\n1\u00ba luglio 1939 a Kiel\nComandanti\nDal 26 luglio 1941 al 10 settembre 1942 fu comandato dal Korvkpt. Werner von Schmidt;\nDall'11 settembre al 6 ottobre 1942 fu comandato dall'Oblt. Wilhelm Grimme\nCarriera\n4 pattuglie:\nDal 26 luglio 1941 al 31 gennaio 1942 serv\u00ec nella 2. Unterseebootsflottille (\"seconda flottiglia subacquea\") facendo pattuglie di addestramento\nDal 26 luglio 1942 al 1\u00ba aprile 1942 serv\u00ec nella 1. Unterseebootsflottille (\"prima flottiglia subacquea\") facendo pattuglie di addestramento\nDal 1\u00ba aprile 1942 al 6 ottobre 1942 serv\u00ec ancora nella 1. Unterseebootsflottille facendo pattuglie belliche\nSuccessi\nNavi Affondate: 1 Nave da 4284 t\nNavi Danneggiate: 1 Nave da 7093 t\nCapitolazione\nL'U-116 venne affondato approssimativamente alle coordinate 45.00N, 31.30W (Nord Atlantico) con la morte dell'intero equipaggio.\nL'U-117.\nVaro\n1\u00ba luglio 1939 a Kiel\nComandanti\nDal 25 ottobre 1941 al 7 agosto 1943 fu comandato dal Korvkpt. Hans-Werner Neumann\nCarriera\n5 pattuglie:\nDal 25 ottobre 1941 al 31 gennaio 1942 serv\u00ec nella seconda flotta facendo pattuglie di addestramento\nDal 1\u00ba febbraio 1942 al 30 settembre 1942 serv\u00ec nella prima flotta facendo pattuglie di addestramento\nDal 1\u00ba ottobre 1942 al 14 ottobre 1942 serv\u00ec ancora nella prima flotta facendo pattuglie belliche\nDal 15 ottobre 1942 al 30 novembre 1942 servi nell'undicesima flotta facendo pattuglie belliche\nDal 1\u00ba dicembre 1942 al 7 agosto 1943 serv\u00ec nella dodicesima flotta facendo sempre pattuglie belliche\nSuccessi\nNavi Danneggiate: 2 Navi per un totale di 14269 t\nEventi\nL'8 novembre 1942, mentre l'U-454 veniva rifornito, il Leutnant zur See der Reserve Helmut Schwenzel cadde fuoribordo.\nCapitolazione\nL'U-117 venne affondato alle coordinate 39.42N, 38.21W (Nord Atlantico) insieme all'U-66 con cariche di profondit\u00e0, siluri FIDO e da 5 Avenger che scortavano la USS Card.\nTutti i 62 uomini dell'equipaggio persero la vita.\nL'U-118.\nVaro\n1\u00ba marzo 1940 a Kiel\nComandanti\nDal 6 dicembre 1941 al 12 giugno 1943 fu comandato dal Korvkpt. Werner Czygan\nCarriera\n4 pattuglie:\nDal 6 dicembre 1941 al 30 settembre 1942 serv\u00ec nella quarta flotta facendo pattuglie di addestramento\nDal 1\u00ba ottobre 1942 al 31 ottobre 1942 serv\u00ec nella decima flotta facendo pattuglie belliche\nDal 1\u00ba novembre 1942 al 12 giugno 1943 serv\u00ec nella dodicesima flotta facendo ancora pattuglie belliche\nSuccessi\nNavi Affondate: 4 Navi di cui 1 da guerra da 925 t e altre 3 navi per un totale di 14064 t\nNavi Danneggiate: 2 Navi per un totale di 11945 t\nCapitolazione\nL'U-118 venne affondato alle coordinate 30.49N, 33.49W (Medio Atlantico), all'altezza delle Canarie da cariche di profondit\u00e0, e 8 Avenger di scorta alla USS Bogue.\nDei 59 membri dell'equipaggio 43 persero la vita e 16 sopravvissero.\nL'U-119.\nVaro\n15 maggio 1940 a Kiel\nComandanti\nDal 2 aprile 1942 al 15 aprile 1943 fu comandato dal Kptlt. Alois Zech\nDal 16 aprile 1943 al 24 giugno 1943 fu comandato dal Kptlt. Horst-Tessen von Kameke\nCarriera\n2 pattuglie:\nDal 2 aprile 1942 al 31 gennaio 1943 serv\u00ec nella quarta flotta facendo pattuglie di addestramento\nDal 1\u00ba febbraio 1943 al 24 giugno 1943 serv\u00ec nella dodicesima flotta facendo pattuglie belliche\nSuccessi\nNavi Affondate: 1 Nave da 2937 t\nNavi Danneggiate: 1 Nave da 7176 t\nEventi\nIl 29 aprile 1943, mentre subiva un attacco da parte di un aereo Sunderland della 461\u00aa Squadriglia, l'U-119 perse un uomo in mare.\nCapitolazione\nL'U-119 venne affondato nel Golfo di Biscaglia a Nord-Ovest del Capo Ortegal, Spagna, alle coordinate 44.59N, 12.24W, da cariche di profondit\u00e0, e speronamento da parte della corvetta inglese HMS Starling.\nDei 57 membri dell'equipaggio nessuno sopravvisse.\nL'U-219.\nVaro\n31 maggio 1941 a Kiel\nComandanti\nDal 12 dicembre 1942 all'8 maggio 1945 fu comandato dal Korvkpt. Walter Burghagen\nCarriera\n3 pattuglie:\nDal 12 dicembre 1942 al 30 giugno 1943 serv\u00ec nella quarta flotta facendo pattuglie di addestramento\nDal 1\u00ba luglio 1943 al 30 settembre 1944 serv\u00ec nella dodicesima flotta facendo pattuglie belliche\nDal 1\u00ba ottobre 1944 all'8 maggio 1945 serv\u00ec nella trentatreesima flotta facendo ancora pattuglie belliche\nSuccessi\nIl 28 settembre 1944, l'U-219, abbatt\u00e9 l'ultimo Avenger statunitense della squadriglia VC-6 che faceva voli di scorta nell'Atlantico; tuttavia non affond\u00f2 n\u00e9 danneggi\u00f2 mai alcuna nave.\nCapitolazione\nL'U-219 fu consegnato ai giapponesi a Giakarta che lo trasformarono nel sommergibile giapponese I-505 il 15 luglio 1945. Il mese successivo si arrese sempre a Giakarta per venire smantellato poi nel 1948.\nL'U-220.\nVaro\n16 giugno 1941 a Kiel\nComandanti\nDal 27 marzo 1943 al 28 ottobre 1943 fu comandato dall'Oblt. Bruno Barber\nCarriera\n2 pattuglie:\nDal 27 marzo 1943 al 31 agosto 1943 serv\u00ec nella quarta flotta facendo pattuglie di addestramento\nDal 1\u00ba settembre 1943 al 28 ottobre 1943 serv\u00ec nella dodicesima flotta facendo pattuglie belliche\nSuccessi\nNavi Affondate: 2 Navi per un totale di 7199 t\nEventi\nL'U-220 l'8 settembre 1943 piazz\u00f2 delle mine fuori Bergen in Norvegia. Il 9 ottobre 1943, invece, posizion\u00f2 66 mine magnetiche SMA fuori Saint John's in Canada. Dopodich\u00e9 questa attivit\u00e0 passo all'U-603.\nIl 16 ottobre 1943 2 uomini a bordo dell'U-220 finirono in mare in mezzo all'Atlantico del Nord. Erano il Bootsmaat Georg Koerner ed il Matrosenobergefreiter Gerhard Lange. Gli altri 54 uomini dell'equipaggio moriranno 12 giorni pi\u00f9 tardi.\nCapitolazione\nL'U-220 venne affondato il 28 ottobre 1943 alle coordinate 48.53N, 33.30W (Nord Atlantico) con cariche di profondit\u00e0, da 1 Avenger ed un Wildcat che scortavano la USS Block Island.\nTutti i 56 uomini dell'equipaggio sono morti.\nL'U-233.\nVaro\n15 agosto 1941 a Kiel\nComandanti\nDal 22 settembre 1943 al 5 luglio 1944 fu comandato dal Kptlt. Hans Steen\nCarriera\n2 pattuglie:\nDal 22 settembre 1943 al 31 maggio 1944 serv\u00ec nella quarta flotta facendo pattuglie di addestramento\nDal 1\u00ba giugno 1944 al 5 luglio 1944 serv\u00ec nella dodicesima flotta facendo pattuglie belliche\nSuccessi\nNon ha mai affondato n\u00e9 danneggiato alcuna nave.\nEventi\nL'U-233 il 27 maggio 1944 lasci\u00f2 Kiel, Germania per piazzare delle mine fuori Halifax.\nCapitolazione\nL'U-233 \u00e8 stato affondato il 5 luglio 1944 alle coordinate 42.16N, 59.49W a Sud-Est di Halifax con cariche di profondit\u00e0 seguito da speronamento e dai colpi di cannone di un cacciatorpediniere statunitense di scorta alle USS Baker e USS Thomas.\nDei 61 uomini dell'equipaggio 32 persero la vita.\nL'U-234.\nVaro\n1\u00ba ottobre 1941 a Kiel\nComandanti\nDal 2 marzo 1944 al 16 maggio 1945 fu comandato dal Kptlt. Johann-Heinrich Fehler\nCarriera\n2 pattuglie:\nDal 2 marzo 1944 al 28 febbraio 1945 serv\u00ec nella quinta flotta facendo pattuglie di addestramento\nDal 1\u00ba marzo 1945 all'8 maggio 1945 serv\u00ec nella trentatreesima flotta facendo pattuglie belliche\nSuccessi\nNon ha mai affondato n\u00e9 danneggiato alcuna nave.\nEventi\nL'U-234 pat\u00ec i danni delle bombe mentre veniva costruito e cos\u00ec dopo aver perso l'U-233 nel Luglio del 1944 la Kriegsmarine decise di non usare l'U-234 per piazzare mine; bens\u00ec per fare trasporti in Giappone. Dopo averlo ricostruito per svolgere il suo nuovo compito il 25 marzo 1945 lasci\u00f2 Kiel per raggiungere, in pochi giorni, Kristiansand in Norvegia.\nIl 16 aprile 1945 lasci\u00f2 la Norvegia con un carico estremamente importante (progetti del caccia a reazione Me-262, 560\u00a0kg di Ossido di Uranio, esperti di varie tecnologie di alti ranghi e 2 ufficiali giapponesi).\nQuando il Kptlt. Fehler sent\u00ec l'ordine del \"cessate il fuoco\" il 4 maggio 1945 decise di consegnarsi agli Stati Uniti. Per tradizione i 2 ufficiali giapponesi si tolsero la vita con pillole al cianuro per evitare la cattura.\nCapitolazione\nL'U-234 si \u00e8 arreso il 19 maggio 1945 a Portsmouth nel New Hampshire."}
{"id": "584837", "revid": "767487", "url": "https://it.wikipedia.org/wiki?curid=584837", "title": "The Red in the Sky Is Ours", "text": "The Red in the Sky is Ours \u00e8 il primo album della band svedese melodic death metal At the Gates ed \u00e8 stato pubblicato nel 1992. \u00c8 stato ripubblicato nel 1993 con \"With Fear I Kiss the Burning Darkness\" e poi nel 2003 con alcune tracce bonus.\nTracce.\nTracce bonus nella ripubblicazione del 2003:"}
{"id": "584841", "revid": "122735465", "url": "https://it.wikipedia.org/wiki?curid=584841", "title": "Gabriella Di Luzio", "text": "Biografia.\nNapoletana residente a Roma, in campo teatrale ha attraversato tutti i generi, dall'avanguardia (Brecht, Viviani), avendo iniziato nelle cantine \"off\" della sua citt\u00e0, Napoli, al musical (con Antonella Steni, Fiorenzo Fiorentini ecc.), alla commedia napoletana (con Mario Scarpetta e altri), alla sceneggiata napoletana (rimasti famosi i suoi ruoli di \"malafemmina\" con Pino Mauro, Mario Merola, Beniamino e Rosalia Maggio), al repertorio plautino (con Tato Russo e con Antonio Casagrande).\nIn campo cinematografico \u00e8 stata diretta da Fellini (\"La citt\u00e0 delle donne\" e \"Ginger e Fred\"), Liliana Cavani (\"La pelle\"), Giancarlo Giannini (\"Ternosecco\"), Pasquale Festa Campanile (\"Geg\u00e8 Bellavita\"), Tornatore (\"Mal\u00e8na\").\nHa partecipato a varie fiction televisive e condotto numerose trasmissioni radiofoniche, spaziando da quelle culturali a quelle canore, al variet\u00e0. Gabriella Di Luzio \u00e8 soprannominata dalla stampa \"l'ultima sciantosa\" per il repertorio della Belle \u00c9poque, ironicamente interpretato nei suoi spettacoli canori.\nHa poi scritto un libro sulla propria battaglia contro il cancro e un romanzo, uscito nel 2012. \u00c8 morta a Roma il 30 marzo 2016 all'et\u00e0 di 65 anni."}
{"id": "584842", "revid": "125503689", "url": "https://it.wikipedia.org/wiki?curid=584842", "title": "Waterloo", "text": "Waterloo (AFI: ; \"Waterl\u00f4\" in vallone) \u00e8 una cittadina belga nella provincia del Brabante Vallone, in Vallonia. Al 1\u00ba gennaio 2018 conta una popolazione totale di 30.174 abitanti. La superficie \u00e8 di 21,03\u00a0km\u00b2 per cui la densit\u00e0 di popolazione \u00e8 di 1 434,81 abitanti per km\u00b2.\nUn quarto della popolazione attualmente registrata non \u00e8 di origine belga, perch\u00e9 gran parte degli abitanti lavora nelle istituzioni di Bruxelles, dove hanno sede la Commissione europea, il Parlamento europeo e il Consiglio dell'Unione europea. A Waterloo \u00e8 situata l'insigne \u00c9glise Saint-Joseph, una delle scuole internazionali pi\u00f9 grandi e antiche del Belgio. Anche la sede europea di MasterCard si trova a Waterloo.\nStoria.\nLa fama di Waterloo \u00e8 legata all'omonima battaglia del 18 giugno 1815, fra il Primo Impero francese di Napoleone Bonaparte e la settima coalizione (Regno Unito, Austria, Prussia ed altri), guidata dai principali generali alleati, il Duca di Wellington e il generale von Bl\u00fccher. \nDello storico evento Victor Hugo ne \"I miserabili\" riporta molti episodi nonch\u00e9 un puntuale verosimile svolgimento, affermando tra l'altro che \u00abSe non fosse piovuto nella notte dal 17 al 18 giugno 1815, l'avvenire dell'Europa sarebbe mutato: (...)\u00bb.\nOggi sul luogo dove si tenne la battaglia e nelle campagne circostanti, si tiene in varie occasioni la ricostruzione della battaglia (nel 2015 c'\u00e8 stato il bicentenario), oltre a visite turistiche ai monumenti dedicati alla battaglia quali la collina del Leone, il Panorama, il Museo Wellington e il memoriale (costruito intorno al 2014-2015 per coincidere al bicentenario). Inoltre nel 2004 Waterloo ha contribuito alla fondazione della Federazione Europea delle Citt\u00e0 Napoleoniche."}
{"id": "584843", "revid": "62748", "url": "https://it.wikipedia.org/wiki?curid=584843", "title": "Stephen Smale", "text": "Smale \u00e8 anche un appassionato collezionista di cristalli naturali, un'attivit\u00e0 che lo ha portato a mettere in piedi una pregevolissima collezione mineralogica, oggetto di pubblicazione.\nBiografia.\nSmale non fu un talento precoce: interessatosi pi\u00f9 alla chimica durante gli studi liceali, fin\u00ec poi per rivolgersi alla fisica negli studi superiori, con l'iscrizione all'Universit\u00e0 del Michigan nel 1948. Negli anni universitari fu molto impegnato in viaggi e in attivit\u00e0 politica, quest'ultima legata al suo impegno attivo in favore dell'affermazione dei diritti umani. In un primo periodo, gli studi condotti non ebbero risultati molto brillanti. Dopo un fallimento in un corso di fisica, decise di cambiare strada e di rivolgersi alla matematica. Dopo un buon avvio, inizi\u00f2 di nuovo a collezionare voti piuttosto bassi, con un profitto altalenante. Riusc\u00ec comunque a essere ammesso al Ph.D. ma anche qui il suo curriculum fu caratterizzato da risultati mediocri, fino a quando lo scarso rendimento non gli procur\u00f2 un severo richiamo formale da parte di Theophil Henry Hildebrandt, direttore del dipartimento, che lo invit\u00f2 con durezza a un impegno pi\u00f9 proficuo negli esami, pena l'espulsione dal percorso di studi dottorali. Fu dopo questa minaccia che Smale inizi\u00f2 a impegnarsi in modo duro nello studio. Si trov\u00f2 a essere il primo studente dottorale di Raoul Bott, pioniere della topologia differenziale, che allora, giovane professore, era appena agli esordi di una brillante carriera scientifica che l'avrebbe portato al premio Wolf per la matematica nel 2006: Smale ebbe la fortuna di ricevere da Bott una tesi su un argomento per lui abbordabile e a lui congeniale che, sotto la sua supervisione, gli consent\u00ec di superare le difficolt\u00e0 incontrate negli studi e di ottenere il dottorato nel 1957.\nTuttavia, lo scarso impegno passato, insieme al profitto non brillante dimostrato negli studi, gli procurarono un giudizio negativo da parte del direttore Hildebrandt, che, in una lettera di referenze su un suo lavoro, arriv\u00f2 a definire Smale come \"uno studente mediocre, inconcludente\".\nCarriera accademica.\nLa sua carriera di insegnamento inizi\u00f2 all'Universit\u00e0 di Chicago. Nel 1960 divenne professore alla Universit\u00e0 della California a Berkeley. Nel 1961 si spost\u00f2 alla Columbia University per tornare ancora a Berkeley nel 1964.\nNel 1994 \u00e8 divenuto \"Professor of Mathematics and Economics\" all'Universit\u00e0 della California a Berkeley. \u00c8 stato \"Distinguished University Professor\" alla City University di Hong Kong dal 1995 al 2001 e dal 1\u00ba agosto 2009 al 1\u00ba agosto 2014. \nDal 2002 \u00e8 professore al \"Toyota Technical Institute\" di Chicago, istituto di ricerca affiliato all'Universit\u00e0 di Chicago.\nParadosso di Smale e congettura di Poincar\u00e9 generalizzata.\nNel 1958 sorprese i matematici di tutto il mondo con la costruzione del paradosso di Smale, ovvero di un metodo che permette di \"rivoltare la sfera\" nello spazio tridimensionale.\nNel 1960 dimostr\u00f2 la congettura di Poincar\u00e9 generalizzata per dimensioni maggiori o uguali a 7. In seguito, riusc\u00ec a estendere lo stesso metodo dimostrativo al caso delle dimensioni 5 e 6. In questo modo, la congettura di Poincar\u00e9 risultava provata per tutte le dimensioni superiori a 4 (nel 1982, Michael Freedman avrebbe risolto la congettura nello spazio a 4 dimensioni, mentre l'ultimo tassello della dimostrazione, quello in dimensione 3, sarebbe arrivato solo nel 2002, ottenuto da Grigori Perelman con metodi diversi, non topologici come quelli di Smale, ma ispirati a una strategia di attacco \"geometrizzante\", cos\u00ec come delineata da Richard Hamilton, utilizzando il flusso di Ricci scoperto da quest'ultimo).\nNel 1963 ottenne un brillante risultato topologico, il teorema dell'h cobordismo, con cui Smale forn\u00ec, per la prima volta, un criterio per classificare ampie classi di variet\u00e0, valutandone l'equivalenza a meno di un diffeomorfismo.\nSistemi dinamici.\nDopo aver dato enormi contribuiti nel campo della topologia, Smale si dedic\u00f2 alla teoria del caos e allo studio dei sistemi dinamici, campo nel quale \u00e8 noto per l'introduzione della mappa a ferro di cavallo, da lui presentata a Kiev, nel 1961, in occasione di una conferenza sulle oscillazioni non lineari. Si tratta di un \"importante strumento di produzione di caos per sistemi sia conservativi sia dissipativi\". \nUtilizzando il suo bagaglio di competenze topologiche, defin\u00ec un approccio teorico noto come analisi globale (58-XX, secondo la classificazione delle ricerche matematiche). \nAltri suoi contributi sono la teoria qualitativa dei sistemi su una variet\u00e0 e la dimostrazione di alcuni teoremi di esistenza per sistemi di equazioni differenziali ellittiche non lineari.\nProblemi di Smale.\nNel 1998 stil\u00f2 una lista di 18 problemi matematici irrisolti da proporre come sfida alla comunit\u00e0 dei matematici per il XXI secolo (problemi di Smale), sulla scia di quanto fatto nel secolo precedente da David Hilbert con il suo celebre elenco di problemi. Tra i suoi, Smale inser\u00ec anche alcuni dei problemi di Hilbert ancora irrisolti, come l'ipotesi di Riemann e la seconda parte del XVI problema di Hilbert. Nel suo elenco vi sono le equazioni di Navier-Stokes e le classi di complessit\u00e0 P e NP, scelti successivamente dal Clay Institute fra i Problemi per il millennio. Il suo elenco ancora annoverava la dimostrazione della congettura di Poincar\u00e9 in tre dimensioni, una questione ancora irrisolta a quell'epoca, prima della dimostrazione datane Grigorij Jakovlevi\u010d Perel'man.\nAttivismo politico.\nFin dagli anni universitari, Smale \u00e8 stato attivo in alcuni movimenti politici, tra cui il \"Free Speech Movement\".\n\"The Smale Collection\".\nOltre agli interessi politici e matematici, Smale, durante tutta la sua vita, ha coltivato un'intensa attivit\u00e0 di collezionista di cristalli naturali, condivisa con sua moglie Clara Davis (3 febbraio 1930 ~ 28 aprile 2011): la quantit\u00e0 di minerali da loro accumulati ha dato vita a una della pi\u00f9 belle collezioni mineralogiche private esistenti al mondo. \nMoltissime fotografie di esemplari della sua pregevolissima raccolta . 101 fotografie, scattate da lui stesso o dal fotografo specialista Jeff Scovil, sono riprodotte nell'apparato di illustrazioni del libro \"The Smale Collection. Beauty in Natural Crystals\".\nRiconoscimenti e premi.\nI brillanti risultati ottenuti negli anni sessanta gli valsero alla vittoria della Medaglia Fields dell'Unione matematica internazionale consegnatagli a Mosca durante il Congresso internazionale dei matematici del 1966, e il premio Veblen dell'American Mathematical Society. \nNel 1996 ha ricevuto la National Medal of Science, assegnata dalla National Science Foundation.\nPer i suoi studi sui sistemi dinamici, nel 2005 ha vinto il premio \"J\u00fcrgen Moser Lecture (SIAG/Dynamical Systems)\", conferito dalla Society for Industrial and Applied Mathematics (SIAM)\nNel 1988 ha vinto il Premio Chauvenet e nel 2006 \u00e8 stato insignito del Premio Wolf per la matematica."}
{"id": "584849", "revid": "65435", "url": "https://it.wikipedia.org/wiki?curid=584849", "title": "The red in the sky is ours", "text": ""}
{"id": "584851", "revid": "697352", "url": "https://it.wikipedia.org/wiki?curid=584851", "title": "Waterloo (disambigua)", "text": ""}
{"id": "584854", "revid": "599013", "url": "https://it.wikipedia.org/wiki?curid=584854", "title": "Estesiometria", "text": "L'estesiometria \u00e8 una tecnica diagnostica impiegata in oculistica per misurare la sensibilit\u00e0 della cornea, quindi una sensazione di tipo tattile, attraverso un'apparecchiatura chiamata estesiometro di Cochet-Bonnet.\nLa misurazione della sensibilit\u00e0 corneale valuta in particolare il ramo oftalmico del quinto nervo cranico (nervo trigemino).\nUna accurata valutazione della sensibilit\u00e0 corneale \u00e8 un importante parametro clinico nel corso dell'esame neuro-oftalmologico. Essa pu\u00f2 infatti essere associata a diversi disturbi e patologie.\nPer testare la sensibilit\u00e0 corneale esistono metodi sia qualitativi che quantitativi. Il metodo pi\u00f9 comunemente utilizzato nella pratica clinica che \u00e8 di tipo qualitativo e prevede l'uso di un applicatore con punta di cotone.\nPrima della esecuzione di un'estesiometria, trattandosi di una prova di sensibilit\u00e0 corneale, \u00e8 controindicato il ricorso ad anestetici topici (colliri anestetici).\nStoria.\nL'interesse nella valutazione della sensibilit\u00e0 corneale si era gi\u00e0 manifestato all'inizio del XIX secolo ma fu necessario attendere von Frey, nel 1984, e la sua invenzione del primo estesiometro perch\u00e9 l'esame divenisse realmente possibile. Il primo estesiometro di von Frey fu costruito utilizzando peli del cavallo di diverse lunghezze. Nel 1932, a seguito dei suoi studi sulle erosioni corneali, Francheschetti, miglior\u00f2 il dispositivo di von Frey, quindi nel 1956 Boberg-Ans invent\u00f2 un dispositivo che utilizzava un unico filo di nylon con un diametro costante, ma di lunghezza variabile.&lt;br&gt;\nCochet-Bonnet miglior\u00f2 la versione di estesiometro di Boberg-Ans e ne svilupp\u00f2 due modelli differenti. Uno modello utilizza un diametro di 0,08\u00a0mm, che consente una pressione variabile da 2 a 90\u00a0mg/0.005 mm2 e il secondo modello utilizza un diametro di 0,12\u00a0mm con pressioni che vanno da 11 a 200\u00a0mg/0.0113 mm2.\nApplicazioni.\nL'estesiometria corneale pu\u00f2 essere utilizzata in ambito clinico per valutare l'esistenza di una cheratopatia neurotrofica.\nNel campo della ricerca scientifica l'estesiometria viene utilizzata per vari scopi e fra questi quando si intende testare la durata di attivit\u00e0 e l'efficacia anestetico o analgesico sulla cornea o il danno corneale secondario ad intervento laser in situ (LASIK) oppure lo stato corneale nei portatori a lungo termine di lenti a contatto.\nMetodo qualitativo.\nIl metodo qualitativo \u00e8 quello pi\u00f9 comunemente usato in clinica e si basa sul semplice utilizzo di con un applicatore con punta di cotone.\nIl paziente non deve essere trattato con nessun anestetico topico (ad esempio collirio di benoxinato cloridrato al 4%) prima di eseguire il test. L'applicatore con la punta di cotone viene utilizzato per confrontare la sensazione in ogni occhio. L'esecuzione dell'esame prevede di avvicinarsi al paziente di lato e testare tutti i quattro quadranti corneali. La sensazione evocata in ogni quadrante dovrebbe essere registrata come normale, ridotta o assente.\nMetodo quantitativo.\nI metodi quantitativi sono diversificati e normalmente riservati a situazioni di ricerca sperimentale o casi clinici particolarmente complicati. Il metodo quantitativo pi\u00f9 diffuso \u00e8 probabilmente l'estesiometro palmare di Cochet-Bonnet.\nEsistono naturalmente anche altri metodi che includono:\nEstesiometro palmare (Cochet-Bonnet).\nSi tratta di un dispositivo, di solito di forma cilindrica, in plastica e simile ad una matita al cui interno \u00e8 inserito un sottile filo retrattile, un monofilamento di nylon, in genere della lunghezza variabile da 12 a 100\u00a0mm, utilizzabile per la misurazione della sensibilit\u00e0 tattile della cornea e del margine palpebrale.\nQuando non viene utilizzato il monofilamento di nylon \u00e8 completamente retrattile all'interno del corpo del dispositivo, al fine di proteggerlo da danni accidentali.\nLo strumento fornisce una lettura diretta ed estremamente precisa della lunghezza del filamento. Il dispositivo si basa sul principio della pressione trasmessa assialmente da un monofilamento di nylon, di diametro noto ma di lunghezza variabile, per una data sollecitazione di flessione. La lunghezza del mono-filamento viene controllata dal dito indice e pu\u00f2 variare da 60\u00a0mm a 5\u00a0mm. Al diminuire della lunghezza si verifica un aumento della pressione trasmessa. Con una speciale tabella di conversione \u00e8 possibile tradurre la lunghezza in millimetri del filamento in una misura di pressione espressa in millimetri di mercurio."}
{"id": "584859", "revid": "52355", "url": "https://it.wikipedia.org/wiki?curid=584859", "title": "Conferenza internazionale sull'uso pacifico dell'energia atomica", "text": ""}
{"id": "584865", "revid": "1982", "url": "https://it.wikipedia.org/wiki?curid=584865", "title": "Kormendi", "text": ""}
{"id": "584866", "revid": "1318658", "url": "https://it.wikipedia.org/wiki?curid=584866", "title": "Transilluminazione sclerale", "text": "La transilluminazione sclerale \u00e8 una tecnica diagnostica impiegata in oculistica per studiare la trasparenza delle tonache che costituiscono il bulbo oculare. Si utilizza una sorgente molto luminosa, previo raffreddamento, e si proietta sulla congiuntiva sclerale nei quattro quadranti (due nasali e due temporali).\nIn condizioni fisiologiche si crea un riflesso rosso nel campo pupillare; viceversa se ci sono masse che alterano la permeabilit\u00e0 di queste strutture, il riflesso rosso sar\u00e0 assente o affievolito."}
{"id": "584868", "revid": "123285131", "url": "https://it.wikipedia.org/wiki?curid=584868", "title": "L'Almanacco", "text": "L'Almanacco \u00e8 una rivista di studi storici e di ricerche sulla societ\u00e0 contemporanea, nata a Reggio Emilia nel gennaio del 1982. \u00c8 edita da Istituto per la Storia del Movimento Operaio e Socialista (ISMOS).\nDiretta da Nando Odescalchi e Giorgio Boccolari, nell'ambito dell'Istituto per la storia del movimento operaio e socialista P. Marani, in venticinque anni di vita ha raccolto i pi\u00f9 importanti approfondimenti sulla storia del socialismo padano tra ottocento e novecento."}
{"id": "584870", "revid": "124123", "url": "https://it.wikipedia.org/wiki?curid=584870", "title": "Giovanni Guglielmo Riva", "text": "Biografia.\nNato presumibilmente nel 1627 da Giacomo riva e la moglie Isabella, si trasfer\u00ec giovinetto a Roma dove si laure\u00f2 in Medicina il 19 novembre 1652. Insegn\u00f2 anatomia presso l'Ospedale di Santa Maria della Consolazione e in una sua accademia privata presso la propria abitazione dove tenne quelle che furono probabilmente le prime dimostrazioni pubbliche e scientifiche su cadaveri a Roma. Fu chirurgo di re Luigi XIV di Francia e archiatra pontificio di papa Clemente IX.\nCre\u00f2 un museo anatomico di preparazioni a secco, da lui stesso allestite. Diede per primo la dimostrazione grafica completa del sistema chilifero nell'uomo, dalle sue origini mesenteriche allo sbocco nella circolazione sanguigna. Fu anche uno dei primi a fare esperienza nella eterotrasfusione del sangue."}
{"id": "584881", "revid": "587728", "url": "https://it.wikipedia.org/wiki?curid=584881", "title": "Giudeo-catalano", "text": "Il giudeo-catalano, chiamato anche catal\u00e0nic o qatalanit, in ebraico \u05e7\u05d8\u05dc\u05d0\u05e0\u05d9\u05ea \u05d9\u05d4\u05d5\u05d3\u05d9\u05ea, era la variet\u00e0 di catalano parlato dalle comunit\u00e0 ebraiche del nordest della Spagna, soprattutto della Catalogna e delle isole Baleari.\nLinguisticamente, aveva molte caratteristiche comuni con l'antico shuadit (giudeo-provenzale), nonostante da un punto di vista storico, etnico e politico, la comunit\u00e0 parlante giudeo-catalana si differenziasse chiaramente dalla comunit\u00e0 parlante shuadit, soprattutto a causa dell'occupazione musulmana della Penisola iberica. L'epoca dorata del giudeo-catalano fu il periodo fra l'inizio del XII secolo e il 1492, quando gli ebrei vennero espulsi dai territori aragonesi verso le coste del Nord Africa. Il giudeo-catalano oggi \u00e8 considerato una lingua estinta.\nAlcuni studiosi, come per esempio il filologo Joan Ferrer, negano l'esistenza di questo dialetto e sostengono che in realt\u00e0 gli ebrei aragonesi parlassero semplicemente il catalano."}
{"id": "584882", "revid": "463126", "url": "https://it.wikipedia.org/wiki?curid=584882", "title": "Gonioscopia", "text": "La gonioscopia \u00e8 una tecnica diagnostica e investigativa impiegata in oculistica per esplorare l'angolo irido-corneale (cio\u00e8 l'angolo anatomico formato tra la cornea e l'iride). A tale scopo si utilizza il gonioscopio di Goldmann, una lente a forma di tronco di cono, che ha all'interno uno specchio inclinato di 62\u00b0, in combinazione con una lampada a fessura o microscopio operativo per permettere lo studio dell'angolo irido-corneale. La lente viene appoggiata con la sua base minore sulla cornea previa anestesia locale e interposizione di uno strato sottile di metilcellulosa al 2%. L'importanza di questa tecnica risiede nella diagnosi e nel monitoraggio di diverse condizioni oculari associate al glaucoma.\nLa goniolente o gonioscopio.\nLa goniolente consente al medico-oculista di visualizzare l'angolo irideo-corneale attraverso uno specchio o prisma, senza il quale l'angolo viene mascherato da una riflessione interna totale data dal tessuto oculare.\nIl meccanismo di questo processo varia a seconda del tipo di goniolente. \nGoniolente di Koeppe.\nQuesto dispositivo trasparente \u00e8 una goniolente diagnostica diretta, a cupola e disponibile in diversi formati. Viene posizionata direttamente sulla cornea con fluido lubrificante, per evitare di danneggiare la superficie. La curvatura della goniolente elimina otticamente la riflessione interna totale e consente una visione panoramica dell'angolo irido-corneale.\n\u00c8 facile da utilizzare ma richiede che il paziente assuma una posizione supina. Viene normalmente utilizzata in associazione con un microscopio manuale, e permette una ispezione dettagliata delle strutture angolari. La posizione supina ne rende pressoch\u00e9 impossibile l'utilizzo con la lampada a fessura in un ambiente optometrico.\nGoniolente di Goldmann.\nQuesto dispositivo \u00e8 una goniolente indiretta, troncoconica, che utilizza degli specchi per riflettere la luce dall'angolo irido-corneale in direzione dell'osservatore (come mostrato dall'immagine). In pratica l'immagine risulta all'incirca ortogonale alla superficie posteriore il che rende l'osservazione e l'ingrandimento di una lampada a fessura semplice ed affidabile. \nLa superficie anteriore della lente non poggia direttamente sulla cornea, avendo una curvatura maggiore, ma si pone a volta su di essa, con del fluido lubrificante idrosalino che colmar il divario. Il bordo della superficie anteriore appoggia sulla sclera.\nLa lente originaria di Goldmann si componeva di tre specchi. Successivamente sono stati inventati dei dispositivi derivati composti da due e da un solo specchio.\nUn vantaggio della goniolente di Goldmann \u00e8 dato dal fatto che essa tende a stabilizzare il globo oculare, la qual cosa la rende adatta alla trabeculoplastica laser.\nLa visione ottenibile con questa goniolente \u00e8 inferiore a quella delle goniolente Koeppe, ma essa pu\u00f2 essere utilizzata con il paziente in posizione seduta, ed in associazione ad altri dispositivi per ottenere la visione di altre parti dell'occhio, quali ad esempio la retina.\nGoniolente di Zeiss.\nQuesto dispositivo utilizza un metodo molto simile a quello della goniolente di Goldmann, ma impiega dei prismi al posto degli specchi.\nI suoi quattro prismi simmetrici montati su un manico consentono la visualizzazione dell'angolo irido-corneale in quattro quadranti dell'occhio simultaneamente.\nLa dimensione e la forma dello strumento, che presenta una curvatura inferiore a quella corneale, non richiede l'utilizzo di fluido lubrificante essendo sufficiente il solo film lacrimale del paziente.\nLa lente ha caratteristiche ideali per essere usata in associazione con una lampada a fessura.\nTuttavia, non stabilizzando il globo oculare non pu\u00f2 essere utilizzata in procedure come la trabeculoplastica laser.\nCi sono molti altri tipi di goniolenti disponibili in commercio, comprese le versioni modificate delle tre tipologie soprariportate. Molte di queste si rivelano preziose in particolare per gli usi chirurgici (goniotomia).\nProcedura.\nSebbene i dettagli variano in base al tipo di goniolente utilizzata, in generale la procedura comprende:\nInterpretazione dell'immagine gonioscopica.\nLa valutazione dell'angolo irido-corneale fornisce varie informazioni."}
{"id": "584885", "revid": "4583891", "url": "https://it.wikipedia.org/wiki?curid=584885", "title": "Machiavelli (gioco di carte)", "text": ""}
{"id": "584888", "revid": "599013", "url": "https://it.wikipedia.org/wiki?curid=584888", "title": "Antonio Mirante", "text": "Carriera.\nClub.\nEsordi con Juventus e Crotone.\nCresce calcisticamente nella scuola calcio del \"Club Napoli Castellammare di Stabia\", nella sua citt\u00e0 natale, iniziando a giocare a 6 anni; inizia la carriera nelle giovanili del , allenato da Mario Capece, per poi essere acquistato dalla Juventus nel gennaio 2000 ed essere aggregato alla formazione Primavera.\nDisputa la sua prima stagione in prima squadra nel campionato 2003-04, senza per\u00f2 trovare mai spazio nella formazione titolare. Nella stagione seguente \u00e8 girato in prestito in Serie B al . In Calabria diventa titolare fisso e disputa in totale 41 gare di campionato, contribuendo alla salvezza della formazione rossoblu.\nSiena e di nuovo Juventus.\nNella stagione 2005-2006 passa in prestito al , con il quale esordisce in Serie A il 28 agosto 2005 in Siena-Cagliari 2-1. In maglia senese disputa in tutto 26 partite (non giocando alcune per via della concorrenza con Marco Fortin), conquistando cos\u00ec la fiducia della , squadra che ancora ne detiene il cartellino e che lo riporta a Torino, dove nell'annata 2006-2007 \u00e8 il vice di Gianluigi Buffon nel campionato di Serie B.\nEsordisce con la maglia bianconera il 18 novembre 2006 in AlbinoLeffe-Juventus 1-1, a seguito dell'espulsione di Buffon. Alla fine della stagione colleziona 7 presenze, vincendo il campionato e tornando dopo solo un anno in Serie A coi piemontesi.\nSampdoria.\nNell'estate 2007 la Juventus lo cede in prestito con diritto di riscatto della compropriet\u00e0 alla Sampdoria. Fa il suo esordio in maglia blucerchiata il 26 agosto 2007 nell'incontro vinto 1-2 dalla Sampdoria sul Siena. Quattro giorni dopo fa il suo esordio in Coppa UEFA nell'incontro terminato 1-1 fra Sampdoria e Hajduk Split. Nel girone di andata, complici le altalenanti prestazioni di entrambi, si alterna spesso con l'altro portiere blucerchiato, Castellazzi. Nel girone di ritorno il collega per\u00f2 offre maggiori garanzie e Mirante diventa definitivamente il secondo portiere, ritrovando il posto da titolare solo per le ultime partite del campionato, a seguito dell'infortunio alla spalla di Castellazzi. Alla fine le sue presenze stagionali saranno 13, a cui vanno ne vanno aggiunte altre 4 in Coppa Italia e 1 in Coppa Uefa. Il 30 giugno 2008, la Samp acquista la compropriet\u00e0 del suo cartellino per una cifra pari ad 1,3 milioni di euro.\nNella stagione 2008-09, gioca da titolare le prime partite a causa dell'infortunio del collega ma, superato l'infortunio, Castellazzi si riprende il posto da titolare. Mirante comunque ha un ruolo importante nella stagione della Sampdoria: infatti il 21 gennaio 2009 contro l', nei quarti di finale di Coppa Italia, para, nella decisiva serie di rigori (la partita era terminata 1-1), i tiri di Pepe e D'Agostino, permettendo cos\u00ec alla sua squadra di giungere alle semifinali contro l' (la Samp poi perder\u00e0 in finale con la ). Il 26 aprile torna in campo anche in campionato, nel match di campionato terminato 3-3 fra Sampdoria e Cagliari. Alla fine ottiene 9 presenze in campionato, 2 in Coppa Italia e 2 in Coppa Uefa.\nParma.\nIl 19 luglio 2009 passa in prestito al , in cambio di Marco Rossi.\nFrancesco Guidolin schiera Mirante titolare, e il portiere contribuisce ai sorprendenti risultati del Parma di inizio stagione, grazie ad alcune parate decisive, come per esempio quella effettuata su un colpo di testa di Alberto Gilardino nella partita del Parma a Firenze, terminata 2-3 per i gialloblu. Il 2 giugno 2011 il Parma acquista l'intero cartellino del giocatore dando in cambio alla Sampdoria la met\u00e0 di quello di Daniele Dessena.\nNei successivi anni si conferma titolare inamovibile del Parma, ma nel 2015 il club fallisce e retrocede in serie D. Mirante lascia il Parma dopo aver collezionato in tutto 204 presenze in 6 anni.\nBologna.\nIl 30 giugno 2015, svincolatosi dal , Mirante firma un contratto fino al 2019 col , societ\u00e0 neopromossa in Serie A.\nCome si evidenzia nel comunicato ufficiale del Bologna, all'inizio del campionato 2016-17 Mirante avverte un lieve malore e viene sottoposto ad accertamenti, i quali evidenziano problemi cardiaci, motivo per il quale viene escluso dalla lista della Serie A. Ad ottobre, superati gli accertamenti clinici, ricomincia ad allenarsi con la squadra.\nNella stagione successiva, Mirante diventa il capitano della squadra; in occasione della partita contro il Benevento, cede la fascia a Simone Verdi, per la riconoscenza di non essersi trasferito al , ma successivamente la squadra decide di riconsegnare la fascia al portiere.\nRoma.\nIl 20 giugno 2018 viene acquistato dalla , in uno scambio con Skorupski e 5 milioni di euro. Il 12 dicembre esordisce in Champions League nella partita persa 2-1 contro il Viktoria Plzen. Scelto inizialmente come riserva dello svedese Robin Olsen, a causa delle deludenti prestazioni del collega (di gran lunga al di sotto delle aspettative), Mirante diventa titolare nella nuova formazione di Ranieri nella seconda parte della stagione.\nNella stagione seguente, ritornato ad essere il secondo portiere della rosa capitolina in favore di Pau L\u00f3pez, Mirante debutta in giallorosso in Europa League, nella gara contro il datata 3 ottobre 2019. Dopo una stagione da riserva, nel 2020-2021 diventa titolare della Roma per via del rendimento di L\u00f3pez (anche in questo caso sotto le attese). A partire da gennaio torna a essere riserva del portiere iberico, diventando pure il terzo portiere a fine stagione quando viene scavalcato nelle gerarchie pure da Daniel Fuzato. A fine stagione rimane svincolato dopo aver collezionato 35 presenze complessive con i giallorossi.\nMilan.\nIl 13 ottobre 2021 firma con il un contratto valido fino al termine della stagione.\nNazionale.\n\u00c8 stato convocato in 6 occasioni dal commissario tecnico Claudio Gentile nell'Under 21 tra il 2005 ed il 2006, senza mai esordire.\nA causa dell'infortunio di Federico Marchetti, l'8 agosto 2010 ottiene la prima convocazione nella Nazionale maggiore da parte del nuovo CT Cesare Prandelli, per la partita amichevole contro la del 10 agosto.\nIl 28 agosto viene convocato da Prandelli per le partite di qualificazione agli Europei del 2012 contro e . Dal 10 al 12 marzo 2014 \u00e8 stato convocato per uno stage organizzato allo scopo di visionare giovani giocatori in vista dei Mondiali 2014.\nNon \u00e8 stato convocato per i Mondiali 2014 ma, a seguito dell'infortunio di Salvatore Sirigu, \u00e8 convocato come riserva.\nIl 16 maggio 2016 arriva la chiamata in azzurro dal CT Antonio Conte per lo stage che apre il cammino di preparazione alla fase finale di Euro 2016. Tuttavia, non \u00e8 convocato per la manifestazione.\nIl 27 maggio 2019 torna nel giro della nazionale venendo convocato dal CT Roberto Mancini per le partite di qualificazione agli Europei del 2020 contro e .\nStatistiche.\nPresenze e reti nei club.\n\"Statistiche aggiornate al 13 ottobre 2021.\""}
{"id": "584891", "revid": "33751", "url": "https://it.wikipedia.org/wiki?curid=584891", "title": "Robson De Souza", "text": ""}
{"id": "584892", "revid": "1573940", "url": "https://it.wikipedia.org/wiki?curid=584892", "title": "Xylocopa violacea", "text": "L'ape legnaiola (Xylocopa violacea ) \u00e8 un insetto dalla livrea nero-viola cangiante, appartenente alla famiglia Apidae, diffusa nell'Europa centro-meridionale. Spesso \u00e8 erroneamente chiamata col nome di bombo nero o, anche, di calabrone nero.\nDescrizione.\n\u00c8 un'ape solitaria lunga 2,5\u20133\u00a0cm, dal volo rapido e piuttosto rumoroso.\nIl corpo \u00e8 di colore nero con riflessi violacei, pubescente. Le ali sono di colore viola cangiante. Il penultimo ed il terzultimo articolo delle antenne dei maschi sono di colore arancione. \u00c8 dotata di un robusto pungiglione.\nL'uso del pungiglione non determina, cos\u00ec come in molti altri apoidei, la morte dell'insetto, a meno della frantumazione dello stesso durante l'attacco. Peraltro \u00e8 poco aggressiva.\nDistribuzione e habitat.\nEuropa centro-meridionale.\nBiologia.\n\u00c8 uno dei primi imenotteri a comparire subito dopo l'inverno, lo aiutano a entrare in attivit\u00e0 cos\u00ec presto la pubescenza e anche il colore nero.\nSi nutre di nettare e polline raccolto prevalentemente su fiori delle Lamiaceae.\nLa femmina depone le uova in gallerie scavate nel legno tenero (marcescente o meno), formando cellette separate da diaframmi; ogni celletta ospiter\u00e0 un singolo uovo e una riserva di polline e nettare.\nEssendo apoidei solitari, raramente causano seri danni al legno in opera anche se non \u00e8 infrequente vederle ronzare attorno alle vecchie travi di edifici rurali. \u00c8 sufficiente un trattamento protettivo impregnante sul legno e l'insetto privileger\u00e0 altre tane.\nTalvolta l'insetto conclude il suo ciclo vitale nella sua tana, e in tal caso \u00e8 probabile che la discendenza ne rimuova il corpo mummificato in occasione dello scavo di nuove gallerie. Nuovi scavi avvengono anche nel caso di danneggiamenti delle precedenti celle, ad esempio per spostamento o caduta del ceppo che le ospita.\nLa puntura di una \"Xylocopa\" avviene molto raramente, quando si sente minacciata e non trova via di fuga. La scarsa citotossicit\u00e0 del veleno determina l'insorgenza di segni limitati e l'unico sintomo \u00e8 il dolore indotto dalla penetrazione. La pelle si indurisce, leggermente dolente, attorno alla puntura, ritornando rapidamente normale.\nEcologia.\n\"X. violacea\" \u00e8 stata segnalata come insetto impollinatore di diverse specie di orchidee tra cui \"Anacamptis laxiflora\", \"Himantoglossum robertianum\", \"Ophrys holosericea\" e \"Orchis mascula\" . Molto presente anche sulle infiorescenze a grappolo della \"Wisteria sinensis\", o glicine comune.\nTra i parassiti delle larve vi sono l'imenottero icneumonide \"Holocryptus femoralis\" e il sapigide \"Polochrum repandum\"."}
{"id": "584894", "revid": "1534511", "url": "https://it.wikipedia.org/wiki?curid=584894", "title": "Barriera di Coulomb", "text": "La barriera di Coulomb (o anche barriera coulombiana) \u00e8 una barriera di potenziale riferita al potenziale di una carica elettrica. Descrive l'energia necessaria, espressa in MeV, affinch\u00e9 una qualsiasi reazione nucleare, tra isotopi o tra isotopi e particelle, possa effettivamente avvenire. \n\u00c8 necessario che il reagente in oggetto abbia almeno energia eguale o maggiore di quella di barriera: tale necessit\u00e0 e dovuta al superamento della repulsione coulombiana tra i nuclei. Una formulazione empirica di tale energia \u00e8 la seguente:\nformula_1\ndove Z sono i numeri atomici e A i numeri di massa.\nUn sensibile surplus energetico rispetto a Eb (7-10 MeV) determina l'emissione di un'ulteriore piccola particella. Usando energia ancora pi\u00f9 elevate si producono molti piccoli nuclidi per \"spallazione\". Con i moderni acceleratori di particelle \u00e8 possibile produrre un'ampia gamma di reazioni nucleari sfruttando vari livelli di energia."}
{"id": "584897", "revid": "1543377", "url": "https://it.wikipedia.org/wiki?curid=584897", "title": "Tonometria", "text": "La tonometria o tonometria oculare \u00e8 una tecnica diagnostica impiegata in oculistica per la determinazione del tono oculare ossia della pressione interna dell'occhio. Viene misurata in millimetri di mercurio (mmHg). Una pressione intraoculare troppo alta pu\u00f2 essere un segno di glaucoma, una malattia oculare che \u2013 se non diagnosticata e curata tempestivamente \u2013 pu\u00f2 provocare danni irreversibili del nervo ottico, che possono condurre alla cecit\u00e0.\nMetodiche.\nTonometria ad applanazione.\nNella tonometria ad applanazione la pressione intraoculare \u00e8 desunta dalla forza meccanica che \u00e8 necessaria per appianare una ridotta area circolare corneale (in una zona centrale), attraverso la legge Imbert-Fick. Il tonometro Maklakoff \u00e8 stato uno dei primi esempi di questo metodo. Attualmente il tonometro di Goldmann \u00e8 la versione che nella pratica corrente \u00e8 pi\u00f9 utilizzata. Dal momento che la sonda entra in contatto con la cornea, un anestetico topico, ad esempio la proximetacaina, viene instillato sulla superficie dell'occhio in forma di collirio. Dal momento che uno spessore corneale particolarmente importante pu\u00f2 falsare il risultato, i valori devono essere corretti con i risultati della pachimetria centrale.\nTonometria Goldmann.\nLa tonometria Goldmann (GAT) \u00e8 considerata il gold standard delle metodiche, ed \u00e8 infatti il metodo pi\u00f9 ampiamente accettato. Uno speciale prisma adeguatamente disinfettato viene montato sulla testa del tonometro e poi collocato contro la cornea. L'esaminatore utilizza un filtro blu per visualizzare due semi cerchi verdi. La forza applicata alla testa tonometro viene quindi regolata tramite una manopola collegata ad una molla di tensione variabile finch\u00e9 i bordi interni dei semicerchi verdi nel mirino si sovrappongono. Quando un'area di cornea pari a 3,06 millimetri \u00e8 stata appiattita, le forze opposte date dalla rigidit\u00e0 corneale e il film lacrimale approssimativamente si equivalgono e quindi si elidono permettendo di determinare la pressione oculare dalla forza applicata. Come tutti i metodi non invasivi, anche questa tecnica \u00e8 intrinsecamente imprecisa.\nTonometro di Perkins.\nIl tonometro di Perkins \u00e8 un tipo di tonometro ad applanazione portatile, utile nei bambini. Tendenzialmente questi pazienti non sono in grado di cooperare con un esame che richieda di restare seduti di fronte ad una lampada a fessura. \u00c8 anche molto utile in pazienti anestetizzati che quindi necessitano di rimanere in posizione distesa.\nTonometria dinamica a contorno.\nLa tonometria dinamica a contorno di Pascal (DCT) utilizza il principio della corrispondenza del contorno anzich\u00e9 quello dell'applanazione. Il puntale contiene una cavit\u00e0 che ha la stessa forma della cornea, con un sensore di pressione in miniatura nel suo centro. Questo tipo di tonometro \u00e8 progettato per evitare di deformare la cornea durante la misurazione ed \u00e8 quindi pensato per essere meno influenzato da fattori quali lo spessore corneale e altre propriet\u00e0 biomeccaniche della cornea, che invece condizionano altri metodi.\nSfortunatamente poich\u00e9 la configurazione della punta \u00e8 progettata per la forma di una cornea normale, questo tonometro \u00e8 pi\u00f9 influenzato dalla curvatura corneale.\nLa sonda \u00e8 collocata sul film lacrimale pre-corneale, a livello della cornea centrale, e il sensore di pressione piezoresistivo integrato inizia automaticamente di acquisire dati, misurando la pressione intraoculare circa 100 volte al secondo. La punta del tonometro poggia sulla cornea con una forza costante di un grammo.\nQuando il sensore \u00e8 sottoposto ad una variazione di pressione, la resistenza elettrica viene alterata e il computer del tonometro calcola una variazione di pressione a seconda della variazione di resistenza. La parte a contatto con l'occhio \u00e8 protetta da un cappuccio monouso.\nUn ciclo di misurazione completa richiede circa 8 secondi di tempo di contatto. La tecnica ovviamente non risente delle caratteristiche meccaniche della cornea. Il dispositivo misura anche la variazione di pressione che si verifica con il ciclo cardiaco.\nTonometria senza contatto.\nLa tonometria senza contatto (o tonometria a getto d'aria) \u00e8 diversa dalla pneumotonometria ed \u00e8 stata inventata da Bernard Grolman della Reichert Incorporation (precedentemente American Optical). Esso utilizza un impulso di aria che viene diretto verso la superficie corneale. Tale getto d'aria riesce ad applanare rapidamente la cornea. L'applanazione corneale e le vibrazioni riflesse che partono da essa vengono rilevate tramite un sistema elettro-ottico e successivamente un minicalcolatore le trasforma in segnali analogici. La pressione intraoculare \u00e8 valutata rilevando la forza del getto d'aria nell'istante in cui si verifica l'applanazione. Questa tecnica \u00e8 considerata pi\u00f9 sicura perch\u00e9 lo strumento non viene a contatto con l'occhio. Si evitano cos\u00ec lesioni o infezioni corneali. Tuttavia alcuni specialisti la considerano meno precisa delle precedenti, e pertanto risulta ancora relativamente poco usata.\nStoricamente quindi la tonometria senza contatto, pur essendo un modo veloce e semplice per misurare la pressione intraoculare, \u00e8 stata riservata a campagne di screening. Tuttavia i moderni tonometri senza contatto hanno dimostrato di correlare bene con le misure date dalla tonometria Goldmann e si sono rivelati particolarmente utili per la misurazione della pressione intraoculare nei bambini ed in altri pazienti scarsamente collaboranti.\nAnalizzatore di risposta oculare.\nL'analizzatore di risposta oculare (ORA) \u00e8 un tonometro senza contatto (a soffio d'aria) che non richiede anestesia locale e fornisce ulteriori informazioni sulle propriet\u00e0 biomeccaniche della cornea. Esso utilizza un impulso d'aria per deformare la cornea provocando una leggera concavit\u00e0. La differenza fra le pressioni a cui la cornea si appiattisce verso l'interno e verso l'esterno \u00e8 misurata dalla macchina e chiamata isteresi corneale (CH). La macchina utilizza questo valore per correggere gli effetti della resistenza corneale sulla misura.\nTonometria ad indentazione elettronica.\nI tonometri ad indentazione elettronici derivano, con le opportune modifiche, dai tonometri Mackay-Marg che utilizzano un trasduttore galleggiante libero per rilevare la pressione trasmessa. Il trasduttore \u00e8 circondata da un anello esterno che appiattisce la cornea adiacente riducendo cos\u00ec la sua influenza sulla misura. Poich\u00e9 il dispositivo tocca la cornea, deve essere utilizzato un collirio anestetico per desensibilizzare l'occhio. Come avviene anche per i tonometri senza contatto, questi dispositivi sono spesso utilizzati nei bambini e nei pazienti non collaboranti per la loro portabilit\u00e0 e facilit\u00e0 d'uso. I tonometri elettronici portatili svolgono anche un ruolo importante nel campo della medicina veterinaria.\nTonometria di rimbalzo.\nI tonometri rebound (tonometri a rimbalzo) calcolano la pressione intraoculare facendo rimbalzare una piccola sonda di metallo con punta in plastica contro la cornea. Il dispositivo utilizza una bobina di induzione per magnetizzare la sonda e \"spararla\" contro la cornea. Non appena la sonda rimbalza contro la cornea e torna indietro verso il dispositivo, si viene a creare una corrente di induzione da cui \u00e8 poi possibile determinare la pressione intraoculare. Il dispositivo \u00e8 semplice e facile da usare e ne esistono anche alcune versioni che il paziente pu\u00f2 utilizzare in autonomia a casa sua. Il tonometro a rimbalzo \u00e8 portatile, non richiede l'uso di colliri anestetici ed \u00e8 particolarmente adatto per i bambini ed i pazienti non cooperativi.\nPneumotonometria.\nUn pneumotonometro utilizza un sensore pneumatico (costituito da un pistone galleggiante su un cuscinetto d'aria). Aria filtrata viene pompata nel pistone e viaggia attraverso una piccola membrana (diametro 5\u00a0mm) fenestrata ad una estremit\u00e0. Questa membrana \u00e8 posta contro la cornea. L'equilibrio tra il flusso d'aria proveniente dalla macchina, e la resistenza al flusso offerta dalla cornea influenzano il movimento del pistone e questo movimento \u00e8 usato per calcolare la pressione intraoculare.\nTonometria ad indentazione.\nConosciuta anche come tonometria a depressione, misura la profondit\u00e0 di indentazione corneale causata da un piccolo pistone che porta un peso di valore noto. Pi\u00f9 alta \u00e8 la pressione intraoculare, pi\u00f9 diviene difficile spingere e deprimere la cornea.\nPer valori molto alti di pressione intraoculare, possono essere aggiunti dei pesi supplementari affinch\u00e9 lo stantuffo spinga maggiormente. Il movimento dello stantuffo viene misurato utilizzando una scala tarata. Questa tecnica trascura la deformazione elastica delle pareti del bulbo oculare. Il tonometro di Schi\u00f6tz \u00e8 il dispositivo pi\u00f9 comune che utilizza questo principio.\nTonometria non-corneale e transpalpebrale.\nIl termine tonometria transpalpebrale si riferisce ai metodi di misurazione della pressione intraoculare attraverso la palpebra. Il tonometro non-corneale Diaton calcola la pressione misurando la risposta di un'asta in caduta libera, dal modo in cui questa rimbalza contro la piastra tarsale della palpebra attraverso la sclera. Il paziente viene posizionato in modo che la punta del dispositivo e del coperchio sono sovrastanti la sclera. La tonometria non-corneale transpalpebrale non comporta il contatto con la cornea e quindi non richiede l'utilizzo routinario di un anestetico topico durante l'uso. Questo tipo di tonometria non pu\u00f2 essere considerata un sostituto o un'alternativa rispetto ai metodi pi\u00f9 consolidati.\nTonometria digitale.\nLa tonometria digitale (o pi\u00f9 semplicemente tonometria tramite palpazione) \u00e8 il metodo di stima della pressione intraoculare che avviene premendo delicatamente il dito indice contro la cornea di un occhio chiuso. Questo metodo \u00e8 estremamente operatore-dipendente e notoriamente poco affidabile e riproducibile.\nTomografia a coerenza ottica.\n\u00c8 una forma di tonometria senza contatto che utilizza la tomografia a coerenza ottica (OCT). Questo tipo di procedura \u00e8 attualmente in fase di sviluppo. Come molte altre forme di tonometria, questo metodo si basa su una forza applicata alla cornea e la simultanea misurazione della reazione oculare. Nel caso della tonometria OCT, la forza applicata alla cornea consiste nella pressione dell'aria (un semplice getto ad alta pressione, cos\u00ec come accade nella tonometria a getto d'aria, vedi sopra), oppure in un'onda d'urto o un'onda acustica, o aria a bassa pressione pompata in un contenitore \"a tenuta\" posto intorno all'occhio (come una maschera per snorkelling o immersione). Il dispositivo OCT viene utilizzato per misurare variazioni della curvatura della cornea o movimento dell'interfaccia corneale apicale in relazione ad interfacce posteriori come la retina. La differenza nel movimento di queste ultime due superfici indica la compressione del globo stesso mentre la somiglianza nel movimento di queste due superfici indica l'intensit\u00e0 della retropulsione del globo.\nFattori influenzanti la misura.\nLo spessore della cornea influenza in particolare i metodi non invasivi variando la resistenza alla sonda del tonometro. Una cornea spessa d\u00e0 luogo a una maggiore probabilit\u00e0 di una sopravvalutazione della pressione intraoculare. Similmente una cornea sottile espone prevalentemente ad una sottovalutazione dell'IOP. Purtroppo il grado di errore della misura nel singolo paziente non pu\u00f2 essere stabilito basandosi solo sullo spessore corneale.\nL'analizzatore di risposta oculare e i tonometri dinamici a contorno PASCAL risentono meno dello spessore corneale rispetto al tonometro di Goldmann. Al contrario, i tonometri senza contatto ed i tonometri a rimbalzo risultano maggiormente affetti da questo errore di misura.\nVa ricordato che lo spessore corneale varia da individuo a individuo, cos\u00ec come con l'et\u00e0 ed il gruppo etnico di appartenenza."}
{"id": "584900", "revid": "121900314", "url": "https://it.wikipedia.org/wiki?curid=584900", "title": "Chinasi", "text": "In biochimica, si definisce chinasi (o, con un termine ormai poco usato, cinasi), un tipo di enzima () appartenente alla famiglia delle fosfotransferasi in grado di trasferire gruppi fosfato da molecole donatrici ad alta energia (come l'ATP) a specifici substrati; tale processo \u00e8 definito \"fosforilazione\". Un enzima che rimuova un gruppo fosfato da un substrato, invece, \u00e8 detto \"fosfatasi\".\nLe chinasi rappresentano il gruppo pi\u00f9 grande di enzimi presenti in natura: si tratta molto spesso di molecole strutturalmente molto simili tra loro, ma dotate di una specificit\u00e0 di substrato molto elevata. Si stima che il genoma umano sia in grado di codificare per circa 550 chinasi (e 130 fosfatasi).\nNomenclatura.\nLa struttura corretta del nome di ogni chinasi dovrebbe essere cos\u00ec costituita: \"\"[Nome substrato]\" chinasi\". Il termine esochinasi, ad esempio, \u00e8 indicativo di una chinasi che catalizza la fosforilazione di un esoso. Nell'uso corrente, tuttavia, le chinasi hanno assunto svariatissimi nomi differenti (e formalmente poco corretti), dal momento che spesso esistono pi\u00f9 chinasi in grado di fosforilare uno stesso substrato.\nTipi di chinasi.\nIn alcuni casi, il fine della fosforilazione \u00e8 quello di \"attivare\" o \"fornire energia\" ad una molecola per renderla in grado di partecipare ad una reazione con una energia libera di Gibbs negativa. Tutte le chinasi richiedono la presenza di uno ione metallico, come un Mg2+ o un Mn2+: gli ioni stabilizzano i legami ad alta energia della molecola ad alta energia (solitamente ATP o derivati di ATP), permettendo alla fosforilazione di avvenire.\nIn altri casi, la fosforilazione di un substrato pu\u00f2 inibire la sua attivit\u00e0. Un meccanismo comune di inibizione mediata da enzimi \u00e8 stato osservato per la prima volta nella tirosin chinasi \"src\" (si pronuncia \"sarc\"): quando src \u00e8 fosforilata su una specifica tirosina, si ripiega su s\u00e9 stessa, nascondendo cos\u00ec il suo sito catalitico (la conformazione \u00e8 detta \"off\").\nIn altri casi, la fosforilazione di una proteina ne permette il legame ad altre aventi \"domini di riconoscimento\" per tirosine, treonine o serine fosforilate. Tali legami, in ogni caso, possono generare sia l'attivazione che l'inibizione di specifici \"pathway\".\nAlla fine degli anni novanta si \u00e8 individuata anche un'ulteriore funzione della fosforilazione. Alcune proteine, se fosforilate, vanno incontro a degradazione mediata dal pathway dell'ubiquitina all'interno del proteasoma. Queste specifiche proteine possono diventare substrato per l'ubiquitina solo se fosforilate.\nIl gruppo pi\u00f9 ampio di chinasi, in ogni caso, \u00e8 quello delle protein-chinasi, che modificano l'attivit\u00e0 di specifiche proteine. Sono utilizzate in gran quantit\u00e0 per modulare la trasduzione del segnale in complessi processi cellulari. Le tirosin-chinasi sono protein-chinasi che fosforilano residui di tirosina all'interno di proteine (vedi recettori tirosin-chinasici). Le serina/treonina chinasi fosforilano residui serina o treonina (che hanno catene laterali simili).\nNumerose altre chinasi, infine, agiscono su piccole biomolecole (lipidi, carboidrati, aminoacidi, nucleotidi), sia per scopi di segnalazione che per \"attivarle\" per alcuni processi metabolici.\nCuriosit\u00e0.\nUna classe di chinasi, chiamata JAK, ha suscitato alcuni sorrisi nella comunit\u00e0 scientifica, dal momento che si diffuse l'idea che l'acronimo dato dagli scopritori stesse per \"Just Another Kinase\" (\"ancora un'altra chinasi\"). In realt\u00e0 la sigla sta per \"Janus Activating Kinases\", ad indicare uno speciale gruppo di chinasi dalla struttura \"simmetrica\", evocativamente richiamata dal nome della figura mitologica di Giano bifronte."}
{"id": "584901", "revid": "2056951", "url": "https://it.wikipedia.org/wiki?curid=584901", "title": "Protein-chinasi", "text": "Le protein-chinasi sono una famiglia di enzimi appartenenti al gruppo delle chinasi. Le protein-chinasi modificano altre proteine aggiungendo ad esse un gruppo fosfato, cio\u00e8 per fosforilazione. La fosforilazione comporta solitamente un cambiamento funzionale della proteina bersaglio (substrato), ad esempio l'attivazione del substrato stesso. Le protein-chinasi ricoprono, per questo motivo, un ruolo centrale nel processo di trasduzione del segnale e delle risposte.\nLa maggior parte delle protein-chinasi agiscono su serina e treonina, e sono pertanto chiamate serina/treonina chinasi. Altre protein-chinasi agiscono sulla tirosina (le cosiddette tirosin-chinasi), o su altri amminoacidi.\nTra le pi\u00f9 importanti le protein-chinasi A e protein-chinasi C.\nIl genoma umano contiene circa 500 geni che codificano per le protein-chinasi, costituendo circa il 2% di tutti i geni."}
{"id": "584905", "revid": "885698", "url": "https://it.wikipedia.org/wiki?curid=584905", "title": "Concilio di Arles (314)", "text": "Il concilio di Arles, celebrato nel mese di agosto del 314, \u00e8 stato un concilio della Chiesa cristiana, il primo ad essere convocato da un imperatore; fu il primo di numerosi altri concili celebrati ad Arles in Gallia. \nFu organizzato dall'imperatore Costantino I a causa dello scisma donatista che durava in Africa da circa un decennio, in seguito al rifiuto di un folto gruppo d'intransigenti vescovi africani di riconoscere Ceciliano, vescovo di Cartagine, consacrato da Felice, un vescovo presunto \"traditore\" che nella persecuzione dioclezianea aveva destinato le Sacre Scritture al rogo.\nIl sinodo condann\u00f2 i donatisti. Esso minacci\u00f2 anche di scomunica tutti i soldati che volevano disertare dalle armate imperiali: il che tornava comodo a Costantino nella sua lotta contro Licinio.\nSuccessive indagini provarono non solo che Felice non era un traditore, ma che lo erano stati alcuni vescovi del movimento donatista. Sicch\u00e9 Costantino, vista la loro ostinazione a rifiutare le decisioni del sinodo, prese a reprimerli con la forza, facendo esiliare molti vescovi eretici e confiscare le loro chiese. Ma riusc\u00ec solo a creare dei martiri, finch\u00e9, rassegnato, abbandon\u00f2 la lotta.\nElenco dei partecipanti.\nAl concilio presero parte rappresentanti di 44 Chiese occidentali, provenienti dell'Italia, della Gallia, della Britannia, della Hispania e dell'Africa romana. Di queste Chiese, 33 furono rappresentate dai loro rispettivi vescovi, mentre le altre da presbiteri e diaconi.\nQuesto \u00e8 l\u2019elenco dei 33 vescovi presenti ad Arles, secondo le sottoscrizioni della lettera sinodale inviata dai padri conciliari a papa Silvestro I e riportata da Mansi nel secondo volume della sua \"Sacrorum Conciliorum nova et amplissima collectio\".\nLe Chiese rappresentate da presbiteri o diaconi furono quelle di Roma, Orange, Nizza, Apt, G\u00e9vaudan (Mende ?), Betica, Ursona, Tarragona, Saragozza, Basti e Ostia."}
{"id": "584907", "revid": "36426", "url": "https://it.wikipedia.org/wiki?curid=584907", "title": "Tino da Camaino", "text": ""}
{"id": "584909", "revid": "4574552", "url": "https://it.wikipedia.org/wiki?curid=584909", "title": "Energia di barriera", "text": ""}
{"id": "584914", "revid": "767487", "url": "https://it.wikipedia.org/wiki?curid=584914", "title": "Mina Harker", "text": ""}
{"id": "584915", "revid": "767487", "url": "https://it.wikipedia.org/wiki?curid=584915", "title": "Un altro giorno d'amore", "text": "Un altro giorno d'amore \u00e8 il primo album live della Banda Bassotti ed \u00e8 stato registrato durante il concerto C.S.I.O.A. Villaggio Globale di Roma il 17 marzo 2001.\nDue canzoni di questo album (\"La Linea del Frente\" e \"Zu Atrapartu Arte\") sono cantate insieme a Fermin Muguruza, al tempo esponente principale del gruppo basco dei Negu Gorriak insieme a Kaki Arkarazo che cur\u00f2 la registrazione del concerto."}
{"id": "584919", "revid": "1628923", "url": "https://it.wikipedia.org/wiki?curid=584919", "title": "Epimero", "text": " \nIn chimica si definiscono come epimeri i diastereoisomeri che presentano una differente configurazione presso un solo stereocentro. I diastereoisomeri non sono specularmente sovrapponibili. Se un epimero viene incorporato all'interno di una struttura ad anello, esso viene chiamato anomero.\nNella nomenclatura chimica, a una delle coppie di epimeri viene dato il prefisso epi-, come ad esempio in chinino e \"epi-chinino\". Quando le coppie sono enantiomeri, il prefisso diventa ent-.\nEsempi.\nGli zuccheri glucosio e galattosio sono epimeri. \nNell'\u03b1-glucosio, il gruppo -OH sul primo atomo (anomerico) di carbonio \u00e8 in direzione opposta rispetto al gruppo metandiile del carbonio C-6 (in posizione assiale). Nel \u03b2-glucosio, il gruppo-OH \u00e8 orientato nella stessa direzione del gruppo metilene (in posizione equatoriale). Queste due molecole sono contemporaneamente epimeri e anomeri, come \u00e8 indicato dalla designazione \u03b1-glucosio e \u03b2-glucosio.\nUn altro esempio si trova ancora nella chimica degli zuccheri: il D-mannosio ed il D-glucosio differiscono solo per la configurazione del C2.\nGli stereoisomeri \u03b2--glucopiranosio e \u03b2--mannopiranosio sono epimeri perch\u00e9 differiscono solo nella stereochimica della posizione C-2. L'ossidrile del \u03b2-D-glucopiranosio \u00e8 equatoriale (cio\u00e8 nel piano dell'anello) mentre nel \u03b2-D-mannopiranosio l'ossidrile del C-2 \u00e8 in conformazione assiale (fuori dal piano dell'anello). Queste due molecole sono epimeri ma non enantiomeri (gli enantiomeri hanno lo stesso nome, ma differiscono per la classificazione e ). Non sono nemmeno zuccheri anomeri perch\u00e9 la stereochimica non coinvolge l'atomo di carbonio appropriato.\nDoxorubicina e epirubicina sono due molecole strettamente collegate ed epimeri.\nAltri due composti strettamente correlati sono inositolo ed epi-inositolo, lipossina ed epi-lipossina.\nEpimerizzazione.\nIl processo che porta all'interconversione di epimeri, cio\u00e8 alla trasformazione di un epimero nella sua controparte chirale, prende il nome di \"epimerizzazione\". Un esempio \u00e8 la reazione di depolimerizzazione dei tannini condensati.\nL'epimerizzazione pu\u00f2 avvenire in modo spontaneo, e in questo caso si tratta generalmente di un processo lento, ma pu\u00f2 anche venire catalizzata da enzimi, come nel caso dell'epimerizzazione tra gli zuccheri N-acetilglucosamina and N-acetilmannosamina, che \u00e8 catalizzata da RENBP."}
{"id": "584930", "revid": "879165", "url": "https://it.wikipedia.org/wiki?curid=584930", "title": "Giorgio Galli", "text": "Biografia.\nLaureato in giurisprudenza, lungamente professore di Storia delle dottrine politiche presso l'Universit\u00e0 degli Studi di Milano, fu uno dei pi\u00f9 affermati politologi italiani; egli dedic\u00f2 gran parte dei suoi lavori all'analisi del sistema politico italiano, adottando metodologie mutuate dalle scienze sociali.\nLa sua produzione di storico fu orientata prevalentemente alla storia contemporanea italiana, in particolare al secondo dopoguerra. In molteplici scritti esplor\u00f2 con acutezza e rigore scientifico temi di carattere sociologico, ponendo particolare attenzione al connubio tra storia ufficiale ed esoterismo.\nI suoi lavori si caratterizzarono anche per l'attenzione verso aspetti reconditi della storia delle idee politiche, quali, ad esempio, le radici \"magiche\" o irrazionali che concorrono ad alimentare l'adesione di massa verso particolari ideologie politiche: soprattutto quelle di natura totalitaria.\nCollabor\u00f2 per circa trent'anni al settimanale d'informazione \"Panorama\". Tenne una rubrica intitolata \"Le divergenze convergenti\" sul mensile \"Linus\"; firm\u00f2 per alcuni anni, intorno al 1992, editoriali (poi riuniti in libro come \"Appunti sulla New Age\") sulla rivista di tendenza New Age-New Sounds. Galli dichiar\u00f2 di sostenere un \"illuminismo aggiornato\" che valorizzi i diritti dell'uomo e del cittadino scaturiti nel 1789 dalla Rivoluzione francese, ma respinse l'\u00abassolutizzazione dell'uguaglianza\u00bb come \u00abun'astrazione, non solo per quanto riguarda i rapporti economici, come ha ben mostrato Marx, ma anche per caratteristiche dei singoli, pur se condizionati dall'assetto socio-culturale, da antiche tradizioni o dal \"moderno\" assetto tecno-mediatico\u00bb. Per il 2 novembre 2021 il suo nome venne iscritto al famedio di Milano nel cimitero monumentale."}
{"id": "584935", "revid": "1543377", "url": "https://it.wikipedia.org/wiki?curid=584935", "title": "Vico nel Lazio", "text": "Vico nel Lazio \u00e8 un comune italiano di abitanti della provincia di Frosinone nel Lazio, nella Media Valle Latina.\nGeografia fisica.\nTerritorio.\nVico nel Lazio \u00e8 situato su un colle calcareo a 721\u00a0m s.l.m. sulla catena montuosa dei Monti Ernici. Proprio nel territorio comunale di Vico nel Lazio, con i suoi 1.952 metri, si trova il monte Monna, una delle vette pi\u00f9 alte degli Ernici.\nClima.\nClassificazione climatica: zona E, 2418 GR/G\nStoria.\nLe origini di Vico del Lazio restano ignote: da vari documenti risalenti intorno all'anno 1000 emergono alcuni dati tali da far ritenere che il castello fosse gi\u00e0 esistente.\nSituato in una zona certamente strategica il suo aspetto e la posizione dominatrice sul territorio, dimostra il classico aspetto di castello medioevale dalle caratteristiche difensive con una particolarit\u00e0.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 116 imprese operanti nel territorio comunale, che rappresentavano lo 0,35% del totale provinciale (33.605 imprese attive), hanno occupato 158 addetti, lo 0,15% del dato provinciale; in media, ogni impresa nel 2015 ha occupato un addetto (1,36).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte del legno, finalizzata al settore dell'arredamento ed alla produzione di mobili in stile.\nAmministrazione.\nNel 1872 \"Vico\" cambi\u00f2 denominazione in Vico nel Lazio.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Vico nel Lazio pass\u00f2 dalla provincia di Roma a quella di Frosinone."}
{"id": "584936", "revid": "2096950", "url": "https://it.wikipedia.org/wiki?curid=584936", "title": "Biagio Izzo", "text": "Carriera.\nNel 1983 ha formato un duo comico con un altro cabarettista, Ciro Maggio, la coppia si chiamava \"Bib\u00ec &amp; Coc\u00f2\".\nIl duo era famoso nell'ambiente partenopeo grazie alle comparsate sulle emittenti televisive locali, e per la produzione di musicassette con brani comico-demenziali. Questa popolarit\u00e0 li portava ad essere chiamati ad esibirsi molto spesso durante le cerimonie nuziali di molte coppie napoletane, spesso presenziando in pi\u00f9 cerimonie durante la stessa giornata.\nIzzo ha poi raggiunto il successo con TeleGaribaldi, sull'emittente regionale campana Canale 9, e successivamente con \"Pirati\" e \"Pirati Show\", su TeleNapoli34, ma si era gi\u00e0 fatto conoscere a livello nazionale con il programma \"Macao\", condotto da Alba Parietti. In quel periodo dopo l'esperienza di TeleGaribaldi, apr\u00ec il \"Cabaret Portalba\" (ex Teatro Bruttini). Nei primi anni 2000 \u00e8 stato anche presente nei film di Natale con Boldi e De Sica \"Body Guards - Guardie del corpo\" (2000), \"Merry Christmas\" (2001), \"Natale sul Nilo\" (2002), \"Natale in India\" (2003), e ha partecipato spesso a \"Buona Domenica\".\nDa l\u00ec in poi, vi \u00e8 l'ascesa cinematografica e televisiva di Izzo. Infatti, le sue presenze su grande schermo si sono intensificate sempre pi\u00f9. Nel 2004, ha partecipato al film \"In questo mondo di ladri\", insieme a Carlo Buccirosso e Ricky Tognazzi, sotto la regia di Carlo Vanzina. Nel 2005 \u00e8 comparso nel film \"Cose da pazzi\" insieme a Vincenzo Salemme e Maurizio Casagrande, sotto la regia dello stesso Salemme. Nel 2007 ha ottenuto la sua prima conduzione a livello nazionale, essendo al comando del programma \"Stasera mi butto\", insieme a Caterina Balivo (con cui ha condotto l'anno successivo \"Miss Italia nel mondo\").\nNel 2008 ha fatto parte del cast del programma \"Volami nel cuore\", ed \u00e8 tornato a lavorare con Boldi nei film \"Matrimonio alle Bahamas\" (2007) e \"La fidanzata di pap\u00e0\" (2008). Ha iniziato anche una carriera teatrale, sempre di carattere comico, in cui lo si vede sotto la regia di Claudio Insegno e Pino Insegno in \"Tutto per Eva, solo per Eva\", \"C'\u00e8 un uomo nudo in casa\", \"Due comici in Paradiso\", \"Il re di New York\", \"Una pillola per piacere\", \"Un t\u00e8 per tre\", \"Guardami guardami\" e \"Tutti con me\", Esse o esse, Come un Cenerentolo, tutte opere scritte da Bruno Tabacchini e Biagio Izzo.\nNel 2010 \u00e8 nel cast fisso del programma di Rai 2 \"Il pi\u00f9 grande (italiano di tutti i tempi)\", condotto da Francesco Facchinetti. Nel 2012 affianca Paola Perego nel programma di Rai 1 \"Attenti a quei due - La sfida\". Nel 2012 affianca Maurizio Casagrande e Pino Insegno nel film \"Una donna per la vita\", e inoltre affianca Massimo Boldi e Maurizio Mattioli nel film TV Natale a 4 zampe.\nIl 31 dicembre 2014 \u00e8 ospitato da Gigi D'Alessio nel suo programma dedicato al Capodanno \"Capodanno con Gigi D'Alessio\". Dal 13 aprile 2015 prende parte come concorrente alla seconda edizione del programma \"Si pu\u00f2 fare!\" con la conduzione di Carlo Conti su Rai 1, dove risulta il vincitore.\nNel 2019 entra nel cast fisso di \" Made in Sud\" su Rai 2, condotto da Stefano De Martino e Fatima Trotta. Nel settembre 2021 partecipa alla undicesima edizione di \"Tale e quale show\" arrivando ultimo.\nProcedimenti giudiziari.\nNel 2018 la Procura della Repubblica di Napoli ha chiesto gli arresti domiciliari per l'attore con l'imputazione di turbativa d'asta, nell'ambito di un'inchiesta della Guardia di Finanza su presunti illeciti nelle procedure di riscossione dei tributi e nelle fasi successive di esecuzione forzata. Il mandato di arresto \u00e8 tuttavia stato rigettato dal giudice delle indagini preliminari. La Procura ha reiterato la richiesta ma anche il Tribunale del Riesame ha respinto l'istanza di arresto. Dal canto suo l'attore ha assicurato di essere completamente estraneo alla vicenda. Il 7 ottobre 2020 \u00e8 stato rinviato a giudizio per tali imputazioni, in quanto secondo i magistrati avrebbe tentato di riacquistare tramite un prestanome alcuni beni che gli erano stati pignorati e messi all'asta nel 2015 a causa di un debito fiscale verso Equitalia.\nVita privata.\nBiagio \u00e8 nato a Napoli ed \u00e8 cresciuto nella zona vesuviana, tra Ercolano e Portici. Ha avuto due figlie, Alessia e Valeria, dalla prima moglie Teresa, da cui ha divorziato. Successivamente ha avuto altri due figli, Martina e Raffaele, dalla seconda moglie, la modella Federica Apicella, che ha sposato a Napoli il 30 agosto 2008. Nel 2018 Alessia lo rende nonno per la prima volta.\nTra i lavori iniziali montava lapidi, faceva il muratore, il fabbro e l'imbianchino per aiutare la famiglia, gi\u00e0 in tenera et\u00e0.\nDoppiaggio.\nLepre della pubblicit\u00e0 Speedy pizza Findus del 1994."}
{"id": "584937", "revid": "775372", "url": "https://it.wikipedia.org/wiki?curid=584937", "title": "Arnaldo Colleselli", "text": "Biografia.\nLaureato in Lettere a Milano, sottotenente degli alpini, partecip\u00f2 alla Seconda guerra mondiale e fu arrestato dai tedeschi nel 1944, venendo deportato a Bolzano e poi nelle celle del campo di concentramento di Laives, anticamera dei lager di sterminio.\nNel 1951 intraprende la sua attivit\u00e0 politica nella DC, viene nominato assessore provinciale di Belluno; negli anni sessanta fu deputato e poi senatore nella VI e nella VII legislatura. Successivamente intraprese un'attivit\u00e0 diretta nel governo come sottosegretario all'agricoltura nei governi Leone II, Rumor I e Rumor II.\nEletto deputato europeo alle elezioni europee del 1979 per le liste della DC, \u00e8 stato vicepresidente della Commissione per l'agricoltura.\nDopo la sua morte, avvenuta nel 1988, gli \u00e8 stata intitolata la \"Fondazione Montagna e Europa\" che ha sede a Belluno."}
{"id": "584939", "revid": "47767", "url": "https://it.wikipedia.org/wiki?curid=584939", "title": "Mantis", "text": ""}
{"id": "584940", "revid": "135224", "url": "https://it.wikipedia.org/wiki?curid=584940", "title": "Societ\u00e0 per azioni unipersonale", "text": "La societ\u00e0 per azioni di tipo unipersonale \u00e8 una S.p.A. con un unico socio.\nNovit\u00e0.\nLa spa unipersonale \u00e8 una novit\u00e0 introdotta con la riforma del diritto societario attuata con il D.Lgs. 17 gennaio 2003 n. 6. Prima di tale data non era consentito iscrivere una societ\u00e0 per azioni con un unico socio (la mancanza di pluralit\u00e0 dei soci era una delle cause di nullit\u00e0 societaria). Inoltre la Spa poteva essere costituita solo per contratto e non anche con un atto unilaterale. Tuttavia, era gi\u00e0 possibile costituire societ\u00e0 a responsabilit\u00e0 limitata unipersonali e la dodicesima direttiva aveva gi\u00e0 introdotto tale possibilit\u00e0 anche per il diritto comunitario.\nIl socio unico pu\u00f2 essere sia una persona fisica che una persona giuridica. \nQualora durante la vita della societ\u00e0 si fosse verificata la sussistenza di un unico socio, la conseguenza sarebbe stata non la nullit\u00e0 ma il superamento della separazione patrimoniale ai danni dell'unico socio il quale avrebbe risposto, seppur in via sussidiaria, illimitatamente con il proprio patrimonio delle obbligazioni assunte dalla Spa. Inoltre il permanere di tale situazione per sei mesi era una causa di scioglimento della societ\u00e0 stessa (\"ex\" art. 2362 c.c. pre-riforma).\nIl legislatore della riforma ha ritenuto di dare la possibilit\u00e0 di costituire una Spa con un unico socio, ma nel fare ci\u00f2 ha predisposto le opportune garanzie a vantaggio dei terzi. Infatti, a ben vedere, l'esercizio di un'attivit\u00e0 per mezzo del modello Spa unipersonale produce una deroga alla normale regola dell'art 2740 c.c. \"Il debitore risponde dell'adempimento delle obbligazioni con tutti i suoi beni, presenti e futuri\", che pu\u00f2 portare ad un'ingiusta limitazione di responsabilit\u00e0 del soggetto socio nei confronti dei terzi (una sorta di \"velo giuridico\" che copra le attivit\u00e0 dell'unico socio e lo metta al riparo da eventuali rischi). Stessa tutela potrebbe essere ottenuta tramite uno o pi\u00f9 soci prestanome che non effettuano alcun conferimento nel capitale sociale e si limitano a effettuare una girata alla societ\u00e0 delle somme ricevute dal fondatore.\nTale deroga deriva dalla natura di persona giuridica delle societ\u00e0, distinta dalla persona fisica dei soci, ai fini delle obbligazioni contratte e di tutti gli effetti giuridici. La distinzione tutela l'imprenditore, permettendo di porre un limite al rischio d'impresa che si vuole perseguire, pari al solo capitale conferito.\nUn noto esempio di Spa costituita unipersonalmente \u00e8 \"PosteItaliane S.p.A.\".\nGaranzie.\nQueste le principali garanzie predisposte dal legislatore:\nRapporti contrattuali della societ\u00e0 con il socio.\n\"I contratti della societ\u00e0 con l'unico socio o le operazioni in suo favore sono opponibili ai creditori della societ\u00e0 se risultano da delibere del consiglio di amministrazione o da atto scritto avente data certa anteriore al pignoramento\" (art. 2362, 4\u00b0 comma c.c.).\nSe il creditore della societ\u00e0 vuole rivalersi su un bene delle medesima, potr\u00e0 sempre farlo a meno che il bene in questione sia stato oggetto di transazione tra la societ\u00e0 ed il socio, ed esista un atto scritto con data certa antecedente la richiesta di esproprio da parte del creditore. In questo caso infatti il bene appartiene alla sfera patrimoniale del socio e il creditore non potr\u00e0 in alcun modo appropriarsene.\nProblematiche.\nIl modello di Spa unipersonale solleva alcune problematiche di disciplina attinenti alla vita della societ\u00e0, in particolare su questi punti:"}
{"id": "584941", "revid": "122788390", "url": "https://it.wikipedia.org/wiki?curid=584941", "title": "Macchina scenica teatrale", "text": "La macchina scenica teatrale \u00e8 l'insieme degli apparati meccanici e tecnici utili alla messa in scena; nel teatro moderno e all'italiana, gli stessi sono posti dietro l'arco scenico.\nSuddivisione.\nLa macchina scenica pu\u00f2 essere divisa in tre grandi aree:"}
{"id": "584942", "revid": "767487", "url": "https://it.wikipedia.org/wiki?curid=584942", "title": "L'altra faccia dell'impero", "text": "L'altra faccia dell'impero \u00e8 il quinto album della Banda Bassotti, pubblicato nel 2002."}
{"id": "584947", "revid": "466539", "url": "https://it.wikipedia.org/wiki?curid=584947", "title": "Volta Ciclista a Catalunya", "text": "La Volta Ciclista a Catalunya (in italiano \"Giro di Catalogna\") \u00e8 una corsa a tappe maschile di ciclismo su strada che si disputa annualmente nella comunit\u00e0 autonoma della Catalogna, in Spagna.\nOrganizzata per la prima volta nel 1911, \u00e8 la quarta pi\u00f9 antica gara a tappe per professionisti dopo il Tour de France, svoltosi per la prima volta nel 1903, il Giro del Belgio (1908) e il Giro d'Italia (1909). Nel 2005 \u00e8 entrata a far parte del circuito dell'UCI ProTour e nel 2009 \u00e8 stata inserita nel calendario mondiale UCI/World Tour.\nSi disputa in marzo, alcune settimane prima delle grandi classiche.\nStoria.\nLa gara nacque nel 1911 su idea di Miquel Artem\u00e1n, giudice di gara e giornalista di ciclismo per l'allora settimanale \"Mundo Deportivo\"; con il sostegno di Narciso Masferrer, presidente dell\"'Uni\u00f3n Velocip\u00e9dica Espa\u00f1ola\" (antesignana della RFEC, l'odierna Federazione ciclistica spagnola), e di Jaume Grau, fondatore dello stesso \"Mundo Deportivo\", Artem\u00e1n riusc\u00ec, insieme al Club Deportivo Barcelona, ad organizzare una gara in tre tappe. La prima edizione si svolse cos\u00ec in tre giorni, dal 6 all'8 gennaio 1911. Furono 43 i ciclisti iscritti; in 34 presero il via da Pla\u00e7a de Sarri\u00e0, a Barcellona, e in ventidue conclusero la gara due giorni dopo al velodromo di Sants, ancora a Barcellona, al termine di un percorso di 363 chilometri che li aveva portati a toccare anche Tarragona e Lleida. Vincitore, ad una media di 23\u00a0km/h, fu Sebasti\u00e0 Masdeu, abile ad aggiudicarsi anche la prima e la terza frazione.\nSu impulso di Miquel Artem\u00e1n, il Club Deportivo Barcelona si fece carico dell'organizzazione della corsa anche negli anni 1912 e 1913 \u2013 vinsero rispettivamente Jos\u00e9 Magdalena, secondo nel 1911, e Joan Mart\u00ed; poi, dopo il trasferimento di Artem\u00e1n a Siviglia, il Club Deportivo venne sciolto e lo svolgimento della gara interrotto. La competizione ritorn\u00f2 a esistere sette anni dopo, nel 1920, sotto la gestione dell\"'Uni\u00f3n Velocip\u00e9dica Espa\u00f1ola\" (vinse il francese Joseph Pelletier), salvo per\u00f2 essere nuovamente sospesa gi\u00e0 l'anno dopo.\nLa storia della Volta a Catalunya ricominci\u00f2 nel 1923: a occuparsi dell'organizzazione fu questa volta l\"'Uni\u00f3n Deportiva de Sants\", societ\u00e0 nata a Barcellona nell'aprile del 1922 in seguito alla fusione di altri quattro club sportivi, due di calcio e due di ciclismo. Si tratt\u00f2 di una ripresa definitiva, in pochi anni la gara, assumendo l'ormai classica durata settimanale, divenne un evento prestigioso, capace di richiamare anche una numerosa rappresentanza internazionale. Fu in questo periodo, tra gli anni 1920 e 1930, che si impose la figura sportiva di Mariano Ca\u00f1ardo, ciclista navarro, ma cresciuto ciclisticamente nel distretto barcellonese di Sant Andreu, capace di aggiudicarsi sette edizioni della gara tra il 1928 e il 1939. Si tratta di un record di successi ancora imbattuto, che rende Ca\u00f1ardo un simbolo dello sport catalano di quegli anni.\nUn'ulteriore interruzione di due anni sullo svolgimento della corsa arriv\u00f2 a causa dello scoppio della guerra civile spagnola, nel 1936. A partire dal 1939, con la conclusione del conflitto, la gara si \u00e8 comunque sempre svolta regolarmente con cadenza annuale, sempre sotto il patrocinio dell\"'Uni\u00f3n Deportiva de Sants\" (la societ\u00e0 organizzatrice nel 2007 \u00e8 divenuta ufficialmente la \"Volta Ciclista a Catalunya Asociaci\u00f3n Deportiva\"). Negli anni numerosi sono stati i grandi campioni capaci di imporsi: Miguel Poblet vinse nel 1952 e nel 1960, Jacques Anquetil nel 1967, Eddy Merckx nel 1968, Luis Oca\u00f1a nel 1971, Felice Gimondi nel 1972, Francesco Moser nel 1978, Sean Kelly nel 1984 e nel 1986, Miguel Indurain per tre volte, nel 1988, nel 1991 e nel 1992. La vittoria dell'edizione 2011 della Volta a Catalunya, originariamente appannaggio di Alberto Contador, \u00e8 stata riassegnata a Michele Scarponi in seguito alla squalifica per doping inflitta allo stesso Contador.\nLa Volta a Catalunya si svolge generalmente nell'arco di sette giorni; nel 1945, per celebrare la venticinquesima edizione, dur\u00f2 per\u00f2 ben due settimane. La competizione si teneva storicamente nella prima met\u00e0 di settembre, bench\u00e9 alcune edizioni si siano svolte in aprile, maggio, giugno o anche agosto. Con lo spostamento a settembre della Vuelta a Espa\u00f1a, nel 1995, la gara catalana \u00e8 stata conseguentemente spostata in calendario prima al mese di giugno e poi, dal 2005, in maggio, in contemporanea con il Giro d'Italia. Dal 2010 si corre a fine marzo, una settimana dopo la Tirreno-Adriatico. Nel 2005 la corsa \u00e8 entrata a far parte del calendario dell'UCI ProTour, e nel 2009 \u00e8 stata inserita nel calendario mondiale UCI (dal 2011 noto come UCI World Tour).\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\""}
{"id": "584950", "revid": "15756", "url": "https://it.wikipedia.org/wiki?curid=584950", "title": "Llyr", "text": "Nella mitologia gallese (cio\u00e8 quello che restava della mitologia dei britanni pre-cristiani) Ll\u0177r \u00e8 un figlio di D\u00f4n e Beli Mawr e padre di Bran, Branwen e Manawydan, che ebbe da Penarddun. Le Triadi gallesi dicono che fu imprigionato da Eurosswydd. Il \"Mabinogion\" menziona Eurosswyd come padre dei due figli pi\u00f9 giovani di Penarddun, Nisien e Efnisien. Ll\u0177r corrisponde al Lir della mitologia irlandese, e come quello pi\u00f9 tardo \u00e8 identificato col dio del mare. Lear di Britannia, un leggendario sovrano dei britanni (divenuto famoso come soggetto della tragedia \"Re Lear\", scritta da William Shakespeare), potrebbe derivare proprio da Ll\u0177r."}
{"id": "584954", "revid": "1718925", "url": "https://it.wikipedia.org/wiki?curid=584954", "title": "Francesco Cosentino", "text": "Segretario generale della Camera dei deputati, carica gi\u00e0 rivestita dal padre, fu al centro della vita politica italiana degli anni sessanta e settanta del XX secolo.\nCarriera amministrativa.\nLa famiglia.\nIl padre, Ubaldo Cosentino, aveva percorso tutte le posizioni di carriera nell'amministrazione di Montecitorio. Quotato come il meglio piazzato a subentrare a Camillo Montalcini, gli furono preferiti per meriti fascisti come segretario generale della Camera Alberti prima e poi Rossi Merighi.\nDa direttore dei servizi tecnici della Camera dei fasci e delle corporazioni Ubaldo presiedette alla redazione del verbale di consegna di Montecitorio durante l'occupazione di Roma e secondo una fonte avrebbe agevolato la fuga di Dino Grandi.\nAlla liberazione di Roma, il 5 giugno 1944, Ubaldo fu nominato segretario generale a Montecitorio da Vittorio Emanuele Orlando; nel periodo post-fascista, risulta una sua attivit\u00e0 di alta consulenza politico-amministrativa: nel 1945 il ministro della Real Casa, Lucifero, invia a Palermo Cosentino, Segretario Generale della Camera, perch\u00e9 porti a Orlando l'invito a formare il Governo; lo stesso Ubaldo l'anno dopo avrebbe fatto da tramite delle pressioni esercitate dal ministro Giuseppe Romita, unitamente al consigliere della Corte di Cassazione, Vitali, presso il presidente della Corte, Pagano, per affrettare la riunione del collegio che doveva proclamare i risultati del referendum istituzionale del 1946, dicendo falsamente che il Re voleva partire il giorno 10 giugno 1946.\nUbaldo rimase segretario generale dell'Assemblea costituente e infine della Camera dei deputati fino al 1951, data della morte.\nNelle alte amministrazioni dello Stato.\nCosentino inizi\u00f2 come segretario particolare di Vittorio Emanuele Orlando, tra il 1945 e il 1946, e prosegu\u00ec come segretario particolare di Enrico De Nicola dal 1946 al 1947.\nEntrato nei ruoli della Camera dei deputati, dal 1949 al 1960 fu consulente parlamentare dei Capi dello Stato Luigi Einaudi e Giovanni Gronchi: in questa veste tenne contatti con l'ambasciata statunitense a Roma per favorire il governo Tambroni.\nDesignato a partecipare alla conferenza di Roma per il trattato istitutivo della Comunit\u00e0 economica europea come esperto di procedura parlamentare e di diritto elettorale, fu vice segretario generale dell'Assemblea parlamentare della CECA.\nAl vertice di Montecitorio.\nNominato Segretario generale nel 1962, mantenne la carica fino al 1976, quando l'esplosione dello scandalo Lockheed fece emergere (proprio nelle carte processuali acquisite dal Parlamento per l'istruttoria che fu condotta dalla Commissione inquirente) un assegno a lui intestato e firmato dall'inquisito Camillo Cruciani. Per quanto si giustificasse dichiarando trattarsi di una transazione privata di acquisto di oro, Cosentino fu inviato dal Presidente della Camera Sandro Pertini a rendere le sue spiegazioni dinanzi all'Ufficio di Presidenza, che lo revoc\u00f2 dall'incarico con un solo voto di maggioranza, sostituendolo con Antonio Maccanico.\nLa sua gestione del vertice amministrativo di Montecitorio diede luogo a divergenti opinioni: da un lato si adombr\u00f2 pi\u00f9 di una volta una gestione personalistica ed amicale della consulenza da lui offerta al Presidente, fino ad indicare cointeressenze nei deferimenti dei disegni di legge; dall'altro lato, per\u00f2, se ne stim\u00f2 la funzione di garanzia delle minoranze, che - ad incarico abbandonato - lo indusse a firmare un'inusuale critica al Presidente della Camera sul trattamento riservato ai deputati radicali che rivendicavano il diritto a sedere su seggi di loro scelta nell'Aula di Montecitorio.\nIngresso nella vita economica e politica.\nIl 18 aprile 1977 divenne presidente della Faiat (Federazione italiana delle associazioni alberghi e turismo); a tale carica segu\u00ec anche quella di presidente della Federazione italiana di motonautica.\nNel 1979 fu candidato dalla Democrazia Cristiana al Parlamento europeo, ma non consegu\u00ec immediatamente il seggio per insufficienza delle preferenze: solo al termine della prima legislatura del Parlamento europeo, da gennaio a giugno del 1984, riusc\u00ec a subentrare nel seggio di deputato europeo per breve tempo, per le liste della DC, e fu membro della Commissione per il regolamento e le petizioni e della Delegazione per le relazioni con gli Stati del Golfo.\nVicende non istituzionali.\nLa sua visibilit\u00e0 pubblica fu compromessa dalla rivelazione del suo nome (tessera n. 1618) tra le liste della loggia massonica P2 di Castiglion Fibocchi, scoperte nel 1981: \u00e8 stato accertato che il suo ruolo di \"grand commis\" fu organicamente al servizio di quella associazione, tant'\u00e8 vero che a lui viene ascritta la stesura del \"piano di rinascita democratica\" di Licio Gelli.\nFu inoltre coinvolto nelle trame che si dipanarono intorno al rapimento dell'assessore campano Ciro Cirillo ed il conseguente assassinio del camorrista Vincenzo Casillo in un attentato a Roma. A proposito delle trattative per il rilascio dell'ostaggio, \u00e8 emersa una vicenda di misteriosi messaggi asseritamente sequestrati a casa di Raffaele Cutolo durante una perquisizione; uno di questi messaggi sarebbe stato vergato sulla carta intestata del segretario generale della Camera, al tempo Cosentino, ma di questi messaggi non vi \u00e8 traccia e taluni, come Alessandro Silj, raccolgono voci circa un loro presunto insabbiamento.\nAnche la disponibilit\u00e0 delle \"suite\" (dalla 127 alla 129) dell'Hotel Excelsior di Roma, che fungevano da quartier generale romano di Licio Gelli e da sede per le cerimonie di iniziazione alla P2, risale a lui, visto che furono affittate a condizioni di favore per il suo intervento, in quanto presidente\ndella CIGA. La Ciga Hotels era al periodo nella sfera di influenza di Michele Sindona ed era proprietaria dell'albergo romano in cui dimorava il Maestro Venerabile.\nSecondo una recente ricostruzione di Massimo Franco, nel 1971 Cosentino sarebbe stato al centro di una manovra tesa a favorire l'elezione a presidente della repubblica dell'ignaro Sandro Pertini (allora presidente della Camera), nella previsione che questi avrebbe ingenuamente portato con s\u00e9 Cosentino sempre come segretario generale, insediando quindi un uomo fidato della P2 in seno al Quirinale. La manovra, in cui aveva un ruolo centrale Carmelo Spagnuolo (anch'egli piduista), prevedeva un consenso del Partito Comunista Italiano e non ebbe seguito eleggendosi invece in quella tornata Giovanni Leone, successivamente coinvolto nello stesso scandalo Lockheed per il quale ebbe a dimettersi anche Cosentino.\nIl 2 febbraio 1989 Clara Canetti, vedova di Roberto Calvi, nel corso di una puntata della trasmissione televisiva \"\"Samarcanda\" afferm\u00f2 che il marito (gi\u00e0 assassinato da qualche anno) le avrebbe confidato che al vertice della Loggia P2, Licio Gelli sarebbe stato solo il quarto della gerarchia, essendone capo Giulio Andreotti col suo vice Cosentino. Queste dichiarazioni erano perfettamente in linea con quanto gi\u00e0 deposto dinanzi alla Commissione parlamentare d'inchiesta sulla P2 il 6 dicembre 1982.\nSolo dopo dieci anni dalla sua morte, invece, emerse un ulteriore addebito a suo carico, stavolta di collusione mafiosa: lo afferm\u00f2 nel corso del processo Andreotti, nell'udienza del 18 dicembre 1997, il collaboratore di giustizia Angelo Siino, secondo cui Stefano Bontate si rivolse a Cosentino per ottenere l'autorizzazione dell'AIMA in materia di agrumi; lo stesso Bontate gli avrebbe detto che Cosentino era amico del capomafia Pippo Cal\u00f2.\nAnche la prosecuzione della \"dinastia\" fu pregiudicata dai profili oscuri che aleggiavano intorno alla famiglia: sebbene nessun addebito fosse mai stato formulato, risultava che Francesco Cosentino fosse il locatore dell'appartamento di via dei Prefetti in Roma, dove fu trovata uccisa il 23 giugno 1986 Elisabetta di Leonardo, un'aspirante fotomodella il cui ex convivente era Ubaldo Cosentino jr., il figlio dell'onorevole.\nIl 4 aprile 2017 Il Fatto Quotidiano riporta la rivelazione del collaboratore di giustizia Gioacchino Pennino (ex medico, consigliere comunale e \"uomo d'onore\" di Brancaccio) secondo cui Francesco Cosentino, vicino all'onorevole Giulio Andreotti, sarebbe stato il mandante dell'omicidio del prefetto Carlo Alberto Dalla Chiesa. Tale notizia risale all'audizione in commissione antimafia del Procuratore Generale di Palermo Roberto Scarpinato."}
{"id": "584959", "revid": "1305772", "url": "https://it.wikipedia.org/wiki?curid=584959", "title": "Mangano", "text": ""}
{"id": "584960", "revid": "722442", "url": "https://it.wikipedia.org/wiki?curid=584960", "title": "Roberto Costanzo", "text": "Biografia.\nLaureato in scienze sociali, \u00e8 Accademico Corrispondente dell'Accademia Nazionale di Agricoltura.\nEsponente della Democrazia Cristiana nel Sannio e gi\u00e0 parlamentare europeo, fu per la prima volta candidato, eletto e nominato assessore, nel 1964 al Consiglio provinciale di Benevento e fu tra i primi ad inserire la fotografia sul volantino elettorale.\nFu anche il primo assessore all'Agricoltura della Regione Campania nel 1970 con l'avvento del governo delle regioni in Italia.\nEletto deputato europeo alle elezioni europee del 1979, venne poi riconfermato nel 1984, per le liste della DC.\n\u00c8 stato presidente della Delegazione per le relazioni Europa-Canada e vicepresidente della Commissione per la politica regionale e l'assetto territoriale, presidente degli europarlamentari della DC.\n\u00c8 stato anche Presidente della Camera di commercio, industria, artigianato e agricoltura di Benevento dal 1991 al 2004 e, anche con iniziative personali, ha tenacemente promosso e incoraggiato l'agricoltura Made in Sannio.\n\u00c8 stato dirigente provinciale e nazionale di Coldiretti e Confcooperative, presidente nazionale dell'associazione agrituristica \"Terranostra\".\nNella DC \u00e8 stato segretario di sezione, segretario provinciale, membro della direzione nazionale.\nGiornalista pubblicista \u00e8 stato vice presidente nazionale dell'associazione \"Stampa agricola\".\nCollegamenti esterni.\n[[Categoria:Politici della Democrazia Cristiana]]\n[[Categoria:Europarlamentari dell'Italia della I legislatura]]\n[[Categoria:Europarlamentari dell'Italia della II legislatura]]"}
{"id": "584968", "revid": "484362", "url": "https://it.wikipedia.org/wiki?curid=584968", "title": "Antonio Locatelli", "text": "Biografia.\nAntonio Locatelli nasce il 19 aprile 1895 a Bergamo da Samuele e Anna Gelfi in una modesta famiglia. Nel 1913 prende il diploma di \"capotecnico\" (perito industriale) all'Istituto industriale \"P. Paleocapa\" di Bergamo e inizia subito a lavorare all'Ansaldo di Cornigliano Ligure, dove in breve tempo diventa \"direttore dei controlli e sorvegliante dei reparti di fucinatura\".\nLa grande guerra.\nChiamato alle armi nel gennaio 1915 (quattro mesi prima dell'entrata in guerra), viene assegnato al battaglione \"Aviatori\" nell'arma del genio militare, con sede al campo-scuola della Malpensa, dove ottiene il brevetto di pilota.\nDurante la guerra viene promosso caporale e poi nel febbraio 1916 sergente, sottotenente del genio dal 2 marzo 1916 e tenente dal 2 dicembre dello stesso anno. Il soldato Locatelli il 7 ottobre vola nella 6\u00aa Squadriglia da ricognizione e combattimento che il 15 aprile 1916 diventa 30\u00aa Squadriglia. Dal marzo 1917 passa alla 24\u00aa Squadriglia di Cavazzo Carnico su Savoia-Pomilio SP.2 e dal 25 luglio il Tenente Locatelli passa alla 36\u00aa Squadriglia Savoia Pomilio di Oleis di Manzano. Dal 2 febbraio 1918 passa alla 87\u00aa Squadriglia aeroplani.\nLocatelli compie in tutto 523 voli di guerra tra voli di ricognizione e di bombardamento, incluse le ricognizioni in solitaria sui cantieri Zeppelin di Friedrichshafen e su Zagabria\ndove, il 9 agosto del 1918, partecipa al volo su Vienna assieme al velivolo di Gabriele D'Annunzio. In quell'occasione scatta le fotografie che ritraggono la citt\u00e0 di Vienna dall'alto invasa dai manifestini con i proclami di D'Annunzio ai viennesi.\nAbbattuto sopra Fiume il 15 settembre 1918 nella 1\u00aa Squadriglia navale S.A., fu catturato e trasferito al campo di prigionia di Sigmundsherberg, dove dopo un mese evase grazie alla padronanza della lingua tedesca, travestito da soldato austriaco con falsi documenti. Ripreso per due volte dagli austriaci in Trentino, evase di nuovo e il 4 novembre raggiunge le avanguardie italiane. \nAlla fine della guerra riceve la prima medaglia d'oro al valor militare. Racconter\u00e0 le sue esperienze nella grande guerra nel romanzo autobiografico \"Le ali del prigioniero\u201c pubblicato, con gli auspici di Gabriele D\u2018Annunzio, dall'editore Treves di Milano nel 1924.\nLe imprese d'esplorazione.\nNel gennaio 1919 si imbarca per l'Argentina assieme ad una missione militare per la promozione dell'industria aeronautica italiana. Dopo varie esibizioni con i suoi compagni decide di intraprendere la traversata delle Ande nel punto pi\u00f9 alto, nonostante la stagione invernale. Un primo tentativo il 27 luglio con un aereo monoposto SVA non va a segno: nonostante si fosse portato a seimila metri di quota, deve rientrare a Mendoza per via delle condizioni meteo. Il 30 luglio parte da Buenos Aires, sorvolata la Cordigliera delle Ande a quasi 7000 metri di quota passando accanto all'Aconcagua supera lo spartiacque e atterra a Vi\u00f1a del Mar, in Cile. Si tratta della prima trasvolata aerea delle Ande (con annesso servizio postale) che poi ripete dal Pacifico all'Atlantico, da Santiago a Buenos Aires, il 5 agosto in una sola tappa.\nCongedato nel marzo 1920 dal campo di Centocelle, Locatelli rientra a Bergamo, dove aderisce in maniera entusiastica al movimento fascista rivoluzionario (i Fasci italiani di combattimento) dell'immediato dopoguerra, di cui organizza assieme a Suardo le squadre d'azione nel bergamasco. Tenta quindi di raggiungere D'Annunzio per l'impresa di Fiume, ma deve atterrare sull'isola di Veglia ed arriva in citt\u00e0 solo al termine degli scontri. Ritorna quindi a Bergamo fino alla marcia su Roma.\nNel gennaio del 1923 Locatelli parte improvvisamente per effettuare quello che definisce \"il mio viaggio di istruzione intorno al mondo\".\nDa Bergamo a Brindisi in treno, poi si imbarca sul piroscafo \"Trieste\" e con i mezzi che trover\u00e0, durante i nove mesi del viaggio, attraversa Egitto, Ceylon, India (con scalate sull'Himalaya), Birmania, Siam, Cina, Manciuria, Corea, Giappone (con un'ascensione sul Fujiyama) e Stati Uniti.\nRiporta dal viaggio quasi 3500 negativi fotografici e 10 taccuini dove, oltre il racconto dettagliato delle varie tappe, sono presenti circa 300 disegni. Il 16 aprile in riferimento alle fotografie che sta realizzando scrive a D'Annunzio \"se il sole mi assiste e io persisto riporter\u00f2 una delle pi\u00f9 belle serie che siano al mondo\". Parte di tali materiali sono conservati presso la Biblioteca civica Angelo Mai di Bergamo.\nAlle elezioni del 1924 Locatelli \u00e8 candidato nelle liste del Partito Nazionale Fascista per i collegi di Milano e Bergamo, riuscendo eletto in entrambi ed optando per il secondo. Prender\u00e0 parte alla vita politica parlamentare solo a partire dall'anno successivo.\nNel luglio del 1924 col tenente Crosio e altri tre componenti dell'equipaggio parte a bordo dell'idrovolante bimotore Dornier-Wal in alluminio \"I-deor\" per tentare la trasvolata atlantica via Islanda e Groenlandia, un volo complessivo di circa 6000\u00a0km. Partito da Pisa, raggiunge Reykjavik dove si accoda ad una spedizione americana sulla stessa rotta, dotata di mezzi navali per il soccorso e l'assistenza. Giunto nei pressi della costa groenlandese, \u00e8 costretto ad ammarare al largo di Capo Farewell (Groenlandia) da dove non riesce pi\u00f9 a ripartire a causa delle onde e della fitta nebbia; resta quindi per tre giorni e quattro notti in bal\u00eca del mare grosso, finch\u00e9 non \u00e8 tratto in salvo da una nave statunitense.\nLocatelli ottiene comunque per l'impresa un premio di 65.000 lire che devolve per intero a opere di beneficenza per Bergamo.\nDeputato.\nDal 1924 al 1928 Locatelli \u00e8 deputato al Parlamento del Regno d'Italia, dove si occupa prevalentemente dei problemi dell'aviazione criticando fortemente il governo per il mancato contributo al suo sviluppo, diversamente da quanto, a suo parere, accade negli altri Paesi (nel 1925 il Commissariato per l'aeronautica viene elevato a ministero con a capo lo stesso Benito Mussolini e sottosegretario il generale dell'esercito Alberto Bonzani, cui subentrer\u00e0 Italo Balbo per poi nel 1929 diventarne ministro). Una sua lettera del maggio 1926 al congresso dei piloti in congedo suscita l'offesa di Bonzani. Le stesse critiche (insufficienza e invecchiamento della linea di volo, scarsit\u00e0 dei piloti) vengono ribadite in una lettera al direttore de \"La Tribuna\" in occasione del decimo anniversario del volo su Vienna.\nLocatelli presta servizio per la riorganizzazione dell'Aereo espresso italiana (AEI), concessionaria della linea Brindisi-Atene-Costantinopoli. Il ministero dell'aeronautica guidato da Balbo, dopo averlo inizialmente sostenuto, gli revoca la fiducia per \"indisciplina\". Licenziato, Locatelli fa causa alla societ\u00e0, mentre anche le altre societ\u00e0 aeronautiche italiane interrompono le relazioni con lui a seguito della pubblicazione nel giornale parigino degli esuli \"La Libert\u00e0\" (22 gennaio 1928) della sua lettera di critiche a Bonzani del 1926.\nNel 1928 chiede di poter partecipare alle ricerche del generale Umberto Nobile disperso al Polo Nord con il dirigibile \"Italia\" ma, pagando per le sue critiche all'aviazione, la richiesta gli viene negata. Come accade ai cosiddetti \"senatori dell'aria\" o eroi del volo della Grande Guerra anche Locatelli viene messo da parte dall'aviazione italiana ormai egemonizzata da Balbo e dalla sua concezione di \"volo collettivo\" a discapito delle singole eccellenze. Locatelli non viene inoltre ricandidato dal PNF alle elezioni del 1929, nonostante l'appoggio di Suardo e Finzi.\nLocatelli spende quindi i primi anni '30 tra Roma e Bergamo, in relative ristrettezze economiche ma partecipando a varie mostre ed esposizioni di grafica e pittura. \nNel 1929 inizia una collaborazione, due articoli al mese, con il \"Corriere della Sera\" e diventa direttore della \"Rivista di Bergamo\".\nViene inoltre nominato presidente della sezione CAI di Bergamo.\nL'Aeronautica, dopo un breve richiamo in servizio nel 1932, lo promuove maggiore per merito straordinario il 17 maggio 1935.\nIl 27 novembre 1933 Locatelli viene nominato podest\u00e0 di Bergamo, incarico in cui si fa affiancare dall'avvocato Gino Rota. Si dedica con grande passione allo studio per il risanamento della citt\u00e0 alta, su progetto di Luigi Angelini, per il quale ottiene un finanziamento bancario. Ma gi\u00e0 l'anno successivo, a causa della legge che impediva ai celibi di ricoprire cariche pubbliche, e a vari contrasti con il federale Valli, d\u00e0 le dimissioni da podest\u00e0.\nLa guerra d'Etiopia.\nCon la dichiarazione di guerra all'Etiopia, il 7 gennaio 1936 Locatelli parte volontario per Mogadiscio assegnato all'aviazione di ricognizione e di bombardamento. \nSecondo il suo biografo Vittorio Polli, Locatelli \"and\u00f2 in Africa perch\u00e9 era convinto che la conquista avrebbe dato un nuovo volto all'Italia nel contesto delle nazioni europee. And\u00f2 anche stregato dalla guerra, sperando di rivivere la sua gloriosa giovinezza [...]. Il soldato che era in lui, nutrito in giovent\u00f9 da sensazioni indelebili, non poteva restare fuori da questa impresa, comunque essa fosse.\"\nIn Etiopia compie il primo volo di collegamento tra il fronte somalo e quello eritreo, da Gorrahei alla Dancalia.\n\u00c8 inoltre immortalato in fotografia mentre lancia una grossa bomba sulle postazioni abissine presso Sassabaneh.\nNelle lettere che invia alla madre tra il marzo e il maggio del 1936, Locatelli esprime la sua gioia nel partecipare al bombardamento e allo sterminio del nemico etiope, descrivendo quelli che si configurano come crimini di guerra, come gli attacchi diretti contro civili e il bombardamento delle citt\u00e0 gi\u00e0 \u201crese inabitabili \u2013 scrive Polli- dai gas degli aerei\u201d:\n\u201cUn lavoro grandissimo. Siamo in piena offensiva [\u2026] Ho volato gi\u00e0 4 volte su Harrar, 5 su Giggiga, due su Dire Daua ed ho lanciato bombe con una precisione che potrai ammirare dalle mie fotografie fatte con la Leica [\u2026]. I nemici oppongono resistenza al centro, ma li teniamo bombardati che non possono pi\u00f9 mostrarsi alla luce del sole, saranno sgominati, sterminati e se vorranno resistere correranno il rischio di morire di fame. Sai che non possono muovere un autocarro senza che noi lo sappiamo e lo bombardiamo? Insomma un divertimento unico in barba ai nostri amici inglesi che avranno il mal di pancia a tutte le notizie delle nostre azioni travolgenti, e specialmente a sapere che sul lago Tana stanno gi\u00e0 scolpendo nel granito una gigantesca figura del Duce\u201d. (Gorrahei 23 marzo)\n\u201cTre mattine di fila, il 22, 23, ed oggi 24, ho bombardato Giggiga [\u2026] \u00e8 la citt\u00e0 pi\u00f9 importante, dal punto di vista militare, di tutta la guerra su questo scacchiere della Somalia perch\u00e9 ha intorno un grande campo trincerato e soprattutto perch\u00e9 a Giggiga i porci inglesi han mandato tutto il materiale di guerra per i nostri nemici, sia il fronte somalo che eritreo. Quando vedevo le bombe centrare le case, distruggere (con voli di schegge, bestiame e sassi), incendiare la cittadina in molti punti contemporaneamente, io che di solito sento un po\u2019 di piet\u00e0 per il nemico, gioivo soprattutto perch\u00e9 pensavo che colpivo indirettamente l\u2019organizzazione inglese [\u2026]\u201d. (Gorrahei 24 marzo 1936)\n\u201cTi dir\u00e0 tutto quello che \u00e8 difficile scrivere, ti dir\u00e0 della nostra vita che egli ha vissuto compiendo pi\u00f9 che il proprio dovere con cuore e tempra di bergamasco. [\u2026] Gli affido 11 disegni piccoli, 23 fotografie grandi e 31 piccole, cos\u00ec son sicuro che tutto arriver\u00e0 regolarmente a mano [\u2026]. Quelle con scritto \u2018Corriere della sera\u2019 potrebbero essere portate a mano da Cesareni al dott. Rizzini che \u00e8 redattore capo e finge da Direttore. [\u2026] Quella di Harrar che brucia non deve uscire da casa nostra\u201d. (Gorrahei 28 aprile 1936, al rientro di un suo compagno di volo)\n\u201cSono felice di avere potuto ancora una volta dare l\u2019anima e l\u2019energia per una grandiosa causa italiana. Pare un sogno, eppure \u00e8 la via dell\u2019Impero che si schiude all\u2019Italia\u201d. (Assab 7 maggio 1936, dopo aver seguito la proclamazione dell\u2019Impero in diretta radiofonica)\nNonostante la presa di Addis Abeba e la proclamazione dell'impero, le truppe italiane erano in difficolt\u00e0 per via della stagione delle piogge. Locatelli ricevette dal l'incarico di portarsi per via aerea a Lechemti, nell'estremo ovest del paese, per ricevere la sottomissione di un capo galla locale e preparare una base per ulteriori sbarchi aerei da cui procedere verso Gore, dove era riparato il governo provvisorio del negus. Locatelli parte per Lechemti con il generale di brigata aerea Vincenzo Magliocco il 26 giugno con tre aerei. Ma gli alleati galla non si presentano, e nella notte gli equipaggi accampati attorni ai velivoli presso la localit\u00e0 di Bonaya vengono assaliti dai cadetti etiopi della scuola militare di Olett\u00e0, che si erano rifugiati a Gore.\nGli arbegnuoc guidati da Kefl\u00e8 Nasib\u00f9 e Belai Haileab incendiarono gli aerei e uccisero tutti gli italiani, tranne padre Borello che si era allontanato il pomeriggio prima dell'attacco. \nDopo la scoperta dell'eccidio di Lechemti, a Locatelli e agli altri componenti degli equipaggi viene concessa la medaglia d'oro al valor militare. .\nMemoria.\nCon la morte di Locatelli ha inizio un vero e proprio \"culto dell'eroe\", nelle parole di Angelo Bendotti, praticato a Bergamo e dintorni \"in una sorta di orgoglio campanilistico e di assoluta rimozione collettiva delle azioni compiute\" da Locatelli. Secondo Elisabetta Ruffini, \"l'ondata di cordoglio che aveva coinvolto Bergamo... si fa memoria tesa ad incidere la citt\u00e0, tanto nella dimensione spaziale che temporale\". Il sindaco Constantino Simoncini annoter\u00e0 in occasione del ventennale che \"l'esaltazione dei fascisti verso Locatelli non \u00e8 sicuramente genuina, ma \u00e8 intesa a fare di lui una fiaccola a conforto della loro azione politica\".\nGi\u00e0 l'11 luglio 1936 il senatore Giacomo Suardo dal balcone della Torre dei Caduti di Bergamo ricorda l'eroe come \"acciaio bergamasco senza scorie\" offerto in sacrificio \"al destino imperiale dell'Italia fascista\".\nIn breve tempo si moltiplicano le intitolazioni a Locatelli: portano il suo nome la Casa dell'Orfano di Ponte Selva, l'aeroporto di Ponte San Pietro, la Sezione di Bergamo dell'Associazione Arma Aeronautica Aviatori d'Italia, il sanatorio di Groppino, le scuole elementari di Contrada Tre Passi, la sezione di Bergamo dell'Associazione Combattenti e quella del Club Alpino Italiano e la nuova Casa del Fascio di Bergamo. \nUn busto in bronzo, opera di Giacomo Manz\u00f9, gli \u00e8 dedicato al suo istituto Paleocapa, e un busto appare persino nella vetrina della pasticceria Isacchi.\nSempre nel 1936, il presidente del CAI, Angelo Manaresi, stabilisce che l'ex rifugio Innerkofler avrebbe dovuto chiamarsi \"Antonio Locatelli alle Tre Cime di Lavaredo\".\nIl 17 luglio la commissione per la toponomastica comunale decide di aggiungere il nome di Locatelli alla lista di \"nomi e date gloriose del Fascismo e della vittoriosa impresa coloniale in Africa Orientale\" e \"che al Suo nome glorioso venga dedicata una via principale della Citt\u00e0\", stabilendo di rinominare in tal senso una parte della via Garibaldi nel nuovo centro piacentiniano.\nGabriele D'Annunzio volle che fosse sepolto al Vittoriale e per questo mise a disposizione un'arca funeraria. Si tratta comunque di una sepoltura simbolica in quanto l'arca funeraria \u00e8 vuota (\u00e8 quindi un cenotafio). I resti di uno dei due Ca.133 furono trasformati successivamente in un monumento ai caduti a Lechemti, poi andato distrutto.\nDopo la guerra, sulla base delle dichiarazioni della sorella Rosetta, si sarebbe diffusa la vulgata per cui Locatelli in Etiopia non avrebbe sparato un solo colpo, limitandosi a voli di ricognizione per prevenire le imboscate abissine contro le truppe italiane, e che la sua partecipazione alle attivit\u00e0 militari fosse una \"miserabile calunnia\" messa in circolazione da certi ambienti politici.\nLa memoria di Locatelli non viene sfiorata dal processo di cancellazione di scritte e simboli del regime fascista a Bergamo, inclusa la grande dedica sul frontone della Casa del Fascio di Bergamo, che era servita da sede del Partito Nazionale Fascista e da luogo di tortura di partigiani e antifascisti durante la guerra; solamente il busto bronzeo viene spostato dall'atrio (e in seguito inserito, fuori contesto, alla Torre dei Caduti di Bergamo).\nNel ventesimo anniversario della morte di Locatelli viene inaugurata in suo memoria a Bergamo una fontana monumentale di otto metri in marmo bianco di Zandobbio, opera dell'architetto Piantanida, con parete bugnata e busto in bronzo dell'aviatore opera di Antonio Berti. All'ultimo momento il presidente della repubblica Giovanni Gronchi declin\u00f2 l'invito a partecipare all'inaugurazione; il sindaco Simoncini scriver\u00e0 nel suo diario che \"tutti seppero che la sua partecipazione era stata disdetta perch\u00e9 si temeva che la manifestazione riuscisse di marca fascista.\nIl sindaco Ferruccio Galmozzi ricord\u00f2 nel suo discorso l'unanimit\u00e0 del consiglio comunale e le qualit\u00e0 di eroismo, semplicit\u00e0 e spontaneit\u00e0 di Locatelli, ricordato anche come \"saggio amministratore\".\nNel corso degli anni, le regolari cerimonie commemorative di Locatelli fanno da punto focale per il ritrovo dei neofascisti bergamaschi. Nel 1961, il presidente Gronchi \u00e8 a Bergamo per il centenario dell'unit\u00e0 d'Italia. Liberali e neofascisti chiedono un \"gesto riparatore\" nei confronti della memoria di Locatelli. \"Possibile - scrive Simoncini nel suo diario - che quando si parla di Antonio Locatelli ci siano sempre pronti i soliti saluti romani e le camicie nere nascoste sotto la giacca?\" Gronchi, su richiesta del sindaco Simoncini, si alza in piedi in segno di rispetto nel passaggio davanti al monumento a Locatelli. Simoncini annota che \"la cosa ha generalmente soddisfatto. Hanno per\u00f2 tolto dalle vicinanze del monumento il Tremaglia, che avrebbe sicuramente effettuato saluti romani ed esibizioni di simboli fascisti\".\nA met\u00e0 anni '80 \"Bergamo Flash\" ricorda di Locatelli \"l'incapacit\u00e0 di ogni compromesso, la franchezza, lo slancio ed una limpida onest\u00e0\", la stessa che lo avrebbe reso inviso ai gerarchi come Balbo, arrivando a definire Locatelli \"un eroe scomodo\" per il regime fascista ed a ipotizzare che l'eccidio di Lechemti \"fosse una terribile trappola tesa ad arte e senza appello\".\nLa chiara adesione di Locatelli al fascismo e le sue responsabilit\u00e0 durante la guerra d'Etiopia continuano a rendere la sua memoria controversa. l'Istituto per la Storia della Resistenza e dell'Et\u00e0 Contemporanea di Bergamo (ISREC) fa campagna perch\u00e9 la memoria di Locatelli sia contestualizzata e la sua presenza nello spazio pubblico limitata.\nAlla memoria di Antonio Locatelli sono stati dedicati:"}
{"id": "584970", "revid": "767487", "url": "https://it.wikipedia.org/wiki?curid=584970", "title": "As\u00ed es mi vida", "text": "As\u00ed es mi vida \u00e8 il sesto album della Banda Bassotti. Le canzoni di questo album sono tutte canzoni popolari rifatte dalla Banda Bassotti, tranne \"As\u00ed Es Mi Vida\", per la quale la Banda Bassotti ha composto la musica prendendo il testo di Pablo Neruda."}
{"id": "584971", "revid": "8862", "url": "https://it.wikipedia.org/wiki?curid=584971", "title": "Crocifissione di Ges\u00f9 Cristo", "text": ""}
{"id": "584973", "revid": "114109388", "url": "https://it.wikipedia.org/wiki?curid=584973", "title": "Francescopaolo D'Angelosante", "text": "Biografia.\nFu senatore della Repubblica dal 1963 al 1979.\nMembro del Parlamento europeo dal 1969, fu eletto deputato alle elezioni europee del 1979 nelle liste del PCI. Fu vicepresidente della Delegazione per le relazioni con i paesi membri dell'ASEAN e dell'Organizzazione interparlamentare dell'ASEAN. Ader\u00ec al gruppo parlamentare \"Gruppo comunista e apparentati\"."}
{"id": "584974", "revid": "15732", "url": "https://it.wikipedia.org/wiki?curid=584974", "title": "Francesco Paolo D'Angelosante", "text": ""}
{"id": "584976", "revid": "486946", "url": "https://it.wikipedia.org/wiki?curid=584976", "title": "Sacra Scrittura", "text": ""}
{"id": "584979", "revid": "287204", "url": "https://it.wikipedia.org/wiki?curid=584979", "title": "As\u00ec Es Mi Vida", "text": ""}
{"id": "584980", "revid": "65435", "url": "https://it.wikipedia.org/wiki?curid=584980", "title": "L'Altra Faccia dell'Impero", "text": ""}
{"id": "584981", "revid": "933835", "url": "https://it.wikipedia.org/wiki?curid=584981", "title": "Antonio Del Duca", "text": "Biografia.\nConseguita la laurea in medicina nel 1952 presso l'Universit\u00e0 degli Studi di Roma \"La Sapienza\" e la specializzazione in oftalmologia nel 1955 presso la stessa universit\u00e0, intraprese la carriera di medico.\nBen presto affianc\u00f2 la carriera politica a quella medica.\nFu sindaco di Casacanditella dal 1956 al 1979.\nNel 1968 (V legislatura) venne eletto deputato per la prima volta nelle file della Democrazia Cristiana; in questi anni fu membro della IX commissione (lavori pubblici) e dell'XI commissione (agricoltura e foreste).\nNel 1972 (VI legislatura) venne eletto alla Camera per la seconda volta con ben 51341 preferenze, venendo riconfermato nella commissione lavori pubblici e inserito nella XIV commissione (igiene e salute pubblica), della quale fu prima segretario (dal 1972 al 1974) e poi vicepresidente (dal 1974).\nNel 1976 (VII legislatura) venne eletto deputato per la terza e ultima volta e fu riconfermato membro della commissione igiene e sanit\u00e0 pubblica; venne inoltre inserito nella \"Commissione parlamentare per il parere al governo sulle norme delegate previste dalla legge istitutiva del Servizio Sanitario Nazionale\" e nella rappresentanza italiana all'assemblea parlamentare del Consiglio d'Europa.\nSubentr\u00f2 come europarlamentare, a Emilio Colombo, nell'aprile 1980, dopo essere stato candidato alle elezioni del 1979 per le liste della DC e nel 1984 fu riconfermato. Divent\u00f2 vicepresidente della \"Delegazione per le relazioni con i paesi dell'Asia del Sud\" e membro della Commissione per la giovent\u00f9, la cultura, l'educazione, l'informazione e lo sport, della Delegazione alla Commissione parlamentare mista CEE-Grecia, della Commissione giuridica, della Commissione per l'energia e la ricerca e della Commissione per il regolamento, la verifica dei poteri e le immunit\u00e0."}
{"id": "584982", "revid": "767487", "url": "https://it.wikipedia.org/wiki?curid=584982", "title": "Bob Paisley", "text": "Sulla panchina del Liverpool dal 1974 al 1983, detiene il primato di vittorie in Coppa dei Campioni/Champions League da allenatore (tre, condiviso con Carlo Ancelotti e Zin\u00e9dine Zidane).\nCarriera.\nNato nella contea inglese di Durham, gioc\u00f2 nelle squadre giovanili del Bishop Auckland e fu prelevato dal Liverpool nel maggio 1939, sebbene dovette rimandare il debutto in First Division a causa della guerra. Nel suo primo campionato post-bellico (1946-1947) contribu\u00ec a far vincere al club il campionato inglese. Divenne capitano della squadra nel 1951 e si ritir\u00f2 nel 1954, a 35 anni.\nSubito dopo il ritiro venne scelto per allenare la squadra riserve del Liverpool e, con l'arrivo di Bill Shankly nel 1959 sulla panchina della prima squadra del club ne divenne il braccio destro, vincendo insieme a lui, tra l'altro, tre titoli di campione nazionale, due Coppe d'Inghilterra e una Coppa UEFA.\nBob Paisley divenne allenatore del Liverpool nel 1974, raccogliendo l'eredit\u00e0 di Bill Shankly che si era ritirato nel luglio di quello stesso anno. Delle nove stagioni trascorse alla guida della squadra, in otto Paisley port\u00f2 a casa almeno un trofeo: tra i suoi trofei di maggior prestigio vi sono sei campionati nazionali e tre Coppe dei Campioni (1976-77, 1977-78 e 1980-81), che ne fanno tuttora l'unico allenatore, insieme a Carlo Ancelotti e Zin\u00e9dine Zidane, ad avere vinto tre volte la massima competizione europea per squadre di club.\nAltri trofei vinti con il Liverpool: tre Coppe di Lega, sei Charity Shield, la Coppa UEFA 1975-1976 e la Supercoppa UEFA 1977.\nNel 1983, dopo aver vinto il suo sesto titolo di campione d'Inghilterra, si dimise da allenatore e lasci\u00f2 il posto al suo vice Joe Fagan, al suo fianco fin dal 1974. Fece parte del consiglio d'amministrazione del club fino a quando gli fu diagnosticata la malattia di Alzheimer. Mor\u00ec a 77 anni nel 1996. Insieme al suo predecessore Bill Shankly Bob Paisley ha un posto d'onore nella \"Hall Of Fame\" del Museo Nazionale del Calcio di Preston, nel cui discorso inaugurale fu citato con menzione d'onore per il suo contributo al gioco del calcio come allenatore. A Paisley \u00e8 intitolato un ingresso di Anfield, lo stadio di Liverpool: quello opposto \u00e8 intitolato invece a Shankly."}
{"id": "584983", "revid": "1573940", "url": "https://it.wikipedia.org/wiki?curid=584983", "title": "Vanessa atalanta", "text": "L'atalanta (Vanessa atalanta ()), nota anche come vulcano, \u00e8 un lepidottero appartenente alla famiglia Ninfalidi, diffuso nelle zone temperate di Eurasia e Nord America.\nDescrizione.\n Questa grande farfalla si riconosce dal vivace motivo color marrone scuro, bianco e arancione, con due piccole macchie indaco, delle sue ali, che raggiungono l'apertura media di 45\u201350\u00a0mm. L'adulto di questa specie vive per circa undici mesi.\nBiologia.\nIl bruco si nutre di foglie di ortica, mentre gli esemplari adulti prediligono le infiorescenze di piante come la \"Buddleja\" e la frutta in avanzata fase di maturazione.\nQuesta specie vive abitualmente in zone temperate, ma effettua delle migrazioni verso nord in primavera e occasionalmente in autunno - poi in direzione inversa.\n\u00c8 una delle ultime specie di farfalle avvistabili in nord Europa prima dell'arrivo dell'inverno, spesso mentre si posa sui fiori dell'edera nelle giornate di sole. Nel 2017 \u00e8 stato lanciato un progetto europeo, da un gruppo di ricercatori dell'Universit\u00e0 di Berna, per la mappatura di dettaglio della sua diffusione: i suoi avvistamenti da parte di appassionati entomologi potranno essere comunicati tramite un sistema di portali web e applicazioni sviluppate per i dispositivi mobili.\nLa \"Vanessa atalanta\" \u00e8 anche nota per essere capace di cadere in stato di ibernazione; la colorazione degli esemplari che riemergono da questo stato \u00e8 notevolmente pi\u00f9 scura rispetto a quella dei nati in primavera. La farfalla, specialmente nelle zone dell'Europa meridionale, \u00e8 comunque in grado di alzarsi in volo anche d'inverno se il tempo \u00e8 bello."}
{"id": "584986", "revid": "6923", "url": "https://it.wikipedia.org/wiki?curid=584986", "title": "Perch\u00e9 non l'hanno chiesto a Evans?", "text": "Perch\u00e9 non l'hanno chiesto a Evans? (titolo originale: \"Why didn't They Ask Evans?\", noto anche come \"The Boomerang Clue\"), pubblicato in Italia anche come Ritratto di ignota, \u00e8 un romanzo giallo scritto da Agatha Christie. \u00c8 stato pubblicato per la prima volta nel 1934. \u00c8 uno di quei romanzi che non hanno come investigatori uno dei classici personaggi creati dalla scrittrice (Hercule Poirot, Miss Marple, Tommy e Tuppence, Parker Pyne).\nDal romanzo \u00e8 stato tratto uno sceneggiato omonimo sia nel titolo originale sia in quello italiano nel 1980, diretto da John Davies e Tony Wharmby e interpretato da Francesca Annis, James Warwick e John Gielgud, trasmesso in Italia dal dicembre 1981 al gennaio 1982 in quattro puntate su Rai 2. Un'ulteriore riduzione televisiva \u00e8 stata prodotta nel 2008, tuttavia in questa versione \u00e8 inserito il personaggio di Miss Marple e l'intreccio appare notevolmente modificato: \"Miss Marple: Perch\u00e9 non l'hanno chiesto a Evans?\" (\"Marple: Why Didn't They Ask Evans?\"), diretto da Nicholas Renton, con Julia McKenzie nel ruolo della Marple. In entrambi i casi, si tratta di produzioni britanniche. \u00c8 in cantiere un nuovo adattamento in tre puntate, diretto da Hugh Laurie, che annovera nel cast anche altri attori britannici del calibro di Emma Thompson e Jim Broadbent.\nTrama.\nBobby Jones, quarto figlio del vicario di Marchbolt, in Galles, mentre gioca a golf nel suo villaggio, s'imbatte in un uomo in fin di vita, caduto da un vicino strapiombo: mentre Bobby lo tiene d'occhio, il suo compagno di gara va a cercare soccorso. Dopo aver mormorato le sue ultime parole (\"Perch\u00e9 non l'hanno chiesto a Evans?\"), muore. Bobby trova accidentalmente nella tasca dell'uomo una foto che rappresenta una donna, e la mette a posto. Poich\u00e9 ha fretta, affida la custodia del cadavere a un uomo di passaggio, tale Roger Bassington-ffrench.\nDalla foto che la polizia trova nella tasca dell'uomo, si risale alla sua identit\u00e0: \u00e8 Alexander Pritchard, e ci\u00f2 \u00e8 confermato dalla donna ritratta nella suddetta foto, che altro non \u00e8 che la sorella, Amelia Cayman. Dopo l'inchiesta, che appare come una pura formalit\u00e0, Bobby informa i Cayman delle ultime parole dell'uomo.\nPochi giorni dopo, Bobby viene avvelenato: mentre schiacciava un pisolino all'aperto, qualcuno gli aveva messo un'alta dose di morfina nella birra. Ma, quasi per miracolo, Bobby se la cava. Ricoverato in ospedale, scopre che la foto trovata dalla polizia nella tasca di Pritchard (e pubblicata dalla stampa locale) non corrispondeva affatto a quella che lui aveva trovato ed essendo ormai convinto che il tentato omicidio sia legato alla morte dell'uomo, decide d'investigare insieme alla sua amica Lady Frances Derwent, detta \"Frankie\".\nFrankie decide di fingere un incidente automobilistico per farsi ospitare d'urgenza nella casa in cui Roger Bassington-ffrench (il loro principale indiziato, poich\u00e9 era l'unico che poteva aver sostituito la foto) abita con il fratello Henry, la cognata Sylvia e il nipotino Tommy. La prima cosa che la giovane scopre \u00e8 che Henry \u00e8 dipendente dalla morfina e che Roger progetta di farlo ricoverare in una clinica vicina, gestita da un canadese di nome Jasper Nicholson. Poi Frankie viene a sapere che quello che la polizia credeva essere Pritchard molto probabilmente \u00e8, in realt\u00e0, Alan Carstairs.\nFrankie, che ormai si fa credere guarita dalla (mai esistita) commozione cerebrale, rimane ospite dei Bassington-ffrench. Mentre lei e Bobby, che ora si finge il suo autista, investigano sul passato di Carstairs, si fa strada il sospetto che il vero colpevole sia Nicholson: questa ipotesi \u00e8 supportata dalle parole della moglie Moira, secondo la quale suo marito ha in progetto di ucciderla. Bobby e Frankie sono cos\u00ec certi di questa pista che decidono di svelare tutto sia a Moira che a Roger, che ritengono innocenti.\nPoco tempo dopo Henry si uccide (o, pi\u00f9 correttamente, sembra che si sia ucciso) e Moira pare essersene andata via per qualche giorno da casa Nicholson. Frankie continua a investigare su Carstairs, che era molto interessato alla morte del suo ricco amico John Savage, suicidatosi perch\u00e9 credeva di avere un tumore. Il suo testamento prevedeva che i suoi beni fossero spartiti fra la signora Templeton, che lo ospitava, e alcuni enti di beneficenza. Il testamento era stato firmato in presenza di testimoni (la cuoca e il giardiniere di casa Templeton, pi\u00f9 il notaio), per cui non c'era nulla di sospetto.\nBobby e Frankie, in due modi diversi, vengono tramortiti, portati nella casa della signora Templeton e legati. Una volta svegli, scoprono che il loro rapitore \u00e8 Roger Bassington-ffrench. A salvarli \u00e8 - inaspettatamente - un amico di Bobby, accorso perch\u00e9 insospettito dai movimenti dei due giovani. Dopo aver legato Roger, esplorano la casa. Vi trovano Moira, drogata mediante morfina. Subito dopo scoprono che Roger \u00e8 fuggito.\n\u00c8 ormai chiaro che nella questione \u00e8 implicato il testamento di Savage. Riflettendo sui testimoni scelti, ai due viene in mente una domanda. Perch\u00e9 - si chiedono - hanno chiesto al giardiniere, che si trovava fuori casa, di fare da testimone, e non l'hanno chiesto alla cameriera, che invece si trova pi\u00f9 spesso dentro? Quando scoprono che la cameriera, da signorina, si chiamava Evans, comprendono tutto: Roger si \u00e8 finto Savage ed ha scritto lui il testamento, recitando la sua parte dinnanzi a persone che non lo vedevano spesso (il giardiniere lavora fuori casa, la cuoca in cucina, mentre la cameriera \u00e8 pi\u00f9 spesso a contatto con i padroni) e che quindi non si sarebbero accorti che si trattava di un'altra persona. Carstairs \u00e8 stato ucciso proprio perch\u00e9 stava investigando su questo caso. Non resta che trovare la signorina Evans. Adesso \u00e8 diventata la signora Roberts e lavora... al vicariato di Marchbolt. Per questo Carstairs si trovava l\u00ec nel momento in cui \u00e8 stato assassinato da Bassington-ffrench.\nFrankie e Bobby prendono un aerotaxi per raggiungere, prima possibile, Marchbolt. All'ingresso del vicariato incontrano Moira, che li porta in un bar con la scusa di dover dire a loro qualcosa d'importante. L\u00ec cerca di distrarli per avvelenare il loro caff\u00e8, ma Frankie non si lascia ingannare e svela che Moira Nicholson e la signora Templeton sono la stessa persona.\nIl romanzo si conclude con una lettera che Roger ha spedito a Frankie dal Sudamerica, dove \u00e8 fuggito, lasciando sola Moira ad affrontare il processo."}
{"id": "584990", "revid": "110157", "url": "https://it.wikipedia.org/wiki?curid=584990", "title": "Palazzo Zuckermann", "text": "Palazzo Zuckermann \u00e8 un imponente edificio padovano, che si trova in Corso Garibaldi 33, in contiguit\u00e0 con l'edificio delle Poste Centrali.\nPer pi\u00f9 di vent'anni una parte dei suoi locali \u00e8 stata adibita a posto telefonico pubblico. Attualmente fa parte del complesso dei Musei Civici di Padova ed ospita al piano terra e al primo piano il Museo di Arti Applicate. Il secondo piano \u00e8 invece sede del nuovo allestimento del Museo Bottacin.\nStoria.\nRisale ai primi anni del novecento la modifica del sistema viario urbano di Padova, con l'apertura del \"rettifilo\" che collega il centro della citt\u00e0 con la stazione ferroviaria. Il piano regolatore edilizio approvato nel 1868 prevedeva l'espansione urbanistica verso nord rispetto al centro storico, con demolizioni e ricostruzioni degli edifici che allora seguivano la curva del canale navigabile, attualmente interrato, e che avrebbero fatto spazio all'ampio rettilineo destinato a diventare l'arteria principale della citt\u00e0. Oggi il rettilineo prende il nome di Corso Garibaldi e, pi\u00f9 a nord, di Corso del Popolo. Su questa arteria principale si sarebbero affacciate nuove costruzioni in scala architettonica dominante rispetto a quelle preesistenti: le loro facciate scenografiche e le dimensioni monumentali avrebbero dovuto conferire alla citt\u00e0 una immagine di maggior rappresentanza e di progresso.\nProgressista era il committente dell'edificio, il cavalier Enrico Zuckermann, che era titolare della Zedapa, azienda di minuterie metalliche. La Zedapa, che si trovava nei pressi della stazione ferroviaria, era un'industria all'avanguardia dal punto di vista tecnologico; Zuckermann si era reso famoso anche per la tipologia innovativa del contratto di lavoro: in aggiunta alla paga base dei dipendenti, tale contratto prevedeva infatti un premio in caso di aumento degli utili dell'azienda.\nNel 1912 l'imprenditore inoltr\u00f2 agli uffici tecnici comunali la domanda per la costruzione proprio in concomitanza con l'inizio dei lavori per l'attiguo palazzo delle Poste. Gli ingegneri Gino Farini e Alessandro Peretti, autori rispettivamente dei due progetti, avevano sottoscritto un accordo preliminare per delimitare rigorosamente i confini e per evitare che la convivenza fianco a fianco delle due ditte costruttrici ostacolasse l'avanzamento dei lavori. L'edificio, costruito tra il 1912 e il 1914 su disegni dell'architetto milanese Filippo Arosio, fu portato a termine dall'impresa padovana Benetazzo. In un primo momento l'opinione pubblica cittadina non ritenne opportuno esprimersi sull'opera, in quanto propriet\u00e0 privata di un non concittadino; una volta ultimata, tuttavia, la costruzione fu elogiata dalla stampa per l'eleganza delle decorazioni esterne, per la luce che gli interni ricevevano dalle numerose finestre e per la signorilit\u00e0 dell'insieme.\nArchitettura dell'edificio.\nIl palazzo si presenta come un blocco di tipo ottocentesco, ma la facciata presenta un'abbondanza di elementi neoclassici, voluti espressamente dal committente in funzione monumentalistica, e una serie di richiami allo stile liberty in voga nell'epoca.\nDall'entrata principale al piano terra si pu\u00f2 accedere al cortile nel quale sono presenti resti delle vecchie mura della citt\u00e0. Attraverso una scala in marmo di Carrara, illuminata da un ampio lucernario e da una vetrata a tre archi, si accede al piano nobile che ospita il Museo di Arti Applicate. Attraverso una scala pi\u00f9 piccola si raggiunge il secondo piano e il Museo Bottacin.\nIl sottotetto \u00e8 adibito attualmente a magazzino e presenta alle pareti una serie di pitture murali che rappresentano scene di attivit\u00e0 sportive, eseguite da un gruppo di militari statunitensi. Nell'immediato dopoguerra gli ambienti erano stati infatti a disposizione dell'esercito americano che li aveva adibiti a palestra, oltre ad aver installato una stazione radio sul terrazzo dell'edificio.\nNel 1953 il palazzo fu acquistato dal Ministero delle Poste e Telecomunicazioni, che vi colloc\u00f2 gli uffici dell'Azienda Telefonica di Stato. Nel 1985 and\u00f2 in uso alle Poste e Telegrafi e fu oggetto di un approfondito restauro, prima dell'attuale destinazione a museo.\nMuseo di Arti Applicate.\nIl museo custodisce pi\u00f9 di duemila opere d'artigianato artistico, dal medioevo all'et\u00e0 contemporanea.\nSono di particolare interesse le collezioni di ceramiche, risalenti al Cinquecento, e gli arredi, con mobili intarsiati del Settecento. Sono esposti anche oggetti d'uso quotidiano, come i capi d'abbigliamento maschile e femminile del Settecento e Ottocento, con vari accessori e i gioielli.\nIl Museo Bottacin.\nIl museo custodisce le collezioni donate nel 1865 dal numismatico Nicola Bottacin. Sono esposte monete greche, monete e medaglioni romani e bizantini; il percorso storico prosegue con le monete dell'epoca medievale, fino al Rinascimento, all'Italia e ai nostri giorni. Particolarmente curata la sezione riguardante l'emissione di monete nell'area veneta, e la medaglistica con opere di Giovanni Cavino.\nTra le opere d'arte, sono esposti dipinti e sculture, tra cui \u00e8 di rilievo il \"Busto del doge Paolo Renier\", del Canova; sono presenti anche armi antiche e cimeli dell'arciduca Massimiliano d'Asburgo, amico del Bottacin."}
{"id": "584991", "revid": "1363832", "url": "https://it.wikipedia.org/wiki?curid=584991", "title": "Balti (gastronomia)", "text": "Il balti \u00e8 una specialit\u00e0 gastronomica che si \u00e8 diffusa in Inghilterra negli anni settanta. Si ritiene che sia stato per la prima volta servito nel 1975 a Birmingham.\nSi tratta di un piatto a base di carne e verdure con curry e prende il nome, secondo l'ipotesi pi\u00f9 accreditata, dalla padella di ferro o acciaio, con il fondo spesso e piatto, in cui il balti viene cucinato e servito. Solitamente viene accompagnato con del pane naan, spezzato con le mani e usato per raccogliere la salsa di curry piccante direttamente dalla padella. Il pranzo pu\u00f2 essere poi completato con degli antipasti o contorni che possono includere bhajis di cipolla, samosa, poppadum o condimenti cremosi.\nOrigine del termine.\nNon esiste accordo sull'esatta provenienza del termine. Le ipotesi pi\u00f9 diffuse sono:\nLocande Balti.\nA Birmingham, i ristoranti che servono il Balti sono spesso chiamati \"Balti Houses\" (letteralmente locande Balti), anche se non sono residenze private. Questi locali hanno la reputazione di essere posti particolarmente economici in cui mangiare. Questo perch\u00e9 spesso non hanno la licenza per vendere alcolici, anche se \u00e8 possibile portare bevande alcoliche dall'esterno.\nL'interno di una tipica \"Balti House\" di Birmingham \u00e8 semplice. Addirittura i primi locali ad avere aperto utilizzavano fogli di giornale al posto delle tovaglie ed in alcuni dei posti pi\u00f9 tradizionali si usano ancora oggi tovagliette di plastica con incollato sotto il men\u00f9. Molti locali sono gestiti da musulmani del Kashmir o del Bangladesh, e tra i due gruppi \u00e8 sempre in corso la disputa per aggiudicarsi la paternit\u00e0 del piatto.\nLe \"Balti houses\" si sono originariamente concentrate lungo e dietro la strada principale tra le zone di Sparkhill e Moseley, a sud del centro di Birmingham. Quest'area (che comprende Ladypool Road, Stoney Lane e Stratford Road) \u00e8 nota anche come \"Triangolo del Balti\" e si trova la pi\u00f9 alta concentrazione di \"Balti houses\" di Birmingham, cos\u00ec come alcuni dei locali pi\u00f9 vecchi.\nIl Balti divenne molto popolare tra gli anni ottanta e novanta tanto che molti ristoranti aprirono negli Ovest Midlands e in tutto il resto della Gran Bretagna. Il mercato del curry in Gran Bretagna realizza un introito annuo pari a 4 miliardi di sterline (circa 6 miliardi di Euro).\nNonostante il Balti sia un piatto ormai diffuso per tutta la Gran Bretagna, molti ritengono che per assaporarne l'autenticit\u00e0 non ci si dovrebbe allontanare dall'area urbana dei Ovest Midlands. Esiste una \"Balti house\" addirittura in Australia, la \"Brum Balti\", che oltre la cibo, propone una selezione non-stop di musica anni settanta di alcune band soft-rock di Birmingham come gli Electric Light Orchestra e The Moody Blues. Un brano intitolato \"Balti Utensil\" compare nell'album \"Hamas Cinema Gaza Strip\" dell'artista inglese di musica elettronica sperimentale, Muslimgauze (anche noto come Bryn Jones).\nIl 28 luglio 2005, un tornado si \u00e8 abbattuto su Birmingham causando notevoli danni a tutti i ristoranti compresi nel \"Triangolo del Balti\", con la conseguente chiusura di alcuni di essi. Molti, comunque, hanno cominciato a riaprire all'inizio del 2006."}
{"id": "584994", "revid": "6392", "url": "https://it.wikipedia.org/wiki?curid=584994", "title": "Posacenere", "text": ""}
{"id": "585006", "revid": "1005847", "url": "https://it.wikipedia.org/wiki?curid=585006", "title": "Trono del crisantemo", "text": "Trono del crisantemo \u00e8 l'appellativo comune dato al trono imperiale del Giappone. Il \u00e8 il monsh\u014d, o blasone, dell'Imperatore del Giappone; per questo \"kikukamonsh\u014d\" significa letteralmente Blasone del crisantemo.\nSecondo la leggenda il trono del crisantemo \u00e8 la monarchia mai interrotta pi\u00f9 antica del mondo. Nel Nihonshoki si dice che l'impero del Giappone \u00e8 stato fondato nel 660 a.C. da Jinmu. Secondo la tradizione Naruhito, l'attuale imperatore, \u00e8 il centoventiseiesimo discendente diretto di Jinmu. I dati storici risalgono all'imperatore \u014cjin che si afferma abbia regnato all'inizio del V secolo. Nonostante vi siano state in passato otto imperatori femmine (in Giappone solo la moglie dell'imperatore \u00e8 chiamata \"imperatrice\"), ai sensi della legge imperiale giapponese, promulgata dall'Ente della Casa Imperiale e dalla commissione reale giapponese, alle donne \u00e8 proibita l'ascesa al trono dalla fine del XIX secolo. \nL'imperatore, in giapponese , ha la funzione di alto sacerdote della religione ancestrale scintoista, sebbene abbia rinunciato alle sue rivendicazioni sulle origini divine dalla dea Amaterasu dopo la Seconda guerra mondiale.\nSecondo le disposizioni dell'attuale Costituzione giapponese l'imperatore \u00e8 un \"simbolo dello stato e dell'unit\u00e0 del suo popolo\"; non ha vero potere politico, ma viene considerato come un capo di Stato rappresentativo e come monarca costituzionale.\nAltri troni dell'Imperatore.\nIl Trono Imperiale dell'Imperatore del Giappone \u00e8 stato nella Camera dei pari dal 1868 al 1912. L'imperatore usa ancora il trono durante le cerimonie della Dieta nazionale. Come quando l'Imperatore fa un discorso o pronuncia una dichiarazione durante una cerimonia di apertura nella Camera dei consiglieri. Il trono presenta oro vero con dettagli immacolati come il emblema crisantemo a 16 petali, due teste di leone, due phasianus versicolor e il disco solare."}
{"id": "585007", "revid": "86599", "url": "https://it.wikipedia.org/wiki?curid=585007", "title": "Cratere O'Day", "text": "O'Day \u00e8 il nome di un cratere lunare da impatto intitolato al fisico statunitense Marcus O'Day, situato nell'emisfero lunare pi\u00f9 distante dalla Terra (faccia nascosta). Questo cratere \u00e8 parzialmente sovrapposto al margine nordoccidentale del Mare Ingenii, ed in corrispondenza del confine il bordo \u00e8 meno pronunciato. A nordovest si trova la coppia di crateri Holetschek e Sierpinski. A sudovest giace il cratere Seidel.\nIl bordo di O'Day \u00e8 affilato e le pendici interne presentano terrazzamenti, in particolare nella porzione nordoccidentale, di traverso rispetto alla posizione del mare contiguo. Un minuscolo cratere giace sul bordo meridionale ed uno ancora minore si trova sulle pendici interne nella direzione del Mare Ingenii. Il pianoro interno \u00e8 accidentato ed irregolare, con un doppio picco al centro.\nCrateri correlati.\nAlcuni crateri minori situati in prossimit\u00e0 di O'Day sono convenzionalmente identificati, sulle mappe lunari, attraverso una lettera associata al nome."}
{"id": "585012", "revid": "14314", "url": "https://it.wikipedia.org/wiki?curid=585012", "title": "Trono del Crisantemo", "text": ""}
{"id": "585013", "revid": "77358", "url": "https://it.wikipedia.org/wiki?curid=585013", "title": "VIRGO", "text": ""}
{"id": "585018", "revid": "181699", "url": "https://it.wikipedia.org/wiki?curid=585018", "title": "Periculum in mora", "text": "Periculum in mora \u00e8 una locuzione latina che significa letteralmente \"pericolo nel ritardo\" cio\u00e8 \"pericolo/danno causato dal ritardo\".\n\u00c8 una delle due condizioni che deve necessariamente essere affermata nei ricorsi finalizzati all'ottenimento di un provvedimento cautelare di tipo reale (ad es. \"ex\" art. 700 c.p.c. oppure ex art. 23 del c.c.), affinch\u00e9 venga concesso il provvedimento richiesto. La seconda condizione \u00e8 il cosiddetto \"fumus boni iuris\".\nLa prova del \"periculum in mora\" \u00e8 affidata a colui che richiede l'ordinanza cautelare, il quale dovr\u00e0 dimostrare la sussistenza di entrambi i requisiti del \"periculum in mora\", ossia il rischio di subire un danno grave e al contempo irreparabile.\nCon la locuzione \"danno grave\" ci si riferisce all'entit\u00e0 del pregiudizio, calcolata in rapporto al valore del bene oggetto della controversia: un danno non sar\u00e0 quindi grave di per s\u00e9, ma solo se paragonato all'oggetto del contendere.\nL'irreparabilit\u00e0 del danno riguarda invece la possibilit\u00e0 di rimediare in futuro ai danni che chi chiede l'ordinanza cautelare ritiene subir\u00e0. Nel caso di danno esclusivamente patrimoniale \u00e8 attualmente sostenuto dall'orientamento prevalente che la possibilit\u00e0 di ottenere il risarcimento del danno sia di per s\u00e9 sufficiente ad escludere l'irreparabilit\u00e0 del danno.\nI crediti alimentari sono quelli per i quali \u00e8 pi\u00f9 probabile il riconoscimento del \"periculum in mora\", a sostegno di raccomandate di messa in mora al debitore e in seguito a una richiesta al giudice di emettere un'ingiunzione di pagamento. Per crediti alimentari si intendono in senso lato spese per bisogni primari (riscaldamento, alimenti, vestiti, igiene personale o dell'abitazione principale) ovvero non differibili senza un significativo danno patrimoniale o esistenziale (come un mutuo ipotecario, ovvero il ritardo degli studi universitari per insufficienza di reddito). "}
{"id": "585019", "revid": "486946", "url": "https://it.wikipedia.org/wiki?curid=585019", "title": "Associazione Sportiva Ostiamare Lido Calcio", "text": ""}
{"id": "585021", "revid": "15756", "url": "https://it.wikipedia.org/wiki?curid=585021", "title": "Saab 340 AEW&amp;C", "text": "Il Saab 340 AEW&amp;C \u00e8 un aeroplano sviluppato nei primi anni novanta dalla svedese Saab, a partire dal modello civile Saab 340, per adempiere al compito di AEW&amp;C (Airborne Early Warning &amp; Control), ovvero di sorveglianza e di controllo radar.\nNel 1995 il Saab 340 AEW&amp;C (o Saab AEW-200) \u00e8 stato ridesignato come S 100B e gli \u00e8 stato assegnato il soprannome ufficiale di Argus (da Argus Panoptes, un gigante della mitologia greca con centinaia di occhi).\nL'aeronautica militare svedese ne ha ordinati sei di cui solo quattro utilizzati come radar aviotrasportato.\nDue esemplari sono stati dati in prestito dalla Svezia alla Grecia dal 2000 al 2004.\nIl Saab AEW&amp;C \u00e8 equipaggiato con una gondola rettangolare (lunga 9 m) in posizione dorsale (sopra la fusoliera) che contiene il radar Ericsson PS-890 \"Erieye\" con una portata di 300 km. Questo radar aviotrasportato, non \u00e8 controllato da operatori sull'aereo (anche se ci\u00f2 sarebbe possibile), ma si integra direttamente col sistema di difesa svedese."}
{"id": "585022", "revid": "380453", "url": "https://it.wikipedia.org/wiki?curid=585022", "title": "Gustavo Endres", "text": "Gioc\u00f2 come centrale.\nCarriera.\nGustavo Endres inizia a giocare nelle giovanili del Banespa S\u00e3o Bernardo nel 1993 e durante il suo periodo di permanenza nel club ottiene le prime convocazioni nelle selezioni giovanili brasiliane, con cui conquista il campionato mondiale juniores 1993 ed il campionato sudamericano juniores 1994, per poi vincere la medaglia d'argento al campionato mondiale juniores 1995\nNel 1996 fa il suo esordio in prima squadra, dove resta per cinque stagioni, senza raggiungere grandi risultati, ma ottenendo comunque le prime convocazioni nella nazionale maggiore brasiliana, con la quale esordisce nel 1997. In questi anni conquista i suoi primi titoli, vincendo la Grand Champions Cup 1997, due edizioni della Coppa America, nel 1998 e nel 1999, e la World League 2001.\nNella stagione 2001-02 si trasferisce in Italia, per giocare nella , dove rimane anche l'anno successivo. In questo biennio con la nazionale vince la sua seconda World League, la Coppa del Mondo e, soprattutto, il suo primo Campionato mondiale.\nNella stagione 2003-04 si trasferisce nel Volley Latina. Durante l'estate si laurea campione olimpico ad Atene 2004 e conquista un'altra World League.\nNella stagione 2004-05 passa alla Sisley Volley Treviso, club con cui resta legato per cinque stagioni e con cui colleziona numerosi trofei: a livello nazionale vince tre supercoppe italiane, due coppe nazionali e due scudetti; a livello europeo trionfa nella Champions League 2005-06, in cui riceve anche il premio come miglior muro. Non da meno sono i successi che ottiene con la nazionale, con la quale vince nuovamente il Campionato mondiale e la Coppa del Mondo, oltre a due Campionati sudamericani, la Grand Champions Cup 2005 e altre tre World League.\nNella stagione 2009-10 torna in Brasile per giocare con l'Esporte Clube Pinheiros, dove resta per due stagioni, per poi passare al Cimed Esporte Clube, con cui vince un Campionato Catarinense. Fa la sua ultima apparizione con la nazionale nel 2011 ai Giochi Panamericani, in cui vince la medaglia d'oro.\nNella stagione 2012-13 viene ingaggiato dall'Associa\u00e7\u00e3o dos Pais e Amigos do V\u00f4lei; al termine del campionato 2014-15, dopo l'eliminazione della sua squadra dai \"play-off\", annuncia il suo ritiro dalla pallavolo giocata e la sua nomina a dirigente della squadra.\nVita privata.\nSposato con Raquel Endres, \u00e8 padre di due figli, Enzo ed Eric. \u00c8 inoltre il fratello maggiore del pallavolista Murilo Endres, sposato a sua volta con la pallavolista Jaqueline de Carvalho."}
{"id": "585025", "revid": "767487", "url": "https://it.wikipedia.org/wiki?curid=585025", "title": "The Human Equation", "text": "The Human Equation \u00e8 il sesto album in studio del gruppo musicale olandese Ayreon, pubblicato il 25 maggio 2004 dalla Inside Out Music.\nCome negli altri album degli Ayreon, anche \"The Human Equation\" ospita diversi musicisti precedentemente non collegati col progetto, come James LaBrie dei Dream Theater e Eric Clayton dei Saviour Machine, che eseguono musica scritta e arrangiata da Lucassen. Anche in questo album \u00e8 presente il tema del viaggio, ma \u00e8 un viaggio maggiormente introspettivo, compiuto all'interno della mente del protagonista.\nConcezione.\nL'album racconta i venti giorni di coma di un uomo che lotta tra la vita e la morte, ritrovandosi faccia a faccia con i suoi sentimenti che gli invadono la mente cercando di sopraffarlo.\nLa storia comincia con il protagonista Me (interpretato da James LaBrie) in coma, sdraiato su un lettino d'ospedale. Wife e Best Friend (ruoli interpretati rispettivamente da Marcela Bovio e da Arjen Anthony Lucassen) stanno parlando delle sue condizioni e Wife fa intendere che lei e Best Friend nascondono qualcosa. Durante il secondo giorno, scivolando in un coma ancora pi\u00f9 profondo, Me si scopre isolato dal mondo e affronta le sue personali emozioni. La sua improvvisa paura di essere solo provoca Fear (interpretato da Mikael \u00c5kerfeldt), che conferma i sospetti di Me. Poi, nella sua lotta interiore, Me affronta Reason (interpretato da Eric Clayton) e successivamente Passion (interpretato da Irene Jansen). Appena Me sta per disperarsi, Pride (interpretato da Magnus Ekwall) lo incoraggia, mentre Love (interpretato da Heather Findlay) lo conforta, facendo un tentativo di prepararlo a questa sua esperienza traumatica.\nNel terzo giorno, Me incontra Agony (interpretato da Devon Graves), che lo spinge ulteriormente verso la disperazione, dicendogli che \u00e8 solo e che lo \u00e8 sempre stato. Questo provoca Rage (interpretato da Devin Townsend), che afferma che questa \u00e8 una bugia. Durante il quarto giorno, Wife e Best Friend stanno contemplando la situazione alquanto strana: \u00e8 evidente il fatto che Me ha sbattuto con la macchina contro un albero in pieno giorno, senza nessuna macchina in vista, n\u00e9 evidenti distrazioni. Si stanno chiedendo se morir\u00e0 oppure no, intanto il desiderio della vita porta Me faccia a faccia con Passion un'altra volta.\nIl quinto giorno, Me discute con le sue emozioni delle voci di Best Friend e di Wife del giorno prima, mentre nel sesto giorno Agony riporta Me alla sua infanzia, dove si rivela che Father (interpretato da Mike Baker) un giorno part\u00ec di casa e non torn\u00f2 mai pi\u00f9. In pi\u00f9, Fear e Me alludono al fatto che Father ha sempre indirizzato Me verso obiettivi irraggiungibili e l'ha sempre trattato crudelmente, arrivando ad abusare fisicamente di lui spiegando poi alla moglie che il figlio era \u00abinciampato e si era fatto male alla testa\u00bb e dicendo che \u00absar\u00e0 sempre un perdente\u00bb.\nNel settimo giorno, Best Friend decide di provare a raggiungere Me tramite il suo punto di vista, e decide di riportarlo indietro ai giorni quando erano giovani, quando non avevano nessuna preoccupazione al mondo. Best Friend chiama Me, dicendogli di tornare al mondo reale, nel dolore. Me si sente come se fosse intrappolato, e prova ad urlare, ma qualcosa lo trattiene. Nell'ottavo giorno, Fear ritorna e decide di fare affrontare a Me le sue paure peggiori, portandolo indietro al suo primo giorno di scuola, periodo nel quale gli altri ridevano di lui, portandolo a vivere una vita solitaria durante il periodo scolastico. Questo risveglia Rage, che rivela che queste esperienze trasformarono Me in uno a cui interessava solo \u00abil profitto della competizione\u00bb. Agony allude al fatto che Me fu vittima di episodi di bullismo a scuola; cosa che port\u00f2 al fatto che Me giur\u00f2 che avrebbe avuto vendetta. Pride e Reason intervengono e cominciano a parlare dell'argomento. Mentre Pride incoraggia Me a sottostare al suo odio e provocare distruzione, provando a tutti che \u00e8 il migliore, Reason gli dice che deve essere conosciuto per come \u00e8 veramente, e dovrebbe provare a rialzarsi invece di demoralizzarsi. Passion tradisce Reason, spiegando a Me di \"assaporare il momento\", mettendosi dalla parte di Pride e dicendogli di non pensare ma di agire. Infine Me riesce a reagire, ma non riesce a fermarsi.\nDurante il decimo giorno, Wife e Best Friend sono all'ospedale stupiti, in quanto Me non presenta alcun malessere fisico e di conseguenza si sarebbe dovuto risvegliare. Nel loro personale tentativo di aiutare Me, cominciano a parlare dei ricordi dei momenti passati assieme. Mentre Best Friend prende in considerazione la loro amicizia (ricordando il giorno in cui hanno comprato le loro nuove biciclette), \u00e8 accompagnato da Pride, una traccia di quello che succeder\u00e0. Nel frattempo, Wife ha fiducia nel loro legame matrimoniale e nel loro amore, e Love la accompagna. Passion, questa volta tradendo Pride, dice a Me che Wife lo sta aiutando, ma gli chiede cosa lo trattiene. Reason incoraggia Me a non resistere e di soddisfarsi con i ricordi. L'undicesimo giorno, su suggerimento di Reason, Me si arrende e viene riportato indietro al giorno in cui incontr\u00f2 Wife: era un venerd\u00ec sera ad una festa e i due ballarono, mentre Passion e Love alludono al fatto che fu amore a prima vista. Tuttavia, ci sono delle indicazioni da Agony e da Fear che fanno riflettere Me sul fatto che potrebbe trattare Wife come suo padre tratt\u00f2 sua madre. Passion e Pride, a modo loro, incoraggiano Me.\nDurante il dodicesimo giorno, Reason decide che per Me \u00e8 abbastanza e se vuole pu\u00f2 uscire dall'isolamento, ma Fear si oppone e spiega a Me che non lo lasceranno andare, e lo porteranno gi\u00f9 ulteriormente, verso gli angoli pi\u00f9 profondi e oscuri della sua anima. Insieme, le emozioni portano a Me il suo pi\u00f9 grande trauma: la morte della madre. Agony allude al fatto che, dopo l'abbandono del padre, sua madre sprofond\u00f2 nella tristezza e cont\u00f2 sull'aiuto del figlio. Passion rivela che Me pens\u00f2 che sua madre lo volesse ostacolare nella sua carriera, mentre Agony parla del suicidio della madre e che Me non era abbastanza vicino per evitarlo o anche solo provarci. Reason dice che questo incidente pu\u00f2 essere stata un'opportunit\u00e0 per rompere l'atteggiamento introverso e dice a Me che, sebbene quest'ultimo si sente colpevole, non lo \u00e8 a differenza del padre. Fear parla degli incubi di Me, dicendo che sente la voce della madre da oltre la tomba che gli chiede \"Dov'eri figlio mio, quando avevo bisogno di te?\". La Paura chiarisce inoltre che anche il padre ha detto \"Sei un buono a nulla, l'hai lasciata morire!\". Fear completa il giro dicendo che non ci sono giustificazioni per le sue azioni. Pride rivela che dopo la morte della madre, Me ha sepolto tutte le sue emozioni ed \u00e8 diventato ossessionato per il successo, ma senza suggerire lo spreco che avrebbe prodotto.\nNel tredicesimo giorno, Love esprime la sua disapprovazione nei confronti dei trattamenti che Me ha per Wife e spiegando che egli dovrebbe capire quanto \u00e8 fortunato. Me lo accetta, e si pente di quello che ha fatto, chiedendo se \u00e8 troppo tardi per riparare le sue azioni. Nel mondo reale, Me versa una singola lacrima e stringe il pugno; Wife e Best Friend si chiedono se lo ha fatto perch\u00e9 \u00e8 triste o perch\u00e9 \u00e8 felice. Nel giorno seguente, Pride riporta Me all'apice della crudelt\u00e0 della sua vita: Me fa notare il fatto che \u00e8 stato pi\u00f9 sensibile, creativo e compassionevole ma Pride corregge le opinioni di Me in maniera decisa. Pride e Reason, per la prima volta, concordano e lo incoraggiano a farsi guidare dalle emozioni. Il quindicesimo giorno \u00e8 contrassegnato da una rivelazione: la ragione per la quale Pride \u00e8 andato di fianco a Best Friend nel decimo giorno si rivela essere una breve competizione tra loro per diventare direttore in una ditta. Best Friend ha confidato a Me di aver manomesso dei libri e Me, per guadagnare il posto, sapendo che Best Friend era avvantaggiato, us\u00f2 quest'informazione contro di lui e vinse la posizione. Mentre Fear allude ad un conflitto interiore a Me tra la sua azione e le conseguenze, Agony punta sulla malvagit\u00e0 del gesto, senza importarsene di quanto poteva essere giustificabile. Passion e Agony lo incoraggiano a confessare e a scusarsi. Me ammette che Best Friend gli era superiore e accetta di dirglielo.\nDurante il sedicesimo giorno, Father viene a trovare Me: chiamandolo \u00abperdente\u00bb e insultandolo come sempre, si scopre pi\u00f9 avanti che il vero perdente si rivela essere proprio Father, essendosi sposato pi\u00f9 di una volta e avendo intrapreso processi contro ognuna delle due mogli, e avendo molti figli la met\u00e0 dei quali \u00e8 in prigione. Rage si risveglia e rifiuta le parole di Father, riflettendo sull'intensit\u00e0 dell'odio che Me nutre per lui. Nel giorno seguente, le emozioni portano Me indietro al giorno dell'incidente: il protagonista stava guidando per tornare a casa all'una di pomeriggio, provando a non pensare al suo tradimento, e voleva rivedere Wife per calmarsi. Sulla strada, attraverso la finestra, vide Wife sorridere ad un altro uomo, il quale la teneva tra le sue braccia. Agony disse che a quel punto Me prov\u00f2 un gran dolore, ma non sapeva quando aveva curvato il volante per sbattere contro un albero, incapace di lottare con la sua vita, il modo in cui tratt\u00f2 Wife e odi\u00f2 Father. Il diciottesimo giorno arriva e le emozioni si riuniscono per affrontare Me insieme. Per prima arriva Reason, che chiede a Me cosa far\u00e0 ora che sa la verit\u00e0 a proposito del tradimento di Wife, mentre Passion consiglia a Me di vendicarsi; Pride gli dice che non pu\u00f2 lasciare che questa storia finisca qui, Love consiglia all'uomo di dimenticare, Agony afferma che \u00e8 meglio morire, mentre Fear gli chiede se si sente abbastanza forte. Nel mondo reale, Best Friend e Wife riconoscono il conflitto interno a Me e lo chiamano, infrangendo cos\u00ec il coma dell'uomo.\nIl diciannovesimo giorno avviene la rivelazione finale: dopo aver perso il lavoro, Best Friend prov\u00f2 ad alleviare la solitudine e la pochezza della sua vita, incontrandosi con Wife all'insaputa di Me. L'evento accadde solo una volta e Wife rivela a Me che il suo cuore gli appartiene. Passion e Love guidano cos\u00ec Me verso l'uscita dal coma. Nel giorno finale, Me si risveglia e ammette subito il tradimento a Best Friend, il quale afferma di saperlo gi\u00e0 e di non volersi soffermare su ci\u00f2. Me chiede perdono: le sue azioni hanno danneggiato tre vite e ora devono riparare insieme. Love dice a Me di continuare e di essere coraggioso, Agony e Reason danno il benvenuto a Me nel mondo reale, Passion e Pride gli dicono che ora \u00e8 superiore e infine Fear chiede all'uomo se \u00e8 sicuro. Me dice di s\u00ec e ritorna ad una nuova vita.\nAppare che l'intera esperienza era una simulazione creata dal Dream Sequencer (introdotto in \"\"), chiamato \"The Human Equation Program\". Forever of the Stars, il misterioso essere dietro all'esperimento descritto in \"Into the Electric Castle\" ha preparato questo programma per ricordare le emozioni, riscontrando un evidente successo.\nPubblicazione.\n\"The Human Equation\" \u00e8 stato commercializzato inizialmente in tre versioni: standard 2CD, edizione speciale con un DVD aggiuntivo che racchiude il making of dell'album e il videoclip di \"\" ed edizione limitata, con gli stessi contenuti della versione speciale con l'aggiunta di un libretto di 36 pagine. Quest'ultima edizione non \u00e8 in una custodia regolare per CD, ma in un largo libro cartonato che si apre con i due CD sulla sinistra dentro la copertina, il DVD sulla destra sempre dentro la copertina, e in mezzo tra i due lati il libretto che presenta i testi e delle grandi illustrazioni per ogni giorno.\nTracce.\nTesti e musiche di Arjen Anthony Lucassen, eccetto dove indicato."}
{"id": "585027", "revid": "1745361", "url": "https://it.wikipedia.org/wiki?curid=585027", "title": "Leir", "text": "Leir (X-IX secolo a.C.), secondo l\"'Historia Regum Britanniae\" di Goffredo di Monmouth, era figlio di re Bladud e uno dei leggendari re della Britannia. La sua storia fu poi ripresa, modificata e romanzata da William Shakespeare nella tragedia \"Re Lear\". Secondo Goffredo, Leir succedette al padre Bladud sul trono di Britannia e regn\u00f2 molto a lungo. Costru\u00ec la citt\u00e0 di Kaerleir (odierna Leicester) sulle rive del fiume Soar.\nNon ebbe figli maschi, ma solo tre femmine: Goneril, Regan e Cordelia (la sua favorita). Pens\u00f2 di lasciare in eredit\u00e0 a ciascuna di loro (e ai loro mariti) una parte del regno. Goneril e Regan assecondarono il padre, sposando rispettivamente il duca di Alba e il duca di Cornovaglia con la promessa di avere una parte di regno. Cordelia invece, che preferiva seguire le ragioni del cuore, decise di disubbidire al padre e quindi non ebbe nessuna dote ed eredit\u00e0. Nonostante ci\u00f2, fu corteggiata e sposata da re Aganippo dei Franchi. Quando Leir divenne vecchio, i due duchi suoi generi si ribellarono e conquistarono il suo regno. Maglauro, duca di Alba, decise per\u00f2 di proteggere il vecchio Leir, assegnandogli una guardia del corpo di 140 cavalieri. Ma Goneril disapprov\u00f2 questa decisione e due anni dopo port\u00f2 il numero di questa guardia a soli 30 uomini. Leir fugg\u00ec allora in Cornovaglia, dove per\u00f2 Regan port\u00f2 il numero delle guardie a sole 5 unit\u00e0. Tornato ad Alba, implor\u00f2 Goneril, che per\u00f2 gli lasci\u00f2 un solo uomo per proteggerlo.\nTemendo le sue due figlie pi\u00f9 anziane, si rifugi\u00f2 in Gallia da Cordelia. Malato, fu accudito e rimesso in salute da Cordelia e da quel momento fu tenuto in grandissima considerazione dai capi gallici, che fecero voto di rimetterlo sul trono. Leir, Cordelia e Aganippo invasero quindi la Britannia con un poderoso esercito rovesciando i duchi e le loro consorti. Leir riprese quindi il potere, mantenendolo fino alla sua morte (tre anni dopo). A lui successe proprio la devota figlia Cordelia, che lo seppell\u00ec sotto il fiume Soar, vicino a Leicester, in una tomba sotterranea, che fu dedicata al dio romano Giano e ogni anno il popolo celebra la festa del dio proprio presso la tomba di Leir."}
{"id": "585032", "revid": "339392", "url": "https://it.wikipedia.org/wiki?curid=585032", "title": "Lear di Britannia", "text": ""}
{"id": "585033", "revid": "174925", "url": "https://it.wikipedia.org/wiki?curid=585033", "title": "Pseudo-Dionigi", "text": ""}
{"id": "585034", "revid": "287204", "url": "https://it.wikipedia.org/wiki?curid=585034", "title": "Cratere Oberth", "text": "Oberth \u00e8 il nome di un cratere lunare da impatto intitolato al fisico tedesco Hermann Oberth, pioniere della missilistica e dell'astronautica. Oberth \u00e8 situato nell'emisfero lunare pi\u00f9 distante dalla Terra (faccia nascosta), ad una elevata latitudine settentrionale, a sudest del cratere Gamow, ed a ovest del cratere Avogadro.\nQuesto cratere ha un bordo moderatamente eroso, di forma quasi circolare e dimensioni irregolari. Una coppia di piccole depressioni, probabilmente crateri, sono adiacenti al bordo settentrionale in corrispondenza di un assottigliamento delle pendici interne. Vi sono rigonfiamenti del bordo verso l'esterno a nordovest ed a sud. Il pianoro interno \u00e8 moderatamente livellato, con una bassa altura appena a nord del punto centrale. All'interno si trovano alcuni minuscoli crateri."}
{"id": "585036", "revid": "2812", "url": "https://it.wikipedia.org/wiki?curid=585036", "title": "Licenza GPL", "text": ""}
{"id": "585037", "revid": "486946", "url": "https://it.wikipedia.org/wiki?curid=585037", "title": "Marina Militare italiana", "text": ""}
{"id": "585038", "revid": "599013", "url": "https://it.wikipedia.org/wiki?curid=585038", "title": "Luca Tencati", "text": "Biografia.\nLa sua carriera inizi\u00f2 nel 1994, con l'approdo al settore giovanile della squadra di Monticelli d'Ongina. L'anno dopo entr\u00f2 a far parte del settore giovanile della Pallavolo Parma e nel 1996 della Sisley Volley Treviso; con la Sisley esord\u00ec in B2 nel 1997 ed entr\u00f2 in prima squadra a partire dalla stagione 1998-99. Debutt\u00f2 in nazionale il 29 novembre del 2000 a Trento durante la partita Italia-All Star, vinta 3 a 2 dalla squadra azzurra.\nCon la Sisley gioc\u00f2 fino al 2007, con l'eccezione di una stagione a Parma. In Veneto vinse 6 scudetti. Una volta svincolato, gioc\u00f2 per due stagioni con la Pallavolo Modena, per poi passare, nel 2009-10, alla Callipo Sport. Dopo 7 stagioni consecutive alla Pallavolo Piacenza, nel luglio 2017 annuncia la fine della propria carriera. "}
{"id": "585048", "revid": "123980168", "url": "https://it.wikipedia.org/wiki?curid=585048", "title": "Associazione Sportiva Ostia Mare Lido Calcio", "text": "L'Associazione Sportiva Ostia Mare Lido Calcio S.r.l. (comunemente nota come Ostia Mare o semplicemente Ostia), \u00e8 una societ\u00e0 calcistica italiana con sede a Ostia, X municipio di Roma. Milita nel girone G della Serie D 2021-2022\nLa societ\u00e0 partecipa con proprie squadre a tutti i livelli giovanili del calcio: Pulcini, Esordienti, Giovanissimi, Allievi e Juniores.\nStoria.\nIl calcio sul Lido di Ostia, arriv\u00f2 quando Ostia era ancora un borgo di mare, ed esattamente nel 1923, durante il fascismo a rappresentare la frazione marina di Roma c'era l\"'Associazione Sportiva Ostia\".\nNell'immediato dopoguerra, nel 1945, viene fondata l'attuale societ\u00e0 con la denominazione di Associazione Sportiva Ostia Mare con il granata come colore sociale, poi mutato in bianco-viola.\nDopo aver militato per molti anni nei campionati minori, nel 1983 mentre stava disputando il campionato di Prima Categoria regionale (l'allora secondo livello del calcio su base regionale), acquist\u00f2 il titolo sportivo della societ\u00e0 \"La Rustica\" garantendosi l'accesso alla massima divisione dilettantistica, allora chiamata Campionato Interregionale.\nAlla fine degli anni ottanta, la squadra raggiunse il gradino pi\u00f9 alto della sua storia approdando in Serie C2, riuscendo a mantenere la categoria per due stagioni (campionati 1989-1990 e 1990-1991), grazie anche all'influenza e al finanziamento indiretto della Roma, che sotto la presidenza di Dino Viola cercava nell'Ostiamare giovani promettenti da poter valorizzare, tra cui Daniele De Rossi che negli anni novanta milit\u00f2 nelle giovanili con la maglia numero nove, prima di passare alla Roma dove in segno di riconoscenza ed attaccamento ai colori della squadra lidense, nella sua carriera professionistica gioc\u00f2 sempre con un parastinchi dedicato alla squadra.\nIn seguito, dopo qualche altalena con il massimo campionato regionale (la Promozione prima e l'Eccellenza regionale poi), l'Ostiamare ha militato in Serie D fino alla stagione 2007-2008, quando venne retrocessa direttamente senza passare per i play-out in Eccellenza. Nell'annata successiva, alla fine della stagione 2008\u20132009, nel girone A dell'Eccellenza laziale ha conquistato la salvezza raggiungendo il 9\u00ba posto in classifica.\nQuattro anni dopo, durante il campionato di Eccellenza Lazio 2011-2012 ottenne la matematica promozione in Serie D con due turni d'anticipo, dopo un campionato che l'ha sempre vista lottare per il vertice.\nColori e simbolo.\nI colori sociali della squadra sono il viola ed il bianco.\nAlla fondazione della societ\u00e0 lidense, la maglia da gioco originaria era di color granata con una fascia trasversale bianca, che con l'improvvisa morte del dirigente Giandotti, venne cambiato in viola, in onore del figlio e della squadra \"Fulminanti\", di cui lo stesso Giandotti era proprietario.\nStadio.\nLa squadra, nelle due stagioni in cui ha militato in Serie C2 ha giocato nel campo di propriet\u00e0 del C.O.N.I., intitolato a Pasquale Giannattasio, conosciuto anche come \"Stella Polare\" situato in Via Mar Arabico e con capienza di 2.600 posti.\nAttualmente, i biancoviola disputano le loro partite interne presso lo stadio Anco Marzio, situato in via Giovanni Amenduni, 15.\nL'impianto presenta le seguenti caratteristiche:\nCalciatori.\nSono cresciuti nell\u2019Ostia Mare diversi calciatori professionisti tra cui De Rossi, Mobili, Perrulli, Provitali, Greco.\nTifoseria.\nStoria.\n Successivamente, la tifoseria violabianca ha preso la sigla \"Ostia 1945\" senza per\u00f2 creare un nuovo gruppo ufficiale. Il settore che da sempre occupano i tifosi dell'Ostia Mare \u00e8 dedicato al compianto Ernesto Nevi, tifoso scomparso nel 2001. Dalla stagione 2017-2018, tutti i vecchi gruppi ultras si riuniscono dietro lo stendardo \"OLD STORY 1989\" e insieme alla \"Nuova Guardia\" si riconoscono nel nome dei \"LIDENSI\".\nGemellaggi e rivalit\u00e0.\nL'unico vero gemellaggio dell'Ostia Mare \u00e8 con gli ultras del . Buoni rapporti di rispetto e amicizie personali ci sono con le tifoserie di Foligno e Torres. Recentemente, \u00e8 stata consolidata un'amicizia anche con i ragazzi di Edimburgo dell'Hibernian.\nLe principali rivalit\u00e0 dei lidensi si hanno con le tifoserie di , e con cui ci sono stati scontri e tensioni. Negli anni '90, dalle cronache si raccontano scontri anche con le tifoserie di , e Acilia."}
{"id": "585049", "revid": "1632387", "url": "https://it.wikipedia.org/wiki?curid=585049", "title": "Blancmange", "text": "I Blancmange sono stati un duo musicale attivo nella prima met\u00e0 degli anni ottanta, formato da Neil Arthur e Stephen Luscombe.\nBiografia.\nFormatisi nel 1979 a Harrow, erano composti dal cantante Neil Arthur (nato a Darwen il 15 agosto 1958) e dal musicista Stephen Luscombe (nato il 29 ottobre 1954 a Hillindon e precedentemente membro dei \"Miru Music Club\"), i quali a quanto pare decisero di chiamarsi in questo modo casualmente: \"blancmange\" in lingua inglese significa \"budino\" e i due si incontrarono proprio a una festa in cui questo era alla portata principale.\nDopo aver debuttato in una compilation (\"Some Bizzarre\") dedicata agli allora nastri nascenti del nuovo pop elettronico nel 1980 (alla quale presero parte anche Soft Cell e Depeche Mode), il gruppo pubblic\u00f2 una serie di album in perfetto stile synthpop, rivelandosi uno dei gruppi pi\u00f9 rappresentativi e noti di quella corrente, che fu poi la protagonista della seconda British invasion nel mercato musicale statunitense per quanto in realt\u00e0 loro non riuscirono mai a crearsi molta notoriet\u00e0 oltreoceano; tutti i loro singoli avranno successo solo in Europa.\nNel 1982 uscirono, per la London Records, i primi due singoli, \"God's Kitchen\" e \"Feel me\"; soprattutto il secondo fu un buon successo e apr\u00ec la strada al loro primo album, \"Happy Families\", che entr\u00f2 nella top 30 inglese. Subito dopo inizia una serie di hits, quali \"Living on the Ceiling\" (numero 7 nella UK chart), \"The day before you came\" (cover di una canzone degli ABBA), \"Blind Vision\" e \"Don't tell me\", che li port\u00f2 a un ottimo successo di vendite in Europa (soprattutto in Germania) e trasciner\u00e0 anche le vendite del secondo album, \"Mange Tout\" (1984), numero 8 nel Regno Unito.\nDopo la hit \"Lose your love\", nel 1986 (agli sgoccioli del movimento New romantic/Synthpop) il gruppo si sciolse, anche a causa del flop dell'album \"Believe You Me\". I due presero strade separate, salvo reincontrarsi 15 anni dopo e ricominciare a lavorare su del nuovo materiale."}
{"id": "585051", "revid": "339392", "url": "https://it.wikipedia.org/wiki?curid=585051", "title": "Lido di Ostia", "text": ""}
{"id": "585052", "revid": "78124", "url": "https://it.wikipedia.org/wiki?curid=585052", "title": "Tartarughe", "text": ""}
{"id": "585055", "revid": "834", "url": "https://it.wikipedia.org/wiki?curid=585055", "title": "3b", "text": ""}
{"id": "585058", "revid": "834", "url": "https://it.wikipedia.org/wiki?curid=585058", "title": "1b", "text": ""}
{"id": "585060", "revid": "834", "url": "https://it.wikipedia.org/wiki?curid=585060", "title": "2b", "text": ""}
{"id": "585061", "revid": "834", "url": "https://it.wikipedia.org/wiki?curid=585061", "title": "3g", "text": ""}
{"id": "585063", "revid": "834", "url": "https://it.wikipedia.org/wiki?curid=585063", "title": "4s", "text": ""}
{"id": "585066", "revid": "2166984", "url": "https://it.wikipedia.org/wiki?curid=585066", "title": "Associazione Guide Alpine Italiane", "text": "LAssociazione Guide Alpine Italiane (AGAI), \u00e8 l'associazione che raggruppa le guide alpine professioniste d'Italia ed \u00e8 una sezione nazionale del Club Alpino Italiano.\nStoria.\nDopo la nascita del Club Alpino Italiano, la figura della guida alpina viene inserita nell'ambito della vasta organizzazione del sodalizio e, nel 1888, su iniziativa di alcuni autorevoli membri del CAI, tra le sezioni comprese nella zona delle Alpi Occidentali venne costituito il \"Consorzio Intersezionale per l'Arruolamento delle Guide e dei Portatori\". Negli anni successivi le maggiori sezioni del CAI dislocate a ridosso delle Alpi Centrali e di quelle Orientali diedero vita ad analoghe forme di aggregazione a garanzia di criteri di servizio uniformi per le guide, tariffe omogenee per le varie ascensioni, previdenza infortunistica e cassa pensione.\nDopo questi primi provvedimenti volti a mitigare gli effetti di un lavoro ad alto rischio privo di qualsiasi tutela, i vari organismi intersezionali nel 1931 confluirono nel \"Consorzio Nazionale Guide e Portatori\", strutturato a sua volta in comitati regionali o interregionali e alle dirette dipendenze del CAI il quale stabiliva le direttive generali e provvedeva alla nomina dei quadri direttivi, all'amministrazione e alla formazione. Per garantire le necessarie esigenze di crescita e di tutela della categoria nel 1978 il Consorzio Nazionale si trasforma in \"Associazione delle Guide Alpine Italiane\", inquadrata all'interno del CAI come sezione nazionale ma dotata di completa autonomia ed associata all'Unione Internazionale Associazioni Guide di Montagna (UIAGM).\nNel 1985 inizia l'iter di una proposta di Legge quadro firmata tra gli altri dai deputati Franco Bassanini e Cesare Dujany. Si arriva quindi alla legge 2 gennaio 1989, n. 6 \"Ordinamento della professione di guida alpina\" che sancisce i principi fondamentali per la legislazione regionale in materia di ordinamento della professione della guida alpina, dell'accompagnatore di media montagna e della guida vulcanologica, in particolare:"}
{"id": "585067", "revid": "599013", "url": "https://it.wikipedia.org/wiki?curid=585067", "title": "4B", "text": ""}
{"id": "585069", "revid": "28026", "url": "https://it.wikipedia.org/wiki?curid=585069", "title": "AGAI", "text": ""}
{"id": "585070", "revid": "834", "url": "https://it.wikipedia.org/wiki?curid=585070", "title": "4b", "text": ""}
{"id": "585071", "revid": "599013", "url": "https://it.wikipedia.org/wiki?curid=585071", "title": "Leggenda nera", "text": ""}
{"id": "585072", "revid": "767487", "url": "https://it.wikipedia.org/wiki?curid=585072", "title": "Thomas Dolby", "text": "Inoltre, \u00e8 un famoso produttore musicale ed uomo d'affari, fondatore dell'azienda \"Beatnik, Inc.\", che produsse un software di suonerie polifoniche impiegato negli anni novanta dalla Nokia.\nBiografia e carriera.\nSuo padre era un professore di archeologia greca e nella sua giovinezza ha vissuto in diversi paesi mediterranei, come la Grecia, l'Italia e la Francia.\nIl nome d'arte.\nIl soprannome artistico \"Dolby\" deriva da Dolby Laboratories, e gli fu dato dagli amici impressionati dai suoi mixaggi. La Dolby Laboratories non accett\u00f2 l'uso improprio del nome dell'azienda da parte di Robertson come nome d'arte e lo cit\u00f2 in giudizio, cercando in tutti i modi di dissuaderlo. Alla fine, il caso fu risolto senza ricorrere al tribunale e fu accordato che l'artista avrebbe utilizzato il nome Dolby solo assieme al nome Thomas.\nLo scenario musicale.\nDolby viene associato alla synth pop, una forma di musica pop che incorpora strumenti elettronici. La sua canzone pi\u00f9 nota \u00e8 stata \"She Blinded Me With Science\", che compose usando alcuni campionamenti di Magnus Pyke, sebbene l'artista stesso indichi questo brano tra i meno preferiti a livello personale. La maggior parte delle opere di Dolby ricopre un'ampia gamma di stili musicali che differiscono dalla musica pop.\nAgli inizi della sua carriera, era il tastierista dei Camera Club, e venne segnalato nel loro album d'esordio. Dolby compose alcune parti con i sintetizzatori nell'album dei Thompson Twins \"Set\". \u00c8 stato inoltre l'autore del singolo di Lene Lovich \"New Toy\", e scrisse assieme a Whodini \"Magic's Wand\".\nPer certi aspetti, il suo contributo pi\u00f9 popolare fu come tastierista per l'album del 1983 di Def Leppard, \"Pyromania\". A causa di problemi contrattuali (poich\u00e9 i due artisti non condividevano la stessa casa discografica), Dolby apparve su \"Pyromania\" usando lo pseudonimo Booker T. Boffin.\nDolby contribu\u00ec al suono sintetico nel brano \"Urgent\", presente nell'album del 1981 dei Foreigner, \"4\". Nello stesso album ha composto la parte introduttiva del brano \"Waiting for a Girl Like You\".\nNel 1985, Dolby partecip\u00f2 ai Grammy Awards, assieme a Stevie Wonder, Herbie Hancock ed Howard Jones. Nello stesso anno, si \u00e8 esibito al concerto di Londra del Live Aid come componente della band di David Bowie e ha prodotto Steve McQueen, il disco di maggior successo del gruppo inglese Prefab Sprout.\nRegistr\u00f2 anche alcune canzoni, come \"Hiperactive\" o \"I scare myself\", che ebbero una certa rinomanza, anche se non furono mai grandi successi commerciali.\nNel 1990 il musicista inglese partecip\u00f2 al concerto di beneficenza di Berlino dei Pink Floyd \"The Wall\", organizzato da Roger Waters: egli suon\u00f2 il solo di synth finale di \"Another Brick In The Wall (Part 2)\" (cantato da Cyndi Lauper), e poi ricopr\u00ec il ruolo di \"Maestro\" nella sequenza \"The Trial\".\nIl 7 aprile 2001 Dolby si \u00e8 esibito sul palco con i riuniti Soft Boys a San Francisco, mixando le canzoni \"You'll Have To Go Sideways\" ed \"Evil Guy\", pi\u00f9 il brano dei Pink Floyd \"Astronomy Domine\". La versione di \"Evil Guy\" suonata da Dolby fu in seguito inserita nell'EP dei Soft Boys, \"Side Three\". Non era la prima volta che Dolby e i membri del gruppo avessero suonato congiuntamente. Dolby era stato tastierista per il primo album solista di Robyn Hitchcock, \"Black Snake Diamond Role\". Allo stesso modo, Hitchcock apparve nell'album di Dolby \"Flat Earth\", nel ruolo di Keith nel brano \"White City\". Inoltre, il bassista dei Soft Boys, Matthew Seligman, registr\u00f2 e and\u00f2 in tourn\u00e9e con Dolby negli anni ottanta.\nDolby si \u00e8 riaffacciato nel panorama musicale nel 2006, compiendo una serie di esibizioni in California e cantando in occasione dell'apertura di un centro commerciale a Boulder, Colorado. L'artista ha suonato per la prima volta da solista al Red Devil Lounge di San Francisco il 21 gennaio 2006, sorprendendo la folla che era l\u00ec per vedere la band locale dei Notorious. Successivamente ha effettuato una tourn\u00e9e negli Stati Uniti, il \"Sole Inhabitant Tour\", iniziata il 12 aprile 2006. Dolby \u00e8 andato, inoltre, in tourn\u00e9e tra novembre e dicembre del 2006 col produttore di musica elettronica BT.\nAltri interessi.\nNel 1993, Dolby divenne un imprenditore a tutti gli effetti fondando la \"Beatnik Inc.\" (precedentemente \"Headspace\"), azienda specializzata nei file audio dei telefoni cellulari, in particolare suonerie polifoniche.\nIn seguito, pur restando nel consiglio d'amministrazione, Dolby pass\u00f2 alla carica di amministratore delegato di Beatnik Inc. per ricercare altre soluzioni tecnologiche. Per tale scopo ha fondato nel 2002 la \"Retro Ringtones LLC\", che produce \"RetroFolio\", un software di gestione delle suonerie utilizzato dalle aziende coinvolte in tale mercato.\nDolby ha lavorato anche come produttore e compositore di brani per film e videogiochi.\nDiscografia.\nStudio albums\nCompilations\nEP's\nColonne sonore"}
{"id": "585073", "revid": "1745361", "url": "https://it.wikipedia.org/wiki?curid=585073", "title": "Alba (Scozia)", "text": "Alba \u00e8 il nome in gaelico scozzese (IPA: [\u02c8a\u026b\u0259p\u0259]) della Scozia (Alba anche in irlandese, Albu, invece, in gaelico antico). L'etimologia del nome \u00e8 forse connessa col latino \"albus\" e il greco \"alph\u00f2s\", avrebbe quindi il significato di \"terra bianca\". \"Alba\" sarebbe anche il nome originario della Milano celtica, e potrebbe anche essere l'antico nome delle Alpi, al singolare.\nLa parola proviene da un termine celtico che indicava tutta la Britannia, proprio come il termine di Albione, usato dagli autori greco-romani. La parola fu utilizzata dai gaelici per indicare tutta l'isola fino, circa, al IX-X secolo, quando pass\u00f2 invece ad indicare solo la Pittavia e Dalriada, cio\u00e8 il regno dei pitti e degli scoti, a nord del fiume Forth dell'estuario del Clyde, che sarebbe stato unificato da Kenneth Mac Alpin.\nCol tempo il regno incorpor\u00f2 altri territori a sud. Nell'Alto Medioevo fu latinizzato in \"Albania\" (non \u00e8 chiaro se condivida lo stesso etimo dell'odierna Albania o dell'antica Albania nel Caucaso). In seguito questa parola si trasform\u00f2 in Albany nel medio inglese, anche se fu utilizzata di rado per indicare il regno di Scozia, ma piuttosto il ducato di Albany."}
{"id": "585074", "revid": "78273", "url": "https://it.wikipedia.org/wiki?curid=585074", "title": "Spa unipersonale", "text": ""}
{"id": "585077", "revid": "599013", "url": "https://it.wikipedia.org/wiki?curid=585077", "title": "5B", "text": ""}
{"id": "585081", "revid": "834", "url": "https://it.wikipedia.org/wiki?curid=585081", "title": "5b", "text": ""}
{"id": "585085", "revid": "767487", "url": "https://it.wikipedia.org/wiki?curid=585085", "title": "Avvalimento", "text": "L'avvalimento, nell'ordinamento giuridico italiano, \u00e8 un istituto giuridico riguardante il settore dei contratti pubblici di lavori, servizi e forniture.\nVenne introdotto con il d.lgs. 12 aprile 2006 n. 163 (\"Codice dei contratti pubblici\"), in sede di recepimento delle direttive dell'Unione Europea nn. 2004/18 e 2004/17, e successivamente modificato con l'art. 89 del D. Lgs. n. 50/2016 (Nuovo Codice dei contratti pubblici)\nTipologie.\nIl D.Lgs. 163/2006 prevede due tipi di avvalimento:\nUtilizzo.\nGara d'appalto.\nQuesto tipo di avvalimento \u00e8 inerente alle procedure per l'affidamento di appalti di lavori, servizi e forniture da parte delle pubbliche amministrazioni.\nTramite tale istituto, un operatore economico che partecipa ad una procedura di gara per l'affidamento di un appalto pubblico per il quale \u00e8 richiesto il possesso di determinati requisiti (economico-finanziari o tecnico-organizzativi), pu\u00f2 dichiarare di avvalersi dei requisiti di un altro operatore economico. Tale tipo di avvalimento vale solo per la gara in oggetto e, in caso di aggiudicazione, ha valore per tutto il corso dell'appalto.\nL'Impresa che \"presta\" i propri requisiti (ausiliaria) a quella partecipante (ausiliata) resta estranea sia alla gara che al successivo contratto, ma deve formalmente impegnarsi sia nei confronti dell'Impresa validata che nei confronti della Stazione appaltante a mettere a disposizione della prima, per tutta la durata dell'appalto, tutte le risorse di cui questa risulta carente.\nRestano fermi i requisiti di ordine generale rif.art.38 codice dei contratti pubblici, che devono essere posseduti da entrambe.\nIl principio, che gi\u00e0 aveva trovato manifestazione nella giurisprudenza comunitaria e poi nazionale, \u00e8 stato formalmente regolato nelle direttive comunitarie n.17 e n.18 del 2004 ed \u00e8 stato recepito nella normativa nazionale con il codice dei contratti pubblici D.Lgs. 163 del 12 aprile 2006, che disciplina l'istituto nell'articolo 49. Tale articolo a sua volta riprende il dettato degli artt. 47 e 48 direttiva 2004/18 e dell'art.54, direttiva 2004/17.\nIl D.Lgs. 163/2006 \u00e8 stato tuttavia abrogato e sostituito dal D.Lgs. 18 aprile 2016, n. 50 (nuovo codice dei contratti pubblici), il cui art. 89 disciplina l'istituto.\nAttestazione dei requisiti di qualificazione.\nL'istituto dell'avvalimento nell'ambito di sistemi di attestazione o di sistemi di qualificazione \u00e8 regolato dall'art. 89, comma 2\u00b0, del nuovo codice dei contratti pubblici, che recepisce i principi stabiliti dall'art. 52, direttiva 2004/18 e dall'art. 53, direttiva 2004/17."}
{"id": "585088", "revid": "22356", "url": "https://it.wikipedia.org/wiki?curid=585088", "title": "Macronari", "text": ""}
{"id": "585091", "revid": "767487", "url": "https://it.wikipedia.org/wiki?curid=585091", "title": "Bronze Nazareth", "text": "Bronze comincia la sua carriera a sedici anni, formando, con alcuni amici del liceo, \"The South House Click\", primo passo verso il suo futuro musicale. Nonostante la buona volont\u00e0 per\u00f2 il gruppo non riesce a cogliere nessuna grande occasione. Attualmente non esiste nessuna registrazione ufficiale della S.H.C. Nel 2002 Bronze pubblica un demo su Internet intitolato \"The Unknown - Death's Birth: The Grip Of Behemoths\".\nDopo essere diventato, anche grazie all'aiuto dell'artista Cilvaringz, membro della Wu-Fam, Bronze si mette subito in gioco. Le sue prime produzioni effettive vanno collegate a \"Birth of a Prince\", disco solista di RZA del Wu-Tang Clan.\nNel 2005 Nazareth d\u00e0 vita a diverse strumentali su album quali \"Wu-Tang Meets the Indie Culture\", compilation del Wu-Tang Clan e artisti underground (Aesop Rock, Planet Asia ecc.) e \"State of the Arts\" di Afu-Ra.\nNel 2006, invece, pubblica il suo primo disco solista, \"The Great Migration\", supportato da alcuni membri della Wu-Fam. Lo stesso anno produce alcuni pezzi per \"Made in Brooklyn\", secondo disco del rapper Masta Killa (Wu-Tang Clan). Lavoro pure con suo proprio gruppo \"Wisemen\" da 2005 in pi\u00f9. In 2011, collabora con il gruppo Italiano \"Project Manzu\". Continua a pubblicare album dopo album, come collaboratore e da solo."}
{"id": "585093", "revid": "1452073", "url": "https://it.wikipedia.org/wiki?curid=585093", "title": "Wil Ohmsford", "text": "Wil Ohmsford \u00e8 un personaggio della trilogia di Shannara scritta da Terry Brooks. Nipote di Shea e Flick Ohmsford (con quest'ultimo non consanguineo in quanto Shea \u00e8 fratello adottivo di Flick).\nStoria.\nA causa della morte dei genitori in seguito ad una febbre, Wil decise in giovane et\u00e0 di diventare guaritore. Con grosso rammarico dello zio Flick Wil scelse di studiare con gli St\u00f6r, i leggendari gnomi guaritori considerati i migliori delle Quattro Terre.\nPrimo umano ad essere ammesso tra gli Stor, Wil trascorse molti anni a Storlock, imparando il linguaggio e l'arte della guarigione degli gnomi. La sua vita cambia quando Allanon, il leggendario Druido dato per morto durante gli ultimi cinquant'anni, compare a Storlock gravemente ferito e in cerca di aiuto. Guarito, Allanon chiede l'aiuto di Wil. L'Eterea, l'albero sacro degli Elfi, sta morendo e con la sua morte si sta sgretolando il Divieto, la barriera che imprigiona i Demoni del Vecchio Mondo. Per impedire che il Divieto cada e i Demoni siano liberati \u00e8 necessario che l'eletta Amberle porti il seme dell'Eterea alla sorgente del Fuoco di Sangue per permettere che l'albero rinasca.\nI Demoni sono per\u00f2 a conoscenza di Amberle e la giovane necessita di una protezione magica per poter sopravvivere. Poich\u00e9 Allanon rimarr\u00e0 a fianco degli Elfi per aiutarli, un altro dovr\u00e0 recarsi presso il Fuoco di Sangue con Amberle e l'unico in grado di farlo \u00e8 proprio Wil Ohmsford, legittimo possessore delle Pietre Magiche degli Elfi donategli da Shea. Accettato suo malgrado il compito, Wil durante il viaggio verso il Fuoco di Sangue incontra dei problemi nell'uso delle Pietre Magiche. Dopo averle usate con successo una prima volta e aver provato una sorta di cambiamento dentro di s\u00e9, Wil crea inconsciamente un blocco psicologico che gli impedisce l'uso delle Pietre Magiche. Riesce a superare il proprio blocco, distruggendo il demone sulle loro tracce, il Mietitore. Ma non ci sar\u00e0 per Wil un completo successo: Amberle, di cui si era molto innamorato, si trasforma nella nuova Eterea. Distrutto dal dolore e stremato dal lungo viaggio, Wil \u00e8 assistito nel suo recupero da Eretria, la ragazza Nomade che lo ha aiutato nel suo viaggio con Amberle e innamorata di lui.\nSi sposer\u00e0 con Eretria, non riuscendo tuttavia, come lui stesso sostiene, ad amarla come Amberle. Da lei avr\u00e0 due figli, Brin Ohmsford, la maggiore, e Jair Ohmsford, il minore. Nei due fratelli si manifester\u00e0 la Canzone Magica, poich\u00e9 parte della magia contenuta nelle Pietre Magiche \u00e8 passato dal padre ai figli. I due figli saranno i protagonisti del libro \"La Canzone di Shannara\".\nDopo il matrimonio con la Nomade, Wil giurer\u00e0 di non utilizzare pi\u00f9 le Pietre Magiche, perch\u00e9 si \u00e8 convinto che siano state loro a non permettergli di salvare Amberle. Esse finiranno relegate in una nicchia segreta nel caminetto della casa di Wil, fino a quando non le scopriranno Brin e Jair."}
{"id": "585094", "revid": "599013", "url": "https://it.wikipedia.org/wiki?curid=585094", "title": "6B", "text": ""}
{"id": "585095", "revid": "834", "url": "https://it.wikipedia.org/wiki?curid=585095", "title": "6b", "text": ""}
{"id": "585096", "revid": "767487", "url": "https://it.wikipedia.org/wiki?curid=585096", "title": "Thijs van Leer", "text": "Biografia.\nRaggiunse la sua prima notoriet\u00e0 internazionale nel 1970, con il gruppo di rock progressivo denominato Focus, con i quali propose canzoni di grande successo come \"House of the King\", \"Hocus Pocus\" e \"Sylvia\".\nNel 1977 il gruppo si sciolse e van Leer continu\u00f2 una carriera solista con produzioni che spaziavano dall'hard rock (\"I hate myself\" sotto denominazione Van Leer Band) alla musica classica (\"Introspection\") in cui suonava il flauto accompagnato dall'orchestra diretta da Rogier Van Otterloo (morto nel 1988).\nNel 2002 ricostitu\u00ec i Focus con una nuova formazione, e cominci\u00f2 un \"tour\" che lo port\u00f2 in giro per il nord Europa e anche negli Stati Uniti. Nel 2003 usc\u00ec per la Musea, una piccola etichetta francese, un album di nuove registrazioni in studio, intitolato \"Focus 8\", che incontr\u00f2 il favore del pubblico e della critica. Attualmente i Focus si esibiscono in \"tourn\u00e9e\" prevalentemente nei Paesi Bassi."}
{"id": "585097", "revid": "110157", "url": "https://it.wikipedia.org/wiki?curid=585097", "title": "Coppa delle nazioni africane 1986", "text": "La Coppa delle nazioni africane 1986 fu la quindicesima edizione della suddetta competizione riservata alle nazionali di calcio del continente africano. La manifestazione fu organizzata e vinta dall'Egitto. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre all'Egitto, ammesso d'ufficio come paese ospitante, e al Camerun, ammesso d'ufficio come detentore del titolo, parteciparono alla fase finale Costa d'Avorio, Senegal, Mozambico, Algeria, Marocco e Zambia. Qui sotto, in dettaglio, tutti i risultati del torneo."}
{"id": "585099", "revid": "92723", "url": "https://it.wikipedia.org/wiki?curid=585099", "title": "7B", "text": ""}
{"id": "585101", "revid": "834", "url": "https://it.wikipedia.org/wiki?curid=585101", "title": "7b", "text": ""}
{"id": "585102", "revid": "31886", "url": "https://it.wikipedia.org/wiki?curid=585102", "title": "Codice di Aleppo", "text": "Il codice di Aleppo (inglese \"Aleppo Codex\", ebraico \"Keter Aram Tzova\") \u00e8 il pi\u00f9 antico manoscritto del testo masoretico della Bibbia ebraica, mancante della Torah dal 1947. Nella sua forma attuale \u00e8 composto da 295 fogli su un totale originario di 487 (secondo alcuni 480).\nLe consonanti furono copiate dallo scriba Shlomo ben Buya'a in Palestina nel 925-930. Il testo venne poi verificato, vocalizzato e approvato dal caposcuola masoreta Aaron ben Moses ben Asher, operante a Tiberiade.\nIl Codice di Aleppo fu consultato dal teologo ebreo Maimonide (1135-1204) per la compilazione della sua opera \"Hilkhot Sefer Torah\" (\"Le leggi del libro della Torah\"), riguardante la stesura dei testi sacri. Questo ha contribuito a rendere il manoscritto come fonte di massima autorevolezza nella tradizione religiosa ebraica, sebbene Maimonide ha citato solamente la struttura in paragrafi e altri dettagli di formattazione, e non il testo in s\u00e9.\nContenuto.\nL'inizio e la fine del manoscritto sono mancanti, come anche alcune pagine intermedie. Il testo pervenutoci comincia con l'ultima parola di Deuteronomio 28,17 (\u05d5\u05de\u05e9\u05d0\u05e8\u05ea\u05da).\nIn seguito sono presenti: Giosu\u00e8, Giudici, 1-2 Samuele, 1-2 Re, Isaia, Geremia, Ezechiele, Osea, Gioele, Amos, Michea, Naum, Abacuc, Sofonia, Zaccaria, Malachia, 1-2 Cronache, Salmi, Giobbe, Proverbi, Rut, Cantico dei Cantici fino alla parola \u05d1\u05e0\u05d5\u05ea \u05e6\u05d9\u05d5\u05df in 3,11.\nSono completamente assenti Qoelet, Lamentazioni, Ester, Daniele, Esdra e Neemia.\nStoria.\nIl codice ha avuto una storia particolarmente movimentata. A met\u00e0 dell'XI secolo, circa un secolo dopo la sua stesura, il testo fu acquistato dalla comunit\u00e0 caraita di Gerusalemme, molto probabilmente dagli eredi di Aaron ben Asher. \nIn seguito (tra il 1079 e il 1099) fu portato presso la sinagoga rabbinica del Cairo, dove venne consultato da Maimonide. \nVerso la fine del XIV secolo fu portato ad Aleppo, in Siria, dove venne gelosamente custodito per secoli dalla comunit\u00e0 giudaica.\nNegli anni venti del XX secolo, Paul Kahle, l'autore dell'edizione critica del testo masoretico \"Biblia Hebraica\", chiese pi\u00f9 volte di poter fotografare il manoscritto, ma senza successo.\nNel 1944 lo studioso ebreo Umberto Cassuto ottenne finalmente il permesso di poter esaminare il codice, senza per\u00f2 poterne fare fotografie.\nNel 1947, durante gli scontri con la comunit\u00e0 giudaica di Aleppo, la sinagoga fu bruciata e il prezioso manoscritto fu pesantemente danneggiato all'inizio e alla fine, conservando solo 295 pagine delle originali 487; and\u00f2 persa la quasi totalit\u00e0 della Torah.\nNel gennaio 1958 il Codice di Aleppo fu portato a Gerusalemme, dove \u00e8 attualmente conservato nell'Israel Museum e finalmente accessibile per gli studi esegetici. \u00c8 stato usato come testimone fondamentale per numerose edizioni del testo biblico.\nVoci correlate.\nPrincipali codici greci:\nPrincipali codici ebraici:"}
{"id": "585105", "revid": "599013", "url": "https://it.wikipedia.org/wiki?curid=585105", "title": "8B", "text": ""}
{"id": "585106", "revid": "834", "url": "https://it.wikipedia.org/wiki?curid=585106", "title": "8b", "text": ""}
{"id": "585109", "revid": "767487", "url": "https://it.wikipedia.org/wiki?curid=585109", "title": "Jos\u00e9 Coutinhas", "text": "\u00c8 autore di diversi opere di poesia, teatro, racconti e canzoni, nonch\u00e9 traduttore di autori classici e moderni. \nTra le sue opere, la trilogia teatrale sul tema della emigrazione portoghese in Francia: \"Mataram um emigrante\", \"Maria n\u00e3o sejas francesa\" e \"Uma lan\u00e7a em Fran\u00e7a\".\nAutore di \"El Candidato\" e della versione francese \"Der Candidat\" in scena in Francia nel maggio 2006 per la Compagnie du Lys. \n\"Enfados\" poesia, \"O Barco Pescarejo\" racconti (dic.2005). Versione teatrale per il Teatro Nacional S\u00e3o Jo\u00e3o de \"Anfitri\u00e3o\" di Ant\u00f3nio Jos\u00e9 da Silva (sec.XVIII) e di \"El Burlador de Sevilla\" di Tirso de Molina (sec.XVII).\nCompletano la sua bibliografia le opere seguenti:"}
{"id": "585117", "revid": "767487", "url": "https://it.wikipedia.org/wiki?curid=585117", "title": "Locomotiva FS RD.142", "text": "Le locomotive RD.142 sono due locomotive Diesel appartenute alle Ferrovie dello Stato (FS) che hanno prestato servizio sulla linea a scartamento ridotto (950\u00a0mm) Castelvetrano-Porto Empedocle fino alla sua chiusura; in seguito alla chiusura all'esercizio della linea furono vendute a due societ\u00e0 operanti nella costruzione e manutenzione di linee ferroviarie.\nStoria.\nAlla fine degli anni settanta del XX secolo le Ferrovie dello Stato presero la decisione di sostituire le, ormai vetuste locomotive a vapore R.302, la cui manutenzione era sempre pi\u00f9 dispendiosa, per la trazione dei treni merci sulla linea Castelvetrano\u2013Porto Empedocle, ultima sopravvissuta della vasta rete a scartamento ridotto della Sicilia.\nNell'ottobre 1978 venne fatta, da parte delle Ferrovie dello Stato, l'ordinazione alla FIPEM di Reggello per la costruzione di due locomotive diesel da realizzare in stretta economia utilizzando parti gi\u00e0 in possesso dei magazzini scorte FS quali il motore Breda ID 36 a otto cilindri a \"V\" e i cambi Voith L24U delle locomotive 235, i carrelli di ricambio delle automotrici RALn 60 ed altri componenti accessori. \nLe due locomotive vennero costruite nel corso del 1981 e consegnate l'anno seguente ma presero servizio solo all'inizio del 1983\nLa linea ferroviaria Castelvetrano\u2013Porto Empedocle era gi\u00e0 stata limitata a Ribera quando queste macchine presero servizio, e il loro raggio di azione ordinario si limitava in genere a Sciacca stazione limite del tratto privo di gallerie che, a causa della loro sagoma limite ridotta, non permettevano il transito dei carri a scartamento normale posti sui carri speciali a scartamento ridotto. \nL'ultimo servizio fu svolto dalla RD 142.2002 con il treno merci 59971 Castelvetrano - Sciacca il 31 dicembre 1985, ultimo giorno di esercizio dell'ultima linea a scartamento ridotto esercitata dalle Ferrovie dello Stato.\nLe locomotive dopo la chiusura della linea subirono alcuni anni di accantonamento poi, nel 1993, la vendita: la 2001 fu acquistata dall'impresa Zanolla s.r.l.e la 2002 dall'Impresa di Costruzioni ferroviarie Ventura di Paola che la rimarc\u00f2 T 09 ridipingendola in colore Giallo.\nCaratteristiche.\nLe due locomotive furono costruite dalla FIPEM di Reggello (Firenze) secondo uno schema affermato: cabina di guida paracentrale con doppi comandi e avancorpi asimmetrici nei quali trovano posto le apparecchiature meccaniche; nell\u2019avancorpo maggiore trovano posto il motore, i gruppi meccanici, gli impianti ausiliari e di raffreddamento del termico mentre nell\u2019avancorpo minore vi sono le apparecchiature elettrice. Tutti gli impianti sono accessibili tramite i portelloni che si aprono sui praticabili. \nNella costruzione delle due macchine si fece ampio ricorso a componenti comuni ad altri gruppi del parco delle Ferrovie dello Stato. \nL'uso di componenti comuni venne previsto perch\u00e9, essendo il gruppo di numero esiguo, ci sarebbero stati seri problemi di reperimento dei ricambi in caso di avarie. Il motore, Breda-Isotta Fraschini diesel a 8 cilindri e quattro tempi ad alimentazione naturale, con cilindrata di 30.864\u00a0cm\u00b3 tipo ID 36 N8V, della potenza di 294 kW ma tarato a 250 kW al regime di 1.610 giri al minuto \u00e8 lo stesso delle locomotive a scartamento ordinario 235 delle FS, cos\u00ec come pure il cambio idrodinamico Voith tipo L 24U con trasmissione ad albero cardanico e giunto elastico interposto. Il tutto era completato da un riduttore/invertitore di marcia con rapporto fisso di trasmissione 1:1,99 per una velocit\u00e0 di marcia di 35 km/h, massima velocit\u00e0 consentita dalla linea. I carrelli adottati furono quelli originali di scorta delle automotrici RALn 60.\nLa colorazione venne realizzata secondo lo schema, a quel tempo unificato, verde con fasce gialle orizzontali, tetto colore alluminio, sottocassa nero e testate rosso.\nLe locomotive hanno dato nel tempo prova di buona affidabilit\u00e0, in virt\u00f9 dello schema meccanico ben collaudato."}
{"id": "585118", "revid": "77332", "url": "https://it.wikipedia.org/wiki?curid=585118", "title": "Eriugena", "text": ""}
{"id": "585119", "revid": "123087229", "url": "https://it.wikipedia.org/wiki?curid=585119", "title": "Cane da lupo cecoslovacco", "text": "Il cane da lupo cecoslovacco, talvolta abbreviato in lupo cecoslovacco (\"\u010ceskoslovensk\u00fd vl\u010diak\" in slovacco, \"\u010ceskoslovensk\u00fd vl\u010d\u00e1k\" in ceco, in inglese \"Czechoslovakian Wolfdog\"), \u00e8 una razza di cane, generalmente di taglia media, appartenente al gruppo dei pastori e bovari. \n\u00c8 una razza canina relativamente recente, nata da un esperimento condotto nel 1955 nell'allora Cecoslovacchia. Dopo aver creato una linea di selezione incrociando 48 esemplari di cane da pastore tedesco da lavoro con quattro lupi dei Carpazi (Brita, Argo, Sarik e Lejdy), il progetto fu quello di creare una razza di ibrido tra cane e lupo che avesse la tempra, la mentalit\u00e0 e l'addestrabilit\u00e0 di un pastore tedesco e la forza, le caratteristiche fisiche e la resistenza di un lupo: in sostanza l'aspetto del lupo e il carattere del cane.\nFu ufficialmente riconosciuta come razza nazionale in Cecoslovacchia nel 1982, mentre nel 1989 \u00e8 divenuta standard FCI n.\u00b0 332, gruppo 1, sezione 1.\nStoria.\nKarel Hartl, colonnello dell'esercito cecoslovacco, tent\u00f2 di far accoppiare una femmina di lupo dei monti Carpazi (Transilvania) \u2013 lupo grigio eurasiatico (\"Canis lupus lupus\") \u2013 con due pastori tedeschi di colore grigio. Il primo era mite, addomesticato e completamente sottomesso; il secondo, invece, era selvatico, nato e cresciuto nei boschi e totalmente indipendente. Il primo tentativo di accoppiamento fall\u00ec a causa di una violenta reazione della lupa, che morse il pastore tedesco addomesticato sul collo staccandogli un pezzo di carne grosso quanto un pugno. Gi\u00e0 l'anno seguente un secondo tentativo fu per\u00f2 coronato dal successo, segnando l'inizio vero e proprio della selezione. Questa volta ad accoppiarsi fu un solo pastore tedesco su due: quello selvatico. In seguito, ulteriori accoppiamenti hanno consentito di fissare i caratteri genetici e caratteriali della nuova razza.\nIl cane lupo cecoslovacco ha s\u00ec quattro lupi tra i progenitori, ma questo non significa che si possa attribuire una percentuale di sangue di lupo esatta alla razza. Per prima cosa, perch\u00e9 la diluizione del sangue \u00e8 progressiva nelle generazioni, e in secondo luogo per via dell'influenza della selezione umana. Questa razza di recentissima selezione \u00e8 stata creata allo scopo di ottenere cani sani e resistenti, ma facilmente addestrabili, da utilizzare originariamente nella guardia di confine dell'allora Cecoslovacchia. Recentemente si segnalano esemplari di questa razza utilizzati nella Protezione Civile, nel soccorso alpino e per il salvataggio, assieme al (cane) lupo italiano, analogo incrocio tra pastore tedesco e lupo appenninico.\nLa razza ha una giovane et\u00e0 e vanta una selezione dal livello qualitativo variabile, soprattutto in Italia.\nDescrizione.\nI colori accettati sono dal giallognolo grigiastro al grigio argento, con caratteristica maschera chiara. Il pelo \u00e8 forte e liscio con abbondante sottopelo soprattutto durante la stagione fredda. Gli occhi piccoli e obliqui di color ambra. Le orecchie: piccole, triangolari e sottili. Il muso \u00e8 netto e non ampio. Fronte leggermente arcuata con solco frontale non marcato. Zampe moderatamente arcuate con forti unghie nere.\nCarattere.\nCon il padrone instaura un legame molto forte, di grande fedelt\u00e0, rispetto e affetto. L'attaccamento al proprietario deriva direttamente dall'istinto di branco che lo porta a vedere nell'uomo il proprio \"capobranco\", se quest'ultimo sapr\u00e0 essere un buon leader. Ci vuole molta pazienza e bisogna sapersi imporre con la giusta autorevolezza, il lupo deve sentirsi sicuro e sapere che il suo padrone \u00e8 il capobranco.\nIl rapporto con i bambini \u00e8 decisamente buono se il cane \u00e8 abituato al contatto con essi, tanto che si pu\u00f2 ben dire che questa razza \u00e8 una sintesi tra Pastore Tedesco e lupo: il primo spicca per il senso di attaccamento alla famiglia, il secondo per l'istinto di protezione verso i \"cuccioli\" del branco. Nel complesso \u00e8 un canide dal grande temperamento, vivace e molto attivo, ma anche molto diffidente verso gli estranei e che ha bisogno di tantissimo movimento.\nCure.\nUna dieta ben equilibrata soprattutto in fase di accrescimento \u00e8 quanto basta per ottenere un buon soggetto da adulto. Una cosa a cui \u00e8 bene prestare attenzione sono i colpi di calore durante la stagione calda. In particolare, \u00e8 bene evitare di lasciare il cane chiuso in macchina anche se con i finestrini aperti. Nel caso accadesse, occorre per prima cosa raffreddare il corpo dell'animale e contattare immediatamente il veterinario. Per quanto riguarda il mantello, \u00e8 sufficiente non fargli mancare regolari spazzolate.\nIl suo temperamento richiede un'educazione coerente e ferma e che sappia esaltarne le caratteristiche. \u00c8 doveroso rendersi conto che si tratta di cani con un forte attaccamento, che pu\u00f2 diventare quasi morboso, verso il proprio padrone umano, ossia il \"capobranco\". Non \u00e8 facile meritarsi questa qualifica agli occhi del cane; soprattutto i maschi possono essere pi\u00f9 dominanti e ben poco docili. Sono molto espressivi visualmente, retaggio della comunicazione nel branco, e attenti al volto umano e alle diverse posture. Fondamentale \u00e8 la socializzazione costante, con cani e persone.\nDiffusione in Italia.\nNel 2004 sono stati iscritti 336 cuccioli, e nel 2008 485 cuccioli, ai libri genealogici ENCI. Nel 2012 sono stati contati 1030 cuccioli, nel 2013 sono nati 1024 cuccioli e la sua diffusione continua ad aumentare, nonostante la complessit\u00e0 e le esigenze di questo cane."}
{"id": "585120", "revid": "1305772", "url": "https://it.wikipedia.org/wiki?curid=585120", "title": "9B", "text": ""}
{"id": "585123", "revid": "124191787", "url": "https://it.wikipedia.org/wiki?curid=585123", "title": "NBA Finals", "text": "Le NBA Finals sono le finali del campionato di pallacanestro della National Basketball Association, che hanno sempre inizio a cavallo tra la prima e la seconda settimana di giugno.\nVi partecipano le vincitrici della Western Conference e della Eastern Conference. Le finali sono al meglio delle sette partite, quindi la serie \u00e8 vinta dalla squadra che per prima vince quattro partite.\nIl fattore campo \u00e8 assegnato in base al record vittorie-sconfitte ottenuto nella regular season. Il formato, dalla stagione 2014 \u00e8 ritornato quello precedente al 1985, cio\u00e8 la squadra con il record migliore ha diritto a disputare in casa le prime due gare della serie finale e poi le eventuali Gara 5 e Gara 7, mentre dal 1985 al 2013 invece la squadra con il miglior record giocava in casa le prime due gare e le eventuali ultime due.\nSi sono disputate in tutto 73 finali NBA, dal 1947 al 2019. Dalla stagione 1968-1969, inoltre, \u00e8 stato introdotto il premio di MVP delle Finali NBA, che alla fine della serie finale viene assegnato al miglior giocatore.\nAlla squadra vincitrice le NBA Finals viene consegnato il trofeo di campioni della NBA: il Larry O'Brien Championship Trophy.\nAlbo d'oro delle NBA Finals.\nIn grassetto la squadra vincitrice della finale:\nApparizioni alle NBA Finals.\nLe statistiche seguenti si riferiscono alle vittorie e sconfitte delle serie, non alle gare singole vinte e perse."}
{"id": "585124", "revid": "834", "url": "https://it.wikipedia.org/wiki?curid=585124", "title": "9b", "text": ""}
{"id": "585125", "revid": "1543377", "url": "https://it.wikipedia.org/wiki?curid=585125", "title": "Conservatorio di Sant'Onofrio a Porta Capuana", "text": "Il Conservatorio di Sant'Onofrio a Porta Capuana era uno dei quattro conservatori napoletani dalla fusione dei quali nacque l'attuale Conservatorio di San Pietro a Majella. Assieme alle altre tre scuole di musica, tale istituto fu tra il XVII e XVIII secolo il fulcro della gloriosa Scuola musicale napoletana.\nStoria.\nNacque nel maggio 1578 come istituto caritatevole per l'accoglienza di orfani e di bambini abbandonati, i quali venivano avviati fin da piccoli ai futuri impieghi artigianali. Questa fondazione prese il nome di \"Congregazione delle Vesti Bianche\", dato che vestivano tradizionalmente un abito bianco.\nDivent\u00f2 effettivamente una scuola di musica nel 1653, quando risultano menzionati undici allievi, due maestri di canto e un maestro di cappella. I piccoli scolari, dei quali quasi un quinto erano castrati, indossavano come divisa una sottana bianca e una zimarra e un cappello marrone. Durante il Seicento il compito principale del Conservatorio era quello di ammaestrare putti cantori per le processioni e gli oratori. Tra la seconda met\u00e0 del stesso secolo e i primi anni del Settecento, attraverso il severo operato dei suoi maestri come Cristoforo Caresana, Angelo Durante (zio del celebre Francesco Durante), Nicola Sabini e Nicola Fago, la scuola si sviluppo notevolmente e, grazie all'elevata qualit\u00e0 dell'insegnamento condotto al suo interno, ben presto lo port\u00f2 a concorrere con gli altri tre istituti. Nella prima met\u00e0 del Settecento grandi nomi della musica napoletana insegnavano al Sant'Onofrio, tra i quali Francesco Durante, Nicola Porpora, Francesco Feo e Girolamo Abos; nella seconda met\u00e0 del secolo, invece, si ricordano Carlo Cotumacci, Joseph Doll, Giacomo Insanguine, Giovanni Furno e Salvatore Rispoli.\nNel 1797 al Sant'Onofrio conflui il Conservatorio di Santa Maria di Loreto e nel 1806 tutti gli istituti di musica napoletani furono inglobati nel Real Collegio di Musica che poi diverr\u00e0 il Conservatorio di San Pietro a Majella."}
{"id": "585129", "revid": "18379", "url": "https://it.wikipedia.org/wiki?curid=585129", "title": "Luffa", "text": "Luffa \u00e8 un genere di piante appartenente alla famiglia delle Cucurbitacee.\nDescrizione.\nLa pianta \u00e8 rampicante come le zucche; il frutto ha un aspetto molto simile ad una zucchina.\nTassonomia.\nComprende le seguenti specie:\nColtivazione.\nPer preparare i semi alla semina si usa lasciarli in ammollo in acqua tiepida per 24 ore. Soltanto dopo questa prima fase vanno piantati nei vasetti da semina. Le piantine vanno annaffiate una volta al giorno. La temperatura di germinazione (al momento della semina) \u00e8 valutata tra i 10\u00a0\u00b0C e i 25\u00a0\u00b0C mentre quella di coltivazione si aggira tra i 15\u00a0\u00b0C e i 35\u00a0\u00b0C. Dopo 5 settimane iniziate a portare il vasetto all'esterno, lasciandolo all'ombra per un'ora il primo giorno, due ore il secondo e cos\u00ec via. Passata la sesta settimana la piantina sar\u00e0 pronta per essere piantata nell'orto (o qualunque terreno abbiate). La luffa \u00e8 una pianta molto esigente in termini di nutrimento: conviene predisporre una concimazione di fondo (indicato il letame maturo). Essendo una pianta rampicante sono necessari dei sostegni a cui si possa ancorare. Si ricorda infine che la pianta preferisce crescere in luoghi con una buona esposizione al sole.\nSe coltivate questa pianta a scopo di ottenere una spugna, lasciate il frutto sulla pianta per 90 giorni.\nUso.\nIl frutto \u00e8 utilizzato principalmente come spugna vegetale, in quanto al momento della completa maturazione si disidrata perdendo gran parte del suo peso. Ci\u00f2 che resta \u00e8 esclusivamente il corpo fibroso che costituisce la parte spugnosa.\nLa luffa \u00e8 dunque usata per pulire le stoviglie e per la pulizia della persona; non \u00e8 difficile coltivare questa pianta nella propria abitazione, per poi sfruttarla come spugna."}
{"id": "585136", "revid": "15756", "url": "https://it.wikipedia.org/wiki?curid=585136", "title": "Phalanx CIWS", "text": "Il Vulcan Phalanx (\u00abfalange\u00bb in lingua inglese) \u00e8 un sistema CIWS (Close-in weapon system) sviluppato per la Marina degli Stati Uniti. Esso \u00e8 diventato non solo un sistema standard per tale forza navale, ma \u00e8 stato sviluppato anche per essere un apparato semplice e relativamente economico, che pu\u00f2 essere installato in maniera agevole su qualunque nave che ne possa sopportare il peso.\nDenominato Mk 15/16 esso era la risposta ai sistemi missilistici antinave, specie quelli sovietici che rappresentavano la minaccia diretta.\nNato come programma negli anni '60, in qualit\u00e0 di sistema da usare contro missili e aerei che fossero passati attraverso le difese aeree missilistiche, e con un funzionamento pi\u00f9 semplice e rapido del Sea Sparrow Mk116, per il Phalanx si pens\u00f2 di usare un'arma affidabile e veloce come l'M61 Vulcan aeronautico, ma con una sostanziale riduzione della cadenza di tiro, limitata a 3.000 dei 6.000 colpi al minuto della versione aeronautica, e al livello del VADS terrestre, che certamente non \u00e8 un sistema altrettanto critico.\nL'azionamento dell'armamento era automatico con comandi idraulici. Il munizionamento da 20\u00a0mm non sembrava peraltro molto efficace. Allora venne utilizzato un tipo di munizione perforante decalibrato con nucleo da 12,7\u00a0mm in uranio impoverito, con un sabot in nylon e alluminio (APDS, Armor Piercing Discarding Sabot). La velocit\u00e0 \u00e8 molto pi\u00f9 alta e la traiettoria tesa, per essere pi\u00f9 preciso possibile.\nIl primo esperimento di dimostrazione del concetto di controllo del tiro, che sfruttava i progressi dell'elettronica e dell'intelligenza artificiale all'epoca disponibili, avvenne gi\u00e0 l'anno dopo, nel 1970, allorquando venne sperimentata con successo anche la munizione ad uranio impoverito, che all'epoca era ancora ben poco compreso come tipologia di munizione. Nel 1971 avvenne la prima sperimentazione con il prototipo ma solo al simulatore. Il primo impianto venne messo a bordo della fregata King dal 1973, il primo impiego in azione avvenne nel 1975 quando un sistema a bordo di un vecchio caccia in disarmo, il Cunninghan, distrusse tutte le armi lanciatigli contro.\nOperativit\u00e0.\nIl primo esemplare di produzione inizi\u00f2 nel 1977 e l'operativit\u00e0 arriv\u00f2 nel 1980 sulla portaerei \"USS Enterprise\", seguita a ruota dall\"'USS America\". L'anno dopo un primo impianto venne installato a bordo della fregata \"Bigelow\" e venne provato con ottimi risultati anche in vicinanza delle coste e degli echi che esse producevano, oltre che in situazioni di contromisure elettroniche. Alla fine, nel 1977, venne omologato per il servizio e part\u00ec la produzione, ma passarono altri 3 anni prima che le macchine di serie venissero installate sulle portaerei.\nAlla fine del 1984 erano stati gi\u00e0 installati 220 a bordo di 125 navi USA, con una installazione per fregata, 2 per cacciatorpediniere, incrociatore, nave anfibia o di rifornimento, 3-4 per portaerei o corazzata. Altri 52 erano venduti a marine straniere come quella giapponese. Attualmente, con tutte le versioni migliorate si \u00e8 arrivati a circa 800, confermando l'egemonia di questo modello nel settore specifico.\nNel 1983 venne posto in produzione un Phalanx migliorato, con una dotazione di munizioni aumentata e con la possibilit\u00e0 di scegliere in automatico 2 cadenze di tiro diverse, tutta la produzione.\nIl Block 1 \u00e8 entrato in produzione nel 1983, cosicch\u00e9 i tipi precedenti erano designati Block 0. La cadenza di tiro, grazie ad un sistema di azionamento pneumatico, \u00e8 aumentata a 4500 colpi al minuto, fattore molto importante per migliorarne le prestazioni, mentre la dotazione di munizioni \u00e8 parimenti aumentata. Anche i radar sono stati migliorati, con una maggiore sensibilit\u00e0 del radar di ricerca, sono state aggiunte munizioni con nucleo di tungsteno e sono state migliorate anche l'elevazione e velocit\u00e0 di processazione dati.\nIl tipo successivo \u00e8 stato designato Block 1A con un sistema computerizzato dalla capacit\u00e0 di processazione dati ulteriormente migliorata, cosa non sorprendente visto che negli anni '70-80 sono stati compiuti passi avanti di enorme portata nella tecnologia dei computer, algoritmi migliorati per contrastare bersagli manovranti e altre migliorie, incluse le apparecchiature di test di funzionamento.\nInfine il Block 1B comprende un sistema di ingaggio per bersagli di superficie e lenti, con modalit\u00e0 PSUM basata su un sensore FLIR (Forward Looking Infra-red) all'infrarosso che permette ingaggi contro elicotteri e bersagli di superficie.\nIl Phalanx ha avuto vari miglioramenti, ma fin dall'inizio \u00e8 stato caratterizzato da una notevole affidabilit\u00e0 di funzionamento, per l'impiego previsto, che contempla la possibilit\u00e0 di funzionare per giorni senza sparare un colpo, ma sorvegliando tutt'intorno e stando pronto a localizzare il bersaglio appena si avvicina.\nL'aumento della cadenza di tiro e delle munizioni lo hanno reso pi\u00f9 potente, ma ha subito critiche per la sua caratteristica base, quella del ridotto calibro, che lo mette in condizioni di inferiorit\u00e0 rispetto ad altri tipi di CIWS. La nave \u00e8 difesa meglio con armi di calibro superiore, ma, in ogni caso, il Phalanx ha dimostrato che pu\u00f2 ingaggiare bersagli supersonici anche a bassa quota come i Talos convertiti in Vandal; in una di queste sperimentazioni si \u00e8 visto il missile spezzarsi in 2 e rimbalzare in acqua finendo ugualmente addosso alla nave da cui esso sparava. Anche per queste evenienze \u00e8 stato necessario aumentare il calibro e la gittata delle armi. Il Phalanx non ha avuto modo di essere sperimentata in guerra. La sola azione \u00e8 stata quella di sparare addosso alla nube di chaff della corazzata \"Missouri\" nel 1991 per respingere i missili antinave iracheni lanciatili contro. Ma essi non vennero colpiti, fu la corazzata ad essere colpita da una fregata con alcuni colpi.\nLo svantaggio \u00e8 che \u00e8 un'arma di solo 20\u00a0mm di calibro, reputata insufficiente per gittata e potenza a distruggere pi\u00f9 di un missile attaccante in simultanea, oppure missili altamente supersonici con testate corazzate. Anche la dotazione di proiettili \u00e8 tutto sommato modesta.\nSe quindi \u00e8 utile contro lo Styx o anche l'Exocet non necessariamente lo sarebbe contro l'SS-N-22 Sunburn. L'unica volta che tale arma \u00e8 stata sparata, ha poi dimostrato la sua vulnerabilit\u00e0 ai chaff, quando nel 1991, durante l'operazione Desert Storm, gli iracheni lanciarono missili Exocet contro la flotta alleata. Gli inglesi avvertirono che non pareva avessero testate con ricerca radar ma IR, nonostante ci\u00f2 gli statunitensi lanciarono anche i chaff, e un Phalanx di una fregata USA li ingaggi\u00f2 considerandoli nemici e colpendo cos\u00ec la USS Missouri. Questo episodio genera nuovi interrogativi del tipo: cosa sarebbe successo se si fosse trattato di un CIWS con munizioni esplosive di potenza maggiore, come il Breda Dardo che usa proiettili da 40\u00a0mm, che avesse fatto fuoco non contro una corazzata ma contro una fregata? Verosimilmente avrebbe devastato la nave. Cos\u00ec questo episodio ha finito per dimostrare quanto sia difficile prevedere i risultati di un attacco a navi da guerra. Con i chaff dispiegati, lo Styx non ne fu disturbato, ma i CIWS s\u00ec, e cos\u00ec la marina statunitense rischi\u00f2 un clamoroso autogol, evitato dal lancio di missili Sea Dart di un Type 42 inglese.\nIn passato vi sono stati anche modelli terrestri del Phalanx, perlopi\u00f9 sistemato sopra il rimorchio di un autocarro. Alle volte esso \u00e8 stato abbinato a missili, come il Barak israeliano. Sebbene ideale per distruggere razzi d'artiglieria, non pare che esso sia stato acquisito da alcuno, e in Israele si punta piuttosto ai laser ad energia diretta, che peraltro, come dimostrato dalla recente guerra, sono ben lungi dal dispiegamento operativo, almeno in grande scala, e hanno difficolt\u00e0 a sparare contro razzi in rapida successione.\nUna prova indesiderata della pericolosit\u00e0 del Phalanx una volta inquadrato il bersaglio (nonostante il calibro), venne data anni fa quando uno di questi cannoni apr\u00ec il fuoco contro un bersaglio trainato da un A-6 Intruder. Per qualche motivo il radar acquis\u00ec l'Intruder invece del bersaglio, e nonostante la sua robustezza esso venne distrutto in pochi secondi. L'equipaggio si eiett\u00f2. Forse a bordo della nave giapponese, a seguito dell'incidente, qualcuno avr\u00e0 ricordato la sorte della Yamato, sopraffatta da una minaccia aerea che le sue difese piuttosto obsolete non potevano affrontare."}
{"id": "585141", "revid": "125401501", "url": "https://it.wikipedia.org/wiki?curid=585141", "title": "Renault Modus", "text": "La Modus \u00e8 una autovettura monovolume di segmento B prodotta dalla casa automobilistica francese Renault dal 2004 al 2013.\nStoria e profilo.\nDebutto.\nLa \"Modus\" nacque nel 2004 sullo stesso pianale da cui un anno dopo nascer\u00e0 la terza generazione di Clio e sul quale si basava la Nissan Micra terza serie.\nCaratteristiche.\nIl ruolo commerciale svolto dalla \"Modus\" era duplice: in primo luogo doveva servire ad arginare il dilagare delle vendite di molte piccole moderne monovolumi, come la Opel Meriva e la Fiat Idea, le quali, essendo economiche ma sufficientemente spaziose, finirono per diventare un'alternativa economica alle monovolume di taglia media. La stessa Renault Sc\u00e9nic, fino a poco tempo prima un best seller nella sua categoria, all'inizio degli anni duemila stava accusando una sensibile flessione nelle vendite, proprio a causa dell'ingresso sul mercato di tali piccole monovolume.In secondo luogo la \"Modus\" dovette proporsi come alternativa alla Renault Twingo tra le piccole monovolume Renault, un modello che ormai cominciava a sentire il peso degli anni. Inoltre, la piccola monovolume francese non era impostata come le rivali degli anni 2000, ma peccava in alcuni aspetti, primo fra tutti la limitata altezza del corpo vettura, che penalizzava gli occupanti pi\u00f9 alti. Per questo stesso motivo, la Casa della Losanga stava progettando proprio in quel periodo una nuova edizione della \"Twingo\", che per non sovrapporsi alla \"Modus\" stessa venne proposta con una classica carrozzeria da utilitaria di segmento A.\nLa linea della \"Modus\" si presentava con spigoli e rotondit\u00e0. Le differenze erano ben visibili tra il frontale, pi\u00f9 spigoloso specie nei gruppi ottici e la coda, pi\u00f9 tondeggiante. Il corpo vettura era piuttosto alto, per agevolare anche le persone di statura maggiore. Lunga 379 cm, la Modus si propose come una delle pi\u00f9 compatte nella sua categoria. Le sue ampie superfici vetrate ne garantivano luminosit\u00e0 e visibilit\u00e0 in manovra. \nAl suo debutto la Renault \"Modus\" venne prevista in cinque motorizzazioni, tre a benzina e due gasolio:\nNon mancarono motorizzazioni specifiche a seconda dei mercati di destinazione: per esempio, in Germania il 1.4 16v non venne previsto e al suo posto venne invece proposto un 1.6 16v da 88 CV, mentre il 1.5 dCi venne portato da 82 a 86 CV. \nIn ogni caso, il cambio era di tipo manuale a 5 marce su tutta la gamma. A richiesta era possibile avere un cambio automatico a 4 rapporti in abbinamento al motore 1.6 16v.\nCarriera commerciale.\nLa produzione venne avviata presso lo stabilimento Renault di Valladolid. La \"Modus\" \u00e8 la prima vettura compatta a guadagnare le cinque stelle nel crash test EuroNCAP. Le sue principali concorrenti erano la Fiat Idea, la Ford Fusion, la Honda Jazz, la Hyundai Matrix, la Lancia Musa, la Mazda 2, la Mitsubishi Space Star, la Nissan Note (con cui condivide la meccanica), la Opel Meriva e la Peugeot 1007. Un primo aggiornamento alla gamma si ebbe nell'aprile del 2005, quando i motori diesel e il 1.6 a benzina ricevettero alcune migliorie e la loro potenza crebbe leggermente. In pi\u00f9, vi fu l'arrivo di una terza motorizzazione diesel, sempre basata sul gi\u00e0 noto 1.5 dCi, ma con potenza portata a 106 CV e con cambio manuale a 6 marce. Pochi mesi dopo, a settembre, venne introdotto il cambio sequenziale a 5 rapporti come optional in abbinamento al motore 1.2 16v o, dove previsto, in abbinamento al motore 1.5 dCi da 86 CV. \nUn leggerissimo restyling si ebbe gi\u00e0 nel 2006 e consistette fondamentalmente nell'aggiornamento delle plastiche degli indicatori di direzione, ora trasparenti e non pi\u00f9 di color arancio. Nessuna variazione nella gamma motori. Nella primavera del 2007 il 1.4 16v venne sostituito da un 1.2 TCE da 101 CV, uno dei primi esempi di downsizing ottenuto diminuendo la cilindrata e montando un turbocompressore. Contemporaneamente, il 1.6 16v divenne ordinabile esclusivamente con cambio automatico a 4 rapporti.\nAll'inizio del 2008, la Modus venne ristilizzata in maniera pi\u00f9 decisa con nuovi gruppi ottici anteriori e posteriori e altre modifiche di dettaglio. Nella stessa occasione ven lanciata la Grand Modus, cio\u00e8 una versione a passo lungo della Modus, con una lunghezza portata a poco pi\u00f9 di 4 metri, aumento che si tradusse in un maggiore spazio interno. Alla fine del 2010 venne effettuato un altro piccolo aggiornamento che riguard\u00f2 soprattutto gli esterni (fari e calandra) e l'omologazione Euro 5 dei motori. Per quanto riguarda i motori, venne cancellato dai listini il 1.5 dCi da 106 CV, mentre gli altri due motori diesel da 68 ed 86 CV passarono rispettivamente a 75 e 90 CV di potenza massima. Nella stessa occasione, la dotazione di serie divenne molto completa, specie nell'allestimento Night &amp; Day, in cui vennero inclusi anche accessori come il controllo elettronico della stabilit\u00e0 e della trazione e i vetri oscurati. A met\u00e0 2011 gli allestimenti disponibili furono due, denominati Yahoo! e Live!. Quest'ultimo riprese la dotazione del precedente allestimento Night &amp; Day, ma con in pi\u00f9 gli interni in ecopelle/tessuto. Sempre nel 2011 il motore 1.2 TCe pass\u00f2 a 103\u00a0cv (76\u00a0kW).\nLa \"Modus\" e la \"Grand Modus\" vennero tolte di produzione alla fine del 2012, ma la vettura rimase in listino per altri mesi, fino all'estate del 2013.\nTabella riepilogativa.\nDi seguito vengono riepilogate le caratteristiche relative alla gamma della Renault \"Modus\", comprensiva anche delle versioni \"Grand Modus\" a passo allungato:"}
{"id": "585142", "revid": "125861293", "url": "https://it.wikipedia.org/wiki?curid=585142", "title": "Goalkeeper", "text": "Il sistema CIWS Goalkeeper \u00e8 il frutto di una collaborazione tra la Signaal olandese e la General Electric statunitense, che ha comportato la realizzazione di un sistema di difesa aerea di punto che potesse superare le prestazioni di quello che era l'apparato di riferimento della categoria, il Phalanx CIWS, anch'esso con una mitragliera GE aeronautica, in questo caso il 20\u00a0mm a sei canne M61 Vulcan.\nCaratteristiche.\nGi\u00e0 la differenza dell'artiglieria, 7 canne da 30mm contro 6 da 20 d\u00e0 l'idea della differenza in potenza bruta. Il cannone usato, tenuto in sede con una robusta struttura a traliccio, \u00e8 in effetti l'Avenger controcarro dell'A-10 Thunderbolt, che ha una potenza esuberante per il ruolo antiaereo e antimissile. Esso non sarebbe tuttavia sufficiente senza un affusto e un sistema di controllo del tiro all'altezza. L'apparato elettronico \u00e8 di fornitura olandese e comprende 2 radar disgiunti, 2 sistemi distinti piuttosto che uno solo integrato come quello, assai pi\u00f9 appariscente del Phalanx. La differenza \u00e8 che esistono 2 radar di tiro disgiunti, uno di ricerca in banda I rotante su di un supporto superiore per l'acquisizione dei bersagli, e uno in banda K e I con antenna a scansione conica per il loro inseguimento.\nLa direzione del tiro \u00e8 incentrata su di un calcolatore digitale che passa i dati all'affusto su cui \u00e8 sistemato il cannone. Questo a questo punto viene azionato con 2 motori elettrici esterni e spara a 70 colpi al secondo munizioni HE e decalibrate ad alta velocit\u00e0, al posto di quelle perforanti normali ma con nocciolo in uranio impoverito. Essi sono efficaci anche se hanno il nucleo in tungsteno. Il tamburo di rifornimento ha un nastro interno con 1190 colpi, praticamente quanto quelli del Phalanx ma con proiettili pi\u00f9 pesanti. La differenza di potenza \u00e8 data da munizioni sparate con una cadenza di tiro anche maggiore del sistema rivale, ma pesanti il quadruplo, e la combinazione di potenza e precisione ha tra l'altro dimostrato in un singolo test di potere distruggere 2 bersagli supersonici a pelo d'acqua, ingaggiandoli uno dopo l'altro nell'arco di un secondo. A parte questo, il cannone ha una struttura di diverso tipo, con versioni sia con deposito munizioni sopra la coperta che sotto di essa. L'arma \u00e8 stata scelta da varie marine come quella olandese, inglese e sud-coreana.\nMa il costo di un Goalkeeper \u00e8 maggiore di circa 2 volte di quello, gi\u00e0 non trascurabile, del Phalanx. La sistemazione del deposito munizioni sotto il ponte ha svantaggi e vantaggi, mentre di sicuro non vi sono problemi di sistemazione con il Phalanx, che pu\u00f2 essere installato sopra una qualunque struttura che possa ospitarlo.\nIl sistema radar del Goalkeeper \u00e8 capace di localizzare e tracciare ben 18 bersagli (alcune fonti parlano di 30) con l'elemento di ricerca rotante, che pu\u00f2 scegliere cos\u00ec la minaccia pi\u00f9 pericolosa, mentre il Phalanx, almeno basico, li ingaggia in maniera sequenziale, uno dopo l'altro. Il numero di bersagli aerei tracciabili \u00e8 addirittura eccessivo rispetto alla dotazione di munizioni del Goalkeeper (che consentirebbe al massimo una quindicina di ingaggi con 1-2 secondi di fuoco), al numero di quelli che si potrebbero trovare entro pochi chilometri dalla nave e in ogni caso, anche con 2-3 secondi di tempo di ingaggio per bersaglio non vi sarebbe il tempo materiale per distruggerne cos\u00ec tanti, anche se subsonici. I missili antinave supersonici sono per esempio ingaggiabili distruggendoli solo entro i 500 metri al massimo, quelli subsonici e anche gli aerei entro 1-2 chilometri, per cui posta una velocit\u00e0 di 250-300 metri al secondo si potrebbero al massimo ingaggiarne 2-3 attaccanti in simultanea. In ogni caso il Goalkeeper, per quanto poco diffuso rispetto al Phalanx, porta bene il nome (portiere, ovvero estremo difensore) assegnatogli, ottimizzando il tempo di intervento e la lunghezza della raffica in base al numero e tipo di minacce da affrontare. Non pare che abbia mai avuto una capacit\u00e0 secondaria contro bersagli di superficie, o quantomeno non una attrezzatura ottica dedicata allo scopo."}
{"id": "585143", "revid": "1305772", "url": "https://it.wikipedia.org/wiki?curid=585143", "title": "Manuel Ferraz de Campos Sales", "text": "Fu presidente del Brasile dal 15 novembre 1898 al 15 novembre 1902.\nDeputato repubblicano, fautore dell'abolizione della schiavit\u00f9 sotto l'imperatore Pedro II, fu ministro della Giustizia per la Repubblica, senatore (1890-1894), governatore del S\u00e3o Paulo (1894-1898) e quindi presidente della Repubblica (1898-1902).\nFu il principale autore della \"politica dei governatori\" o \"politica caff\u00e8 e latte\", alleanza tra i maggiorenti di S\u00e3o Paulo e Minas Gerais, che procurava l'appoggio al Congresso Nazionale attraverso rapporti clientelari tra l'Unione (presidente della Repubblica), gli Stati (governatori) e i Comuni (colonnelli). Nel 1900, per normalizzare la situazione finanziaria messa in crisi dal crollo della produzione dell'industria estrattiva nel Minas Gerais, uno dei settori trainanti dell'economia, attu\u00f2 una politica finanziaria e monetaria deflazionista e ottenne da banchieri inglesi un prestito di 10 milioni di sterline.\nCome governatore, all'epoca si diceva presidente, affront\u00f3 uno scoppio di febbre gialla, un conflitto nella colonia italiana con una sanguinosa caccia all'italiano, un'ondata di violenza nella citt\u00e0 di Araraquara nell'episodio conosciuto come Linchaquara ed invi\u00f3 truppe dello stato per combattere la guerra di Canudos.\nFece parte della Massoneria."}
{"id": "585144", "revid": "287204", "url": "https://it.wikipedia.org/wiki?curid=585144", "title": "Campionato italiano di hockey su ghiaccio 2006-2007", "text": "Il Campionato italiano di hockey su ghiaccio 2006-07 viene organizzato come di consueto dalla FISG. \u00c8 suddiviso, a livello nazionale, in serie A, serie A2 e serie C Under 26, cui va aggiunta la Serie C Interregionale.\nSerie A.\nUna squadra in pi\u00f9 rispetto all'anno precedente \u00e8 iscritta al campionato, il neopromosso FVG Aquile Pontebba all'esordio assoluto in massima serie.\nLe squadre al via: Alleghe HC, Asiago Hockey AS, HC Bolzano, SG Cortina, SHC Fassa, HCJ Milano Vipers, SG Pontebba, Renon Ritten Sport Hockey e HC Valpusteria.\nA differenza dell'ultima stagione, \u00e8 previsto un doppio (e non pi\u00f9 triplo) girone di andata e ritorno, al termine del quale le prime quattro classificate accedono al girone A di qualificazione, le altre cinque al girone B.\nAl termine della qualificazione, le prime due squadre del girone A accedono alle semifinali, mentre le altre due saranno teste di serie nei quarti di finale contro le prime due classificate del girone B. Tutte le fasi dei play-off saranno giocate al meglio delle cinque gare.\nUn cambiamento anche nel numero di stranieri: ogni societ\u00e0 potr\u00e0 tesserarne nove, ma schierarne al massimo sette. Per favorire l'inserimento dei giovani, gli under 23 inseriti nei \"farm team\" (Future Bolzano per l'HC Bolzano, All Stars Piemonte per il Cortina, Gherd\u00ebina per il Fassa e Valpellice per Milano) potranno giocare sia in A1 che in A2, mentre per i giocatori sopra i 23 sar\u00e0 necessario attendere un turno per fare il salto di categoria.\nSeconda Fase.\nGirone A.\nAccedono al girone A: HC Bolzano (21 punti), SG Cortina (19), HCJ Milano Vipers (19) e Renon Hockey (18)\nClassifica.\nSG Cortina e HCJ Milano Vipers, qualificate alle semifinali; Renon Hockey e HC Bolzano ai quarti.\nGirone B.\nAccedono al girone B: Alleghe HC (17 punti), SG Pontebba (16), HC Valpusteria (14), SHC Fassa (12), Asiago Hockey AS (6)\nClassifica.\nAlleghe HC e HC Val Pusteria qualificate ai play-off.\nPlay-off.\nQuarti di finale.\nI quarti di finale vedono affrontarsi le ultime due squadre classificate nel girone A e le prime due del girone B. Serie al meglio delle 5, con il vantaggio in casa delle provenienti dal girone A.\n Gara 1 - 10 marzo 2007\n Renon - Val Pusteria 1-5\n Bolzano - Alleghe 1-3\n Gara 2 - 13 marzo 2007\n Val Pusteria - Renon 4-5 d.r.\n Alleghe - Bolzano 3-4 d.t.s.\n Gara 3 - 15 marzo 2007\n Renon - Val Pusteria 3-2 d.t.s.\n Bolzano - Alleghe 3-7\n Gara 4 - 17 marzo 2007\n Val Pusteria - Renon 1-4\n Alleghe - Bolzano 1-3\n Gara 5 - 20 marzo 2007\n Bolzano - Alleghe 2-3\nSemifinale.\nLe semifinali vedono affrontarsi le prime due squadre classificate nel girone A e le due provenienti dai quarti. Serie al meglio delle 5.\n Gara 1 - 22 marzo 2007\n Milano - Alleghe 1-2 d.t.s.\n Cortina - Renon 7-1\n Gara 2 - 24 marzo 2007\n Alleghe - Milano 0-1\n Renon - Cortina 3-4\n Gara 3 - 27 marzo 2007\n Milano - Alleghe 5-3\n Cortina - Renon 4-5\n Gara 4 - 29 marzo 2007\n Alleghe - Milano 3-0\n Renon - Cortina 2-4\n Gara 5 - 31 marzo 2007\n Milano - Alleghe 7-2\nFinale.\nLe finali vedono affrontarsi le due squadre che hanno vinto tre partite nelle semifinali. Vantaggio del campo alla formazione meglio classificata al termine della Regular Season. Serie al meglio delle 5.\n Gara 1 - 3 aprile 2007\n Cortina - Milano 5-2\n Gara 2 - 5 aprile 2007\n Milano - Cortina 4-2\n Gara 3 - 7 aprile 2007\n Cortina - Milano 4-3\n Gara 4 - 10 aprile 2007\n Milano - Cortina 2-3 d.t.s.\n La Sportivi Ghiaccio Cortina vince il suo sedicesimo scudetto, 32 anni dopo l'ultimo titolo.\nFormazione Campione d'Italia:\nPortieri:\nDifensori:\nAttaccanti:\nAllenatore:\nMarcatori.\nLa classifica marcatori viene vinta da Michael Harder dell'Alleghe HC con 86 punti, frutto di 24 reti e 62 assist. Al secondo posto Kenny Corupe (SG Cortina) con 83 (35+48); al terzo Michael Souza (Cortina) con 73 (30+43). Seguono poi Niklas Eriksson (HC Valpusteria) a 67 (13+54), e Mike Omicioli (HC Bolzano) a 63 (12+51).\nCoppa Italia.\nRivoluzionata la Coppa Italia: non pi\u00f9 un mini torneo che coinvolge le due o quattro squadre maggiori della serie A, ma una competizione lunga tutta la stagione e che coinvolge tutte le compagini di A e le sette di A2 rimaste dalla scorsa stagione.\nLa vincente della Coppa Italia si qualific\u00f2 per la Continental Cup dell'anno successivo.\nA una prima fase a gironi (quattro) \u00e8 seguita - a gennaio 2007 - una \"final four\", sempre con una fase a gironi.\nLa vittoria al termine dei tre tempi regolamentari vale 3 punti, che diventano 2 in caso di vittoria ai rigori (1 alla sconfitta).\nNegli incontri tra squadre di A e di A2 viene limitato l'uso degli stranieri a 5.\nGironi eliminatori.\nGirone A.\nLe quattro squadre del girone sono: Asiago Hockey AS, HCJ Milano Vipers, SG Pontebba e H.C. Gherd\u00ebina - Val Gardena.\nGli incontri vengono disputati a Selva di Val Gardena.\n Prima giornata - 20 ottobre 2006\n Pontebba - Asiago 2-5\n Gherd\u00ebina - Milano 1-3\n Seconda giornata - 21 ottobre 2006\n Milano - Asiago 4-2\n Gherd\u00ebina - Pontebba 0-5\n Terza giornata - 22 ottobre 2006\n Pontebba - Milano 1-3\n Gherd\u00ebina - Asiago 2-5\nGirone B.\nLe quattro squadre del girone sono: HC Bolzano, S.V. Caldaro, HC Merano e Renon Ritten Sport Hockey.\nGli incontri vengono disputati a Caldaro e Merano.\n Prima giornata - 20 ottobre 2006\n \"a Merano\"\n Merano - Renon 2-5\n \"a Caldaro\"\n Caldaro - Bolzano 3-4 d.r.\n Seconda giornata - 21 ottobre 2006\n \"a Merano\"\n Merano - Bolzano 1-2\n \"a Caldaro\"\n Caldaro - Renon 0-7\n Terza giornata - 22 ottobre 2006\n \"a Merano\"\n Merano - Caldaro 3-0\n \"a Caldaro\"\n Bolzano - Renon 2-1\nGirone C.\nLe quattro squadre del girone sono: Alleghe HC, Appiano Pirats, HC Val Pusteria e WSV Vipiteno Broncos.\nGli incontri vengono disputati ad Appiano.\n Prima giornata - 20 ottobre 2006\n Vipiteno - Alleghe 1-6\n Val Pusteria - Appiano 5-4\n Seconda giornata - 21 ottobre 2006\n Val Pusteria - Vipiteno 6-4\n Appiano - Alleghe 5-6\n Terza giornata - 22 ottobre 2006\n Appiano - Vipiteno 10-1\n Val Pusteria - Alleghe 2-1\nGirone D.\nLe quattro squadre del girone sono: SG Cortina, Egna Wild Goose, SHC Fassa e HC Valpellice.\nGli incontri vengono disputati a Torre Pellice.\n Prima giornata - 20 ottobre 2006\n Egna - Cortina 6-7 d.r.\n Valpellice - Fassa 5-3\n Seconda giornata - 21 ottobre 2006\n Fassa - Egna 3-2 d.r.\n Valpellice - Cortina 4-5\n Terza giornata - 22 ottobre 2006\n Cortina - Fassa 2-3\n Valpellice - Egna 5-4\nFinal Four.\nSi \u00e8 giocata il 19, 20 e 21 gennaio 2007 al Palaonda di Bolzano. Vi presero parte HCJ Milano Vipers, HC Bolzano, HC Val Pusteria e HC Valpellice.\n Prima giornata - 19 gennaio 2007\n \"ore 17\"\n Val Pusteria - Milano 1-5\n \"ore 20.30\"\n Bolzano - Valpellice 9-6\n Seconda giornata - 20 gennaio 2007\n \"ore 17\"\n Valpellice - Milano 0-5\n \"ore 20.30\"\n Bolzano - Val Pusteria 3-4 d.r.\n Terza giornata - 21 gennaio 2007\n \"ore 15\"\n Val Pusteria - Valpellice 2-1 d.r.\n \"ore 18.30\"\n Bolzano - Milano 6-3\nClassifica.\n LHockey Club Bolzano vince la sua seconda coppa Italia.\nSupercoppa Italiana.\nDopo la pausa della stagione precedente, nel 2006 torna la supercoppa italiana. Come per la coppa Italia, la formula \u00e8 profondamente rinnovata. Non pi\u00f9 una gara secca in cui si scontrano vincitore di campionato e coppa Italia (entrambi vinti dai Vipers), ma una \"final four\", che coinvolge, oltre a Milano, il Renon Ritten Sport Hockey (vicecampione d'Italia), l'SG Cortina (vicecampione di coppa Italia e semifinalista in campionato) e l'Alleghe HC (semifinalista in campionato).\nTutti gli incontri sono giocati a Milano.\nSemifinali.\n Gara Unica - 30 settembre 2006\n Alleghe - Renon 3-6\n Milano - Cortina 4-3 d.t.s.\nFinale.\n Gara Unica - 1\u00ba ottobre 2006\n Milano - Renon 6-2\n LHockey Club Junior Milano Vipers vince la sua terza supercoppa italiana.\nSerie A2.\nSono nove le squadre anche in A2, dato che il Pontebba promosso in A non \u00e8 stato rimpiazzato, mentre lo sono state i Torino Bulls e il Settequerce, autoretrocessesi in C Under 26, rispettivamente da All Stars Piemonte e HC Future Bolzano (seconda squadra dell'HC Bolzano).\nLe squadre che prendono parte al torneo sono: Appiano Pirats, HC Future Bolzano, S.V. Caldaro, Egna Wild Goose, H.C. Merano, H.C. Gherd\u00ebina - Val Gardena, All Stars Piemonte Torino, H.C. Valpellice e W.S.V. Vipiteno Broncos.\nLa partecipazione dell'All Stars \u00e8 stata in dubbio fino all'ultimo momento a causa della mancanza di una pista adeguata: nonostante Torino abbia ospitato i XX Giochi olimpici invernali, solo un impianto, il palazzo del ghiaccio di corso Tazzoli (usato per gli allenamenti di pattinaggio di figura e short track) \u00e8 utilizzabile per le gare di hockey su ghiaccio, ma il rifacimento della pista \u00e8 stato terminato solo dopo l'inizio della stagione. I primi incontri casalighi sono stati giocati a Torre Pellice.\nLa formula prevede un doppio girone di andata e ritorno, seguito dai play-off.\nPlay-off.\nQuarti di finale.\n Gara 1 - 21 febbraio 2007\n Merano - Egna 3-1\n Vipiteno - All Stars 7-4\n Valpellice - Caldaro 3-2\n Appiano - Gherd\u00ebina 3-1\n Gara 2 - 23 febbraio 2007\n Egna - Merano 2-4\n All Stars - Vipiteno 5-6\n Caldaro - Valpellice 3-2\n Gherd\u00ebina - Appiano 3-5\n Gara 3 - 25 febbraio 2007\n Merano - Egna 7-1\n Vipiteno - All Stars 7-4\n Valpellice - Caldaro 3-1\n Appiano - Gherd\u00ebina 4-0\n Gara 4\n 27 febbraio 2007\n Egna - Merano 3-5\n 28 febbraio 2007\n All Stars - Vipiteno 1-3\n Caldaro - Valpellice 2-6\n Gherd\u00ebina - Appiano 0-3\n Gara 5 - 2 marzo 2007\n Valpellice - Caldaro 8-2\nSemifinali.\n Gara 1 - 11 marzo 2007\n Merano - Appiano 5-3\n Vipiteno - Valpellice 5-2\n Gara 2 - 14 marzo 2007\n Appiano - Merano 1-5\n Valpellice - Vipiteno 7-1\n Gara 3 - 16 marzo 2007\n Merano - Appiano 4-0\n Vipiteno - Valpellice 0-2\n Gara 4 - 18 marzo 2007\n Valpellice - Vipiteno 0-5\n Gara 5 - 21 marzo 2007\n Vipiteno - Valpellice 2-3 d.t.s.\nFinale.\n Gara 1 - 23 marzo 2007\n Merano - Valpellice 4-1\n Gara 2 - 25 marzo 2007\n Valpellice - Merano 5-3\n Gara 3 - 28 marzo 2007\n Merano - Valpellice 6-3\n Gara 4 - 30 marzo 2007\n Valpellice - Merano 3-7\nDurante il viaggio di ritorno da Merano dopo gara 3, il presidente dell'HC Valpellice Mauro Ferrando ebbe un incidente automobilistico in cui perse la vita. Per volont\u00e0 della famiglia e della societ\u00e0 piemontese, gara 4 si \u00e8 svolta nella data prevista.\nLHockey Club Merano si aggiudica la serie A2 e viene promossa in serie A. Il 15 giugno 2007, ultimo giorno utile per l'iscrizione al campionato successivo, il Merano ha comunicato la rinuncia alla massima serie per motivi economici, preferendo restare un'altra stagione in A2\nFormazione campione della serie A2:\nChristian Alderucci, Massimo Ansoldi, Lukas Casaril, Steve Gallace, Massimiliano Gallo, Andreas Huber, Florian Kirchler, Mike Knight, Manuel Lopresti, Thomas Mitterer, Hannes Oberd\u00f6rfer, Andreas Palla, Stefan Palla, Thomas Pirpamer, Christian Pixner, Stefano Ragno, Martin Rizzi, Adam Russo, Adrian Saul, Elia Squarzoni, Leonis Tambijevis, Christian Timpone, Daniel Told, Juha Matti Vanhanen, Lorenz Van Pf\u00f6stl, Thomas Z\u00f6schg.\nSerie C Under 26.\nPer il terzo anno consecutivo, la serie C - Under 26 nazionale ha questa denominazione: le squadre possono infatti schierare soltanto giocatori di meno di 26 anni. Promosso in A2 l'All Stars Piemonte, le squadre iscritte sono comunque 16, sempre divise in due gironi.\nSpareggi 9\u00ba-16\u00ba posto.\nSpareggio 9\u00ba-10\u00ba posto.\n Andata - 3 febbraio 2007\n Stilves - EV Bozen 5-2\n Ritorno - 10 febbraio 2007\n EV Bozen - Stilves 5-3\nSpareggio 11\u00ba-12\u00ba posto.\n Andata - 3 febbraio 2007\n Dobbiaco - Pergine 10-3\n Ritorno - 10 febbraio 2007\n Pergine - Dobbiaco 9-6\nSpareggio 13\u00ba-14\u00ba posto.\n Andata - 3 febbraio 2007\n Como - Ora 3-7\n Ritorno - 10 febbraio 2007\n Ora - Como 3-0\nSpareggio 15\u00ba-16\u00ba posto.\n Andata - 3 febbraio 2007\n Mal\u00e8 - Prad 6-8\n Ritorno - 10 febbraio 2007\n Prad - Mal\u00e8 5-0\nPlay-off.\nQuarti di finale.\n Gara 1\n 3 febbraio 2007\n Bressanone - Milano 3-2\n 4 febbraio 2007\n Alleghe - Laives 7-2\n Caldaro - Fiemme 3-4\n Feltreghiaccio - Val Venosta 5-1\n Gara 2\n 10 febbraio 2007\n Laives - Alleghe 1-4\n 11 febbraio 2007\n Milano - Bressanone 1-2\n Val Venosta - Feltreghiaccio 6-3\n Fiemme - Caldaro 2-5\n Gara 3 - 14 febbraio 2007\n Caldaro - Fiemme 5-3\n Feltreghiaccio - Val Venosta 2-5\nSemifinali.\n Gara 1 - 18 febbraio 2007\n Alleghe - Bressanone 5-3\n Caldaro - Val Venosta 5-2\n Gara 2 - 25 febbraio 2007\n Val Venosta - Caldaro 1-4\n Bressanone - Alleghe 6-7\nFinale.\n Gara 1 - 4 marzo 2007\n Alleghe - Caldaro 4-3\n Gara 2 - 9 marzo 2007\n Caldaro - Alleghe 3-2\n Gara 3 - 16 marzo 2007\n Alleghe - Caldaro 5-0\nLHockey Club Alleghe vince la Serie C Under 26.\nSerie C Interregionale.\nAnche la serie C Interregionale \u00e8 al suo secondo anno di vita. Si tratta di un campionato organizzato dai comitati regionali di Piemonte, Lombardia, Valle d'Aosta, Emilia-Romagna e - da quest'anno - Veneto. \u00c8 suddiviso in serie C1 e C2.\nSerie C1.\nRispetto all'anno precedente il numero di squadre partecipanti \u00e8 rimasto invariato.\nLe squadre partecipanti sono: Les Aigles du Mont Blanc Courmayeur (campione in carica), A.S. Ambrosiana 98, H.C. Bergamo, Wizards Bologna H.C. (neopromossa), Falchi Boscochiesanuova, H.C. Casate 2000, H.C. Chiavenna, H.C. Pinerolo e Varese Killer Bees.\nDopo un girone di andata e ritorno, le prime quattro classificate hanno avuto accesso ai play-off. Le semifinali si sono giocate con partita di andata e ritorno (4 e 11 marzo, in caso di una vittoria per parte, avrebbe passato il turno la squadra meglio classificata al termine del girone).\nLa finale \u00e8 giocata con partita di andata e ritorno (18 e 25 marzo, in caso di una vittoria per parte, tiri di rigore).\nPlay-off.\nSemifinali.\n Andata - 4 marzo 2007\n Les Aigles - Falchi 6-3\n Chiavenna - Varese 6-3\n Ritorno - 11 marzo 2007\n Falchi - Les Aigles 5-6\n Varese - Chiavenna 4-7\nFinale.\n Andata - 18 marzo 2007\n Les Aigles - Chiavenna 1-4\n Ritorno - 25 marzo 2007\n Chiavenna - Les Aigles 4-2\nLHockey Club Chiavenna si aggiudica la serie C1 Interregionale.\nSerie C2.\nSei le squadre al via: Tecnochem Bergamo, HC Black Angels Milano, HC Bormio, SG Lecco, CUS Milano e Giugoma Torino.\nLa formula: dopo un girone di andata e ritorno, le squadre vengono divise in due gironi. Nel Girone A accedono le prime tre classificate, nel Girone B le ultime tre.\nIn ogni girone le squadre si affrontano in andata e ritorno.\nLa finale viene giocata tra le prime due classificate del Girone A.\nSeconda Fase.\nSecondo quanto previsto dalla FISG i due gironi della seconda fase sarebbero dovuti essere cos\u00ec composti (tra parentesi i punti \"ereditati\" dal primo turno):\nIl Bormio, favorito per la vittoria finale, si \u00e8 per\u00f2 ritirato per protesta nei confronti della federazione. Causa scatenante, l'ennesimo rinvio di una partita (la prima del girone, contro il Tecnochem), con la squadra gi\u00e0 sul ghiaccio di Bergamo. La finale venne poi disputata in gara unica a Zanica tra CUS Milano e Tecnochem, dopo la disputa delle inutili, ai fini della qualificazione alla finale, gare del girone (entrambe vinte dal CUS Milano, la prima per 8-4, la seconda 5-0 a tavolino).\nFinale.\n Gara Unica - 31 marzo 2007\n Bergamo - CUS Milano 2-5\nIl CUS Milano Hockey si aggiudica la serie C2 interregionale."}
{"id": "585146", "revid": "339392", "url": "https://it.wikipedia.org/wiki?curid=585146", "title": "SG Pontebba", "text": ""}
{"id": "585149", "revid": "729019", "url": "https://it.wikipedia.org/wiki?curid=585149", "title": "Breda Dardo", "text": "Il sistema d'arma a corto raggio Dardo per la difesa aerea ravvicinata, \u00e8 un dispositivo realizzato dalla italiana Otobreda basato su un criterio differente da quello del Vulcan Phalanx rispetto al quale \u00e8 entrato in servizio poco tempo dopo. \nDardo 40mm.\nIl suo principio di funzionamento \u00e8 stato basato su un concetto diverso da quello dei cannoni Gatling ad altissima cadenza di tiro e precisione.\nIl Vulcan Phalanx di poco precedente ha una struttura che lo fa assimilare pi\u00f9 al cannone da 20mm Oerlikon della seconda guerra mondiale, quindi un'arma leggera, ad alta cadenza di tiro ma con piccolo calibro, e quindi con una gittata e un peso dei proiettili ridotta. \nL'altra arma fondamentale delle difese antiaeree che oggi si potrebbero definire \"sistema d'arma a corto raggio\" era il cannone Bofors da 40mm, e si pu\u00f2 ben dire che il Dardo ne sia l'estremo discendente, sia del concetto che dell'arma stessa, in quanto si tratta, fondamentalmente, di due cannoni Bofors L70 del tipo pi\u00f9 recente, con una cadenza di tiro aumentata a 300 colpi al minuto invece che circa 120, e con una canna da 70 calibri che consente una gittata utile massima contraerea di 4000m contro i 3000 del tipo precedente L60, in uso durante la seconda guerra mondiale. Di conseguenza un impianto binato moderno di questi cannoni pur pesando poco oltre quello di uno binato L60 ha l'efficacia superiore a quella di un impianto quadruplo della Seconda guerra mondiale. La velocit\u00e0 iniziale, nonostante il peso leggermente maggiore \u00e8 di circa 1000m/s contro gli 850 delle armi degli anni trenta. Ma non \u00e8 solo questa la differenza, perch\u00e9 le munizioni sono ancora pi\u00f9 perfezionate, come anche i direttori di tiro radar automatici.\nLa dotazione di munizioni comprende infatti nuovi proiettili dotati di spolette di prossimit\u00e0 a differenza di quelle del periodo bellico che non le avevano (durante il conflitto il minimo calibro era il 76mm per le spolette di questo tipo). La loro efficacia \u00e8 relativa non alla prima generazione postbellica, ma alla seconda generazione degli anni '70 e ha un raggio di circa 6-7m utile. La munizione ha una struttura migliorata, con una quantit\u00e0 maggiore di esplosivo, di tipo molto energico rispetto ai tipi precedenti. Esso trasforma il corpo della granata in oltre 2400 frammenti, di cui 600 sono palline di tungsteno, lega durissima e altrettanto pesante. Essi possono perforare circa 10mm di alluminio a una decina di metri. Con una cadenza di tiro combinata di circa 600 colpi al minuto non sarebbe stato infatti possibile aspettarsi elevati risultati con impatti diretti o con spolette a tempo di tipo classico, ma con le munizioni con spoletta di prossimit\u00e0 \u00e8 possibile causare molti danni, mettendo fuori uso i sistemi di guida dei missili antinave. Sono disponibili anche proiettili HE (ad alto esplosivo) e AP-T (perforanti-traccianti per impatti diretti), possibili peraltro solo entro il migliaio di metri. In questo caso la distruzione del missile o dell'aereo \u00e8 immediata, ma meno probabile. Le munizioni perforanti ed esplosive sono assieme nel sistema di caricamento. Questo \u00e8 molto diverso rispetto a quelli del periodo bellico, che si basavano su clip manualmente sistemati da 4 colpi, che ovviamente riducevano la cadenza di tiro pratica. Qui invece esistono due depositi, uno per cannone, serventi una canna l'uno, e capaci di ospitare centinaia di proiettili, sparandoli tutti in rapida sequenza. Il modello B \u00e8 installato sulle navi pi\u00f9 piccole e leggere e ha 444 colpi in totale. Il modello A ne ha 736, che consentono alle sue armi potenti ma con cadenza di tiro ridotta un'autonomia di fuoco di oltre 1 minuto. Vero \u00e8 che la ricarica \u00e8 molto pi\u00f9 lenta di quella di un Phalanx, ma la capacit\u00e0 di ingaggio bersagli \u00e8 probabilmente di 10-15 consecutivi, mentre per il tipo B la riserva \u00e8 444 colpi.\nIl sistema di direzione del tiro \u00e8 vario, ma spesso viene installato il sistema Dardo, che rende la torretta un CIWS vero e proprio. La torretta con la sua caratteristica calotta bianca in vetroresina rinforzata, non ha equipaggio e l'installazione \u00e8 esclusivamente telecomandata dalla direzione di tiro della nave, senza quindi impianti di tiro sull'affusto stesso. Cos\u00ec \u00e8 possibile cambiare facilmente i sistemi di tiro ma \u00e8 vero anche che essa \u00e8 cos\u00ec priva di un sistema suo e quindi \u00e8 necessario prevedere spazi e costi aggiuntivi, inoltre \u00e8 richiesto un locale sotto il ponte cosa che limita le possibilit\u00e0 di installazione.\nIl sistema di guida verte su di una direzione di tiro RTN-20X in banda I/J di scoperta aerea, e il radar RTN-10X di piccolo diametro per il controllo del fuoco e l'inseguimento bersagli.\nServizio.\nIl Dardo ha avuto una notevole diffusione per due motivi: il primo motivo \u00e8 dovuto al fatto che si tratta del secondo sistema sviluppato in Occidente dopo il Phalanx almeno, a garantire la difesa antimissili, per i tempi di reazione, importantissimi per un sistema del genere, e per la velocit\u00e0 di inseguimento bersagli; il secondo motivo \u00e8 la vendita abbinata alle navi italiane nel periodo di maggiore floridezza della cantieristica italiana, e in pi\u00f9 dal fatto che le industrie cantieristiche europee erano mal servite dalla loro industria, cos\u00ec presa dai missili da avere dimenticato di sviluppare un sistema d'artiglieria adatto ad equipaggiare le innumerevoli navi che uscivano dai loro cantieri. Cos\u00ec le navi con le bianche cupole di questo tipo hanno fatto la loro comparsa, anche perch\u00e9 i cannoni da 40mm sono validi anche contro bersagli di superficie, tanto che la loro gittata massima \u00e8 di 12500m sull'orizzonte.\nIl problema \u00e8 che il peso e gli ingombri di questi sistemi sono notevole e pertanto non possono essere installati ovunque. Le fregate italiane Maestrale li hanno in sottoscala, dietro le scale della plancia comando, e non possono sparare n\u00e9 direttamente a prua n\u00e9 a poppa.\nCirca una ventina di marine hanno adottato questo sistema assai costoso anche se potente, come le fregate Lupo, Maestrale e Meko 360, le corvette Meko 140 e Esmeraldas, le motocannoniere missilistiche come le Combattante III e le Ramadam. Gli incrociatori portaelicotteri Garibaldi e Vittorio Veneto hanno ricevuto anche loro tre impianti Dardo, con disposizione invertita con due avanti e uno indietro per il primo e il contrario per il secondo. Le spolette di prossimit\u00e0 hanno subito un decadimento della loro affidabilit\u00e0 dal 90% inteso originariamente a solo il 25% in appena cinque anni, per cui ad un certo punto della loro carriera questi sistemi hanno avuto un problema di affidabilit\u00e0 non evidente ma drammatico nei fatti. Le spolette erano prodotte in Italia dalla Borletti su licenza della svedese Bofors che l'aveva progettate e fornite inizialmente. Addirittura vi fu una soluzione draconiana, con la fornitura svedese affidata agli impianti dei due incrociatori, perch\u00e9 incidentalmente si verific\u00f2 che il lotto comprato in Svezia non aveva avuto tale decadimento di affidabilit\u00e0. Le designazioni delle munizioni \u00e8 PFHE per il tipo pi\u00f9 recente, ma esistono anche le altre tipologie come le APCH-T, PFHE, HCHE, HE-T, P-T e altri ancora.\nUn modello migliorato \u00e8 il Fast Forty, proposto in varie configurazioni, con torretta telecomandata o anche con controllo locale. Esso \u00e8 stato progettato per vari motivi, ma soprattutto perch\u00e9 grazie al progresso tecnologico e meccanico \u00e8 stato possibile aumentare la cadenza di tiro delle armi automatiche rispetto alle soluzioni pensate negli anni sessanta, facendo fare un altro salto alla progettazione complessiva di queste mitragliere quasi paragonabile a quello del dopoguerra. In particolare, si temeva che la cadenza di tiro del Dardo fosse troppo bassa contro la minaccia di missili supersonici, come quelli altamente manovrabili o stealth, in ogni caso pi\u00f9 difficili di quanto non fossero tradizionalmente, e contro i quali i 10 colpi al secondo del Dardo standard potevano lasciare molto a desiderare dato il ridottissimo tempo utile per sparare, e la difficolt\u00e0 di tracciare i bersagli di questo tipo.\nEsso non ha avuto per\u00f2 molto successo, perch\u00e9 nel frattempo era apparso il Super Rapido da 76mm e il \u2018veloce quaranta\u2019 pur avendo aumentato la cadenza di tiro da 300 a 450 colpi al minuto, e quindi a 900 colpi al minuto in installazione binata, non ha retto il confronto tanto da non essere installato nemmeno sulle nuove navi italiane come i cacciatorpediniere De la Penne, sui quali originariamente erano previsti due Dardo, sostituiti dopo una riprogettazione dai Super Rapido.\nBreda 30mm.\nUtilizzando alcune tecnologie del sistema antimissili Dardo, la Breda ha realizzato anche una torretta pi\u00f9 piccola, facilmente riconoscibile per la sua struttura leggermente meno sferica in quanto con la base pi\u00f9 bassa rispetto alla cupola.\nLa torretta \u00e8 stata realizzata per essere sistemata come armamento per la difesa ravvicinata per navi da guerra, ma in pratica \u00e8 stata usata soprattutto come armamento principale delle motovedette pi\u00f9 grosse come quelle della Guardia di Finanza, in genere abbinata ad apparati optronici di controllo tiro e sorveglianza disgiunti dall'affusto.\nLa torretta \u00e8 stata realizzata in quattro versioni diverse, due binate e due singole con cannoni tedeschi Mauser Model F da 30mm con lunghezza della canna di 82 calibri."}
{"id": "585151", "revid": "729019", "url": "https://it.wikipedia.org/wiki?curid=585151", "title": "Seaguard", "text": "Il Seaguard \u00e8 un sistema CIWS multinazionale, sviluppato da un consorzio comprendente Contraves, Oerlikon e Plessey per difendere le navi da attacchi aerei e soprattutto missilistici.\nStruttura.\nEsso si basa non su un'arma a cadenza di tiro elevatissima, Gatling a canne rotanti, ma su un complesso di 4 armi a canna singola, che nel complesso hanno un volume di fuoco adeguato. Esse sono infatti le mitragliere Oerlikon KBB, con cartuccia 25x184mm e con una cadenza di tiro di 800 colpi al minuto ciascuna, ciascuna con un freno di bocca a luci multiple.\nEsse sono sistemate in 2 coppie sovrapposte, strettamente assemblate, con una serie di tralicci che le tiene saldamente stabili sulla posizione riducendo al massimo la dispersione e quindi aumentando la gittata utile. Le canne sono ricoperte da una camiciatura, probabilmente contenente acqua per il raffreddamento.\nL'affusto vero e proprio, noto come \"Sea Zenith\" GMB-1B1Z, ha una curiosa postura: anzich\u00e9 essere verticale \u00e8 inclinato verso l'indietro, con una struttura vagamente rettangolare. Questo sistema \u00e8 estremamente agile e pensato per seguire anche i missili con attacco verticale e in qualsiasi altra modalit\u00e0. Mentre altri sistemi hanno un alzo di 75 gradi se di impiego generale o di 85 se CIWS, il Sea zenith ha un alzo massimo di ben 127 gradi, e malgrado l'originale sistemazione, con una depressione di 20 gradi ugualmente garantita. Le munizioni sono di vari tipi, come l'HE-I, esplosiva incendiaria, e l'AMDS anti missile a rivestimento di sabot, ovvero munizioni decalibrate che garantiscono una velocit\u00e0 di oltre 1200 metri al secondo. Essi sono particolarmente studiati per ingaggiare missili antinave.\nLa direzione di tiro \u00e8 di pertinenza britannica, con una sistemazione, a differenza di altri tipi, disgiunta dall'affusto, cosa che comporta vantaggi e svantaggi. Tra questi ultimi la necessit\u00e0 di prevedere spazi e ingombri aggiuntivi oltre a quelli della torre, per cui il peso del sistema da solo \u00e8 sottostimato rispetto alle reali esigenze del sistema. Tra i primi la possibilit\u00e0 di scegliere apparati di fuoco con maggiore facilit\u00e0. Il sistema di guida comporta un radar in banda K, un sistema televisivo con camera termica aggiuntiva, un telemetro laser, in modo da rendere possibile l'uso dell'arma anche senza radar operativo. Il numero degli ingaggi possibile raggiunge anche i 18 senza ricaricare i 1660 colpi sistemati sotto coperta, quindi un ulteriore aggravio di requisiti per la nave, ma ciascuna delle mitragliere ha 410 colpi con alimentazione indipendente che rende possibile un'autonomia di tiro eccellente.\nSuccesso.\nComparato al Phalanx il Seaguard ha la necessit\u00e0 di spazi liberi sottoponte e di sistemi esterni per la designazione e il controllo del tiro. Il peso \u00e8 simile oppure maggiore, a seconda di come si conteggia.\nLa caratteristica di avere 4 armi da 25mm indipendenti anche come alimentazione rende il Seaguard pi\u00f9 affidabile, almeno sulla carta, anche se richiede maggiore complessit\u00e0 per il meccanismo di alimentazione. Le granate sono pesanti l'80% in pi\u00f9 di quelle da 20mm, la cadenza di tiro complessiva \u00e8 paragonabile, ma la gittata utile di tiro \u00e8 maggiore almeno nel caso di ingaggi contro aerei, fino a 2500-3500 m mentre \u00e8 uguale contro missili (max 1500 m). La semplicit\u00e0 del Phalanx, che sopra la coperta ha una struttura del tutto autosufficiente ha anche inconvenienti, come quello di affidarsi a una sola arma che, in caso di guasti, riduce subito a 0 il volume di tiro, mentre l'arma richiede del tempo per raggiungere la massima cadenza di tiro, essendo da vincere l'inerzia delle canne rotanti.\nIl Seaguard, sicuramente pi\u00f9 costoso, ha trovato, essendo oltretutto un prodotto di sola esportazione, un successo limitato essenzialmente alle Yavuz turche che ne hanno ricevuto ben 3 esemplari, 2 a poppa e 1 a prua, ciascuna. Queste fregate classe MEKO 200T sono state il principale utente di questo CIWS, mentre la Marina Militare italiana ha valutato a sua volta il Seaguard, ma ha scelto poi il cannone da 76mm come successore del CIWS Dardo. Il Seaguard, nonostante le sue indubbie qualit\u00e0 non ha quindi trovato il successo di Phalanx, Dardo, Super Rapido e Goalkeeper.\nVarianti.\nDa notare che un sistema simile \u00e8 stato invece adottato dall'Esercito Italiano, con una torretta armata con 4 mitragliere da 25mm installata su di un M113 modificato, chiamato SIDAM. Esso ha avuto molte critiche, per\u00f2, perch\u00e9 per ospitare le 4 armi il sistema di controllo tiro, specie per l'assenza di radar, \u00e8 stato ridotto eccessivamente, essenzialmente ad un calcolatore di tiro, un telemetro laser e una camera a intensificazione di luce.\nConcepito come equivalente dello ZSU-23-4 Shilka, esso ha abbandonato il radar di condotta di tiro, anche se \u00e8 possibile collegarlo a radar di scoperta di tiro esterni. Ma nell'insieme le sue caratteristiche sono state sostanzialmente un regresso rispetto a quelle del sistema sovietico di 25 anni prima, come anche la cadenza di tiro, che essendo data da mitragliere di tipo diverso da quelle del Seaguard, \u00e8 limitata a circa 2400 colpi complessivi, con 640 pronti al tiro (Seaguard: 3200c.min con 1660 pronti, ZSU 3200-4000 con 2000 colpi complessivi presenti nel sistema di alimentazione). Uno degli ultimissi sistemi semoventi di artiglieria antiaerea ordinato in quantit\u00e0, il SIDAM \u00e8 risultato anche quello pi\u00f9 criticato, almeno considerando i soli apparati entrati in servizio (quindi eccettuati sistemi come il DIVAD)."}
{"id": "585152", "revid": "15756", "url": "https://it.wikipedia.org/wiki?curid=585152", "title": "Meroka", "text": "Il CIWS Meroka \u00e8 un modello di apparato d'artiglieria da difesa ravvicinata che venne sviluppato negli anni ottanta in Spagna.\nQuesta nazione ha sviluppato negli anni tecnologie d'avanguardia e grazie alla flotta di rilevanti dimensioni che ha costruito ha ritenuto di potersi dotare, per la prima volta, di un sistema d'arma navale di tipo nazionale, nonostante il costo che questi normalmente hanno. La ditta che lo ha progettato \u00e8 la \"Bazan\", gi\u00e0 responsabile della costruzione di numerose navi della flotta nei suoi cantieri, attualmente confluita nella Navantia.\nSi \u00e8 cominciato con un sistema di tipo assai semplice, una torretta di artiglieria dotata di un volume di fuoco enormemente elevato, collegato ad una direzione del tiro sofisticata.\nQuesta fondamentale caratteristica per assicurare la rapidit\u00e0 di scoperta e reazione \u00e8 affidata ad un radar RAN-12/L che passa le informazioni ad un radar Doppler monoimpulso modello Lockheed PVS-2 Sharpshooter (tiratore scelto) in banda I/J sistemato sull'impianto stesso, dotato di una portata pratica di 5\u00a0km, con un apparato coassiale di inseguimento televisivo diurno notturno, con telecamera a basso livello di luce e termica.\nQuesto apparato \u00e8 controllato da una consolle PDS-10 con un elaboratore digitale. La consolle con operatore umano interviente solo quando il radar non funziona per qualche motivo o vi \u00e8 la necessit\u00e0 di sparare contro bersagli in mare.\nLa vera caratteristica del sistema \u00e8 lo straordinario volume di fuoco della batteria di cannoni, con ben 12 cannoni da 20\u00a0mm Oerlikon KAA. Essi hanno una cadenza di fuoco complessivo di ben 9000/minuto, 3 volte quello del Phalanx originale e circa doppio rispetto ai modelli migliorati. Le canne sono leggermente inclinate tra di loro per cercare di aumentare il volume di spazio saturabile dalla raffica.\nEsistono tuttavia anche delle controindicazioni. La maggiore \u00e8 che vi sono solo 720 colpi pronti al tiro, appena sufficienti per 5 secondi di fuoco. Altrettante munizioni sono presenti in 3 contenitori esterni ma connessi all'impianto stesso. Una delle stranezze \u00e8 anche che se adottate le mitragliere Rheinmetall Rh-202 (gi\u00e0 usate in Spagna) o altri tipi similari, da 1000 colpi/minuto, sarebbero bastati 6-8 cannoni. I cannoni M39 aeronautici, anche questi ben conosciuti in Spagna in quanto sistemate anche sui caccia F-5, sono capaci (pur essendo sempre monocanna), di 1500 colpi/minuto e avrebbero consentito, con 4-6 esemplari, di ottenere lo stesso effetto che con 12 Hispano-Suiza di vecchio modello.\nInfine la presenza, come sul Kasthan o il Myriad di 2 armi gatling M61 con 3.000-4.500 colpi/ minuto (teoricamente anche 6.000, nelle installazioni aeronautiche) avrebbe potuto pure portare ad un design meno complesso.\nIn ogni caso, l'autonomia di fuoco (il Phalanx ha oltre 1.000 colpi, sufficienti per sparare senza ricarica per 20 secondi) \u00e8 troppo ridotta, cosa che necessita della massima precisione al momento del tiro, senza tiri di correzione.\nIl concetto \u00e8 quindi pi\u00f9 simile a quello di un fucile a pallettoni, con un degrado di prestazioni se vi \u00e8 la necessit\u00e0 di sparare a media distanza. Il peso \u00e8 invero ridotto, 4.500\u00a0kg ovvero i 3 quarti di un Phalanx CIWS, quindi ha un rapporto massa-potenza di fuoco 4 volte maggiore. Nell'insieme un apparato semplice, costruito con i mezzi e le tecnologie per lo pi\u00f9 gi\u00e0 disponibili, e presumibilmente efficace, anche se mai sperimentato in guerre reali.\nIn ogni caso il sistema \u00e8 stato giudicato valido e adottato con almeno 20 esemplari in Spagna, con 4 per la portaerei Principe de Asturias, e 11 su altrettante fregate. La stima della sua efficacia comprende un'apertura del fuoco a 1.600 m per ottenere la distruzione del missile a 500 m circa. Le probabilit\u00e0 di distruggere il bersaglio \u00e8 dell'87%, ovvero 7 ingaggi su 8, con una singola raffica.\nDopo che il modello iniziale \u00e8 apparso, vi sono stati degli aggiornamenti, come un sistema infrarosso di inseguimento del bersaglio di tipo israeliano sistemato sopra l'impianto come aggiunta.\nUn modello evoluto \u00e8 il Model 2B con un processore elettronico del controllo del tiro e un sistema ad immagine termica INDRA. Nessun sistema Meroka \u00e8 stato esportato in altri paesi.\nBibliografia.\nArmi da guerra N.116"}
{"id": "585153", "revid": "121328185", "url": "https://it.wikipedia.org/wiki?curid=585153", "title": "Alternative metal", "text": "L'alternative metal (o alt-metal) \u00e8 un particolare sottogenere dell'heavy metal nato alla fine degli anni ottanta. Comprende in s\u00e9 pi\u00f9 varianti (spesso difficili da classificare), accomunate dalla fusione di elementi heavy metal e alternative rock, distaccandosi notevolmente dai canoni dell'heavy metal classico. Presenta spesso sperimentazioni anticonvenzionali, nei tempi e nelle tecniche, ed \u00e8 influenzato da altri generi esterni non solo al genere heavy metal, ma spesso anche al rock. Alcuni fra i pi\u00f9 importanti precursori ed innovatori del genere sono gli Helmet, i Primus, i Faith No More, i Jane's Addiction, gli Alice in Chains e molti altri.\nStoria del genere.\nLa categoria dell'alternative metal, analogamente a quella dell'alternative rock, \u00e8 molto ampia. Infatti il termine viene usato per descrivere quei gruppi che mescolano l'heavy metal con altri generi esterni, creando un modello di musica sperimentale e fuori dai canoni classici.\nAll'inizio l'alternative metal interessava in primo luogo i fans dell'alternative rock; con l'indie degli ottanta presentava, inoltre, alcuni tratti comuni. I primi gruppi alternative metal fondevano l'heavy metal con elementi di hardcore punk (Corrosion of Conformity), post punk (Helmet), funk, rock progressivo, Dance rock (Jane's Addiction, Primus), noise rock (Helmet, The Jesus Lizard), grunge (Alice in Chains, Soundgarden), industrial (Ministry, Nine Inch Nails) e rap (Rage Against the Machine, Body Count, Biohazard, Faith No More), ma anche con altri generi. Alcuni di questi avevano pi\u00f9 ispirazioni: i Soundgarden, ad esempio, si rifacevano anche a Bad Brains, Bauhaus e Butthole Surfers. Tutte queste band non si aggregarono mai in un unico movimento; piuttosto, si gener\u00f2 un'ondata di gruppi accomunati dall'idea di unire l'heavy metal alle sperimentazioni formali, in genere mediante le loro influenze eclettiche ed approcci insoliti. I Jane's Addiction, ad esempio, erano molto concentrati sulla spettacolarit\u00e0 delle loro esibizioni; Corrosion of Conformity, Melvins e Soundgarden erano appassionati di heavy metal anni settanta; i Faith No More incorporavano nella loro musica anche elementi hip hop, new wave e funk, mentre Primus e Mr. Bungle si muovevano tra molte pi\u00f9 influenze.\nIl grunge dei primi anni novanta, che al primo heavy metal di Led Zeppelin e Black Sabbath univa elementi di underground punk, contribu\u00ec all'aumento di popolarit\u00e0 del parallelo alt metal. L'alternative metal ottenne alcuni consensi da parte di chi ascoltava rock alternativo, grazie anche al Lollapalooza (festival fondato dal cantante dei Jane's Addiction Perry Farrell); inoltre alcuni gruppi del genere aprirono anche per gruppi non meno importanti, come i Metallica. Con i cambiamenti indotti dall'emersione dell'alternative rock, l'\"alternative metal\" cominci\u00f2 ad essere usato per definire quei gruppi, emersi proprio in quell'epoca dominata dai Nirvana, a cui furono contraltari. Lo storico di genere Ian Christe li defin\u00ec \"heavy, ma non necessariamente metal\" (\"heavy without necessarily being metal\"). Allora si affermarono artisti con connotazioni proprie ma con un comune ascendente alternative: Ministry, Nine Inch Nails e Fear Factory diedero impulso all'Industrial metal, combinando influenze techno, industrial ed elementi di musica elettronica con chitarre distorte, i Tool si rifacevano in parte al progressive rock, i Rage Against the Machine inserivano cantati e ritmiche di derivazione hip hop, i Sepultura erano influenzati anche dalla world music, mentre gli Helmet ebbero in parte anche formazioni jazz, noise rock e post punk.\nSul finire del decennio, l'alternative metal fu caratterizzato dall'ascesa di altri gruppi, influenzati a loro volta da quelli della prima ondata. Gli Helmet in particolare, con le loro chitarre ribassate e dissonanze aggressive, ispirarono parzialmente il nu metal, una nuova ondata di Alternative metal che prese piede durante la met\u00e0 degli anni novanta, per opera di gruppi come Korn, Deftones e, pi\u00f9 tardi, Limp Bizkit. Verso la fine del decennio fece la loro comparsa i System of a Down. Inizialmente inseriti nell'elenco delle band Nu Metal, i SOAD fanno ancora oggi discutere per il loro personalissimo sound, che li rende tutt'oggi inconfondibili e difficili da classificare in un genere preciso.\nAgli inizi del 2000 esord\u00ec un gruppo che riscosse un grande successo commerciale e ancora oggi \u00e8 uno dei pi\u00f9 famosi gruppi del genere, i Disturbed, mentre nel 2004, dalle ceneri dei Creed, noto gruppo grunge degli anni novanta, nacquero gli Alter Bridge che svariano su vari generi quali appunto l'alternative metal e Post-grunge.\nGeneri correlati.\nFunk metal.\nI gruppi che mescolano elementi tipici del funk con l'heavy metal sono ascritti al funk metal. Ispirati in alcuni casi anche da hip hop e punk, hanno cominciato ad emergere dalla met\u00e0 degli anni ottanta.\nA cominciare questa tendenza furono gruppi alternative rock come Red Hot Chili Peppers, Fishbone, Faith No More, Extreme e Primus. Al movimento si aggregarono anche gruppi come Mr. Bungle, Mind Funk e, nei primi anni novanta, gli Incubus.\nIndustrial metal.\nL'industrial metal emerse negli anni ottanta, parallelamente all'alternative metal e in parte condividendo le influenze.\nIl genere ebbe come primo esempio rappresentativo i Ministry: il loro frontman Al Jourgensen, inizialmente vicino ad un semplice elettropop, con altri colleghi speriment\u00f2 negli anni l'unione di musica elettronica, industrial e chitarre distorte. Risultato di ci\u00f2 fu l'album \"The Land of Rape and Honey\", pubblicato nel 1988. Da allora l'industrial inizi\u00f2 a diffondersi anche fuori degli USA, ed altri gruppi seguirono l'esempio di Jourgensen, a cominciare dai Nine Inch Nails e Marilyn Manson.\nAnche i KMFDM iniziarono ad ibridare metal ed elettronica. Nel 1990 emersero i Fear Factory, che presentavano forti elementi death metal e che insieme ad altri influenzarono il nu metal. In Germania l'industrial metal \u00e8 portato avanti da band come Rammstein, OOMPH! e Megaherz.\nPunk metal.\nAnche alcuni gruppi di origine punk rock, negli anni ottanta, incorporarono sonorit\u00e0 metal. Se da una parte emersero grindcore, speed metal, thrash metal, metalcore, grunge e crust punk, furono soprattutto i musicisti della scena hardcore punk ad adottare influenze metalliche. D.R.I.(Dirty Rotten Imbeciles), Corrosion of Conformity, Suicidal Tendencies e Stormtroopers of Death cominciarono a farlo, ed anche loro presentano attinenze con l'alternative metal.\nQueste band contribuirono alla creazione di un genere che fu poi definito come punk metal, spesso chiamato anche crossover thrash.\nNu metal.\nA met\u00e0 degli anni novanta debuttarono sulla scena i Korn e i Deftones, ispirati dall'alternative metal e da altri stili del decennio precedente. Furono i primi due gruppi, in ordine di tempo, ad emergere nel movimento nu metal.\nTra i principali artisti di genere si distinguono, oltre agli iniziatori,\nLimp Bizkit, Slipknot, P.O.D., Coal Chamber, Incubus, System of a Down e Linkin Park. Le band appartenenti a questo movimento propongono uno stile che mescola essenzialmente elementi di alternative metal, rap metal, industrial metal, grunge e funk metal."}
{"id": "585156", "revid": "1543377", "url": "https://it.wikipedia.org/wiki?curid=585156", "title": "AK-630", "text": "LAK-630 \u00e8 un cannone automatico sovietico/russo da 30\u00a0mm a 6 canne rotanti. Il cannone ha una cadenza di tiro di 3000-5000 colpi al minuto ed \u00e8 raffreddato ad acqua; controllato dal sistema radar 'Bass Tilt' che, disgiunto dall'affusto, pu\u00f2 controllare il fuoco di una o due torri. Il sistema \u00e8 chiuso in torrette minuscole, difficili da vedere, con 2000 colpi disponibili sottocoperta, e rappresentano il primo CIWS entrato in servizio. Lo sviluppo \u00e8 iniziato nel 1963 e la fase di test \u00e8 durata fino al 1966, ma i primi esemplari trovarono impiego solo a partire dal 1976 e la produzione di serie iniziata due anni dopo per sostituire il sistema AK-230 ormai obsoleto.\nIl sistema equipaggia imbarcazioni come corvette, le motocannoniere e fregate e anche unit\u00e0 navali maggiori. La loro compattezza del sistema ne rende semplice l'installazione.\nIl sistema \u00e8 stato sostituito nelle nuove costruzioni della Marina Russa dal pi\u00f9 moderno Ka\u0161tan.\nAK-630M.\nDurante l'installazione del sistema sono emersi numerosi problemi che non si erano manifestati durante i test per cui \u00e8 stato necessario apportare alcune modifiche al modello originario e nel 1979 il sistema dopo le modifiche \u00e8 stato denominato AK-630M.\nAK-630M1-2.\nNel 1983 era stato deciso di modificare il sistema con l'aggiunta di una seconda mitragliera; il sistema venne denominato AK-630M1-2, ma la sua produzione in serie non venne avviata e l'unica unit\u00e0 navale ad essere equipaggiata con tale sistema fu una motocannoniera missilistica della Classe Matka.\nAK-306.\nVenne anche introdotta una versione ridotta del sistema AK-630M, denominata AK-306, raffreddato ad aria che si distingueva dal sistema AK-630 oltre che per l'assenza del sistema di raffreddamento ad acqua, per l'utilizzo dell'energia elettrica per alimentare automaticamente il sistema, invece di utilizzare gas di scarico e per la mancanza di radar controllo del tiro. Il sistema AK-306 pi\u00f9 che un sistema anti-missile \u00e8 un'arma per il combattimento di superficie per piccole imbarcazioni. Altra differenza rispetto al sistema AK-630 \u00e8 un sistema di guida esclusivamente ottica e la mancanza di radar di guida. La progettazione \u00e8 iniziata nel 1974 e il sistema \u00e8 entrato in servizio nel 1980 e la sua produzione terminata nel 1986."}
{"id": "585163", "revid": "122976952", "url": "https://it.wikipedia.org/wiki?curid=585163", "title": "Area di Sant'Omobono", "text": "Larea di Sant'Omobono \u00e8 una area archeologica di Roma, scoperta nel 1937 nei pressi della chiesa di Sant'Omobono, all'incrocio tra via L. Petroselli e il vico Jugario, ai piedi del Campidoglio, la cui esplorazione ha restituito documenti di importanza eccezionale per la comprensione della storia di Roma arcaica e repubblicana. Vi sono compresi due templi, il tempio di Fortuna e il tempio di Mater Matuta.\nDescrizione.\nI templi arcaici.\nIl \"Vicus Iugarius\" congiungeva anticamente il Foro con il porto fluviale sul Tevere, al confine tra Foro Olitorio e Foro Boario. Nel secondo quarto del VI secolo a.C. sorsero sull'area gi\u00e0 occupata da capanne protostoriche, due templi arcaici gemelli, dei quali solo uno \u00e8 stato possibile scavare (il secondo \u00e8 sotto la chiesa). Dalle fonti sono stati indicati come i templi della Fortuna e della Mater Matuta. Sorgevano su un pavimento battuto ed erano preceduti da un altare. Il podio presentava sagome a \"cuscino\", e la cella era grande e unica con quattro colonne \"in antis\" ciascuno. Le fonti collegano almeno il tempio della Fortuna a Servio Tullio, che intendeva celebrare con questo edificio la sua divinit\u00e0 protettrice, alla quale dedic\u00f2 ben 26 templi a Roma, ciascuno con un'epiclesi diversa.\nSignificativa fu la scelta del luogo: accanto al porto a voler sottolineare la crescente importanza commerciale di Roma. Anche la Mater Matuta era dopotutto una divinit\u00e0 legata alla navigazione (la \"stella mattutina\" che salvava dai naufragi e indicava la rotta, simile alla greca In\u00f2), quindi popolare tra i marinari e mercanti stranieri che dovevano frequentare il porto. Gli scambi, che avvenivano tra romani, greci, etruschi, fenici e cartaginesi, erano quindi protetti dalle due divinit\u00e0, in una sorta di santuario internazionale, come ne esistevano anche a Pirgi, a Locri o a Samo, con divinit\u00e0 sostanzialmente uguali ma con nomi differenti. Nei templi si praticava la prostituzione sacra, che serviva anche per una circolazione forzata della moneta.\nDella fase originaria sono state trovate numerose terrecotte architettoniche di \"prima fase\" (570 a.C. circa), tutte di qualit\u00e0 altissima, tra le quali delle punte ricurve, posizionate sul tetto, e dei frammenti di due animali ferini accucciati sulle zampe posteriori, alzati sulle zampe anteriori e voltati di faccia, che dovevano rappresentare delle pantere (sono state trovate tracce di macchie); il tutto era colorato con le tinte disponibili: bruno, azzurro, rosso, bianco e nero. Inoltre sono stati ritrovati i frammenti di due statue in terracotta, una raffigurante Ercole (con la pelle leonina legata sul busto) e una figura femminile con elmo dotato di paraguance e cimiero alto, forse Minerva o la Fortuna armata.\nL'area sacra, secondo i materiali rinvenuti negli scavi, venne restaurata nel 540 a.C. e abbandonata alla fine del VI secolo a.C., in corrispondenza della fine della monarchia etrusca.\nI templi repubblicani.\nLa zona venne riedificata circa un secolo dopo, quando il livello del santuario venne rialzato artificialmente di circa quattro metri, con la costruzione di un unico, grande podio quadrato, con ciascun lato di circa 47 metri e con un orientamento nord-sud perfettamente ortogonale. I gradini, secondo il modello italico-etrusco, si trovano solo nella parte frontale, diversamente dal mondo greco dove sono situati sui quattro lati. Sopra il podio vennero riedificati i due templi gemelli, forse prostili (cio\u00e8 con una fila di colonne anteriore ciascuno) o forse peripteri \"sine postico\" (circondati di colonne solo su tre lati), come suggeriscono le fondazioni di un colonnato che corre sui tre lati di ciascun tempio. I rispettivi altari sono stati ritrovati davanti ai templi, a forma di U e con sagome a cuscino tipiche dell'Etruria e del Lazio della met\u00e0 del IV secolo a.C.\nIl secondo rifacimento viene attribuito dalle fonti a Camillo, situandolo agli inizi del IV secolo a.C., dopo la presa di Veio nel 396 a.C. Il pavimento venne ulteriormente rifatto dal console Marco Fulvio Flacco dopo la conquista di Volsinii nel 264 a.C., con due nuovi basamenti di donario quadrangolari e uno circolare al centro, dove venivano poste le statuette bronzee saccheggiate nella citt\u00e0 etrusca e nel santuario della federazione etrusca, che le fonti calcolano in circa duemila pezzi.\nDavanti ai due templi, strettamente collegati alla \"Porta Triumphalis\" ed al percorso del trionfo, Lucio Stertinio colloc\u00f2 nel 196 a.C. i primi due archi trionfali coronati da statue dorate (cf. Liv. 33.27.4).\nUn nuovo restauro dei templi risale a dopo l'incendio del 213 a.C..\nL'epoca imperiale.\nL'ultimo intervento risale all'epoca di Domiziano, con rifacimenti adrianei, come dimostrano i bolli presenti sui mattoni: i due templi vennero ricostruiti su una platea di travertino, con al centro un arco quadrifronte che fungeva da porta trionfale, come compare anche in alcune monete e in due rilievi adrianei dell'arco di Costantino.\nI reperti.\nGli scavi in profondit\u00e0, tuttavia limitati ad un settore ristretto dell'area, hanno permesso di ricostruire la storia del monumento e le sue diverse fasi, che possiamo sintetizzare in questo modo:"}
{"id": "585164", "revid": "729019", "url": "https://it.wikipedia.org/wiki?curid=585164", "title": "30 mm AK-230", "text": "L'AK-230 \u00e8 una mitragliera a doppia canna sovietica da 30mm, il cui utilizzo principale \u00e8 di tipo antiaereo a corto raggio. \u00c8 montata all'interno di una torretta chiusa e controllata automaticamente da un radar noto come 'Drum Tilt'. L'AK-230 \u00e8 probabilmente l'arma pi\u00f9 prodotta al mondo della sua classe, difatti \u00e8 stata montata sia nelle navi di piccole dimensioni, sia in quelle pi\u00f9 grandi. Circa 1.450 furono prodotti nella vecchia Unione Sovietica, 300 in Cina come Tipo 69. L'AK-230 fu sostituito dal pi\u00f9 potente ADG-630 a partire dalla met\u00e0 degli anni 70, che faceva un salto ulteriore di capacit\u00e0, con una precisione di tiro sufficiente per il compito antimissile.\nSviluppo.\nLo sviluppo dell'arma inizi\u00f2 negli anni 50, i cui test ebbero luogo nel 1957, senza successo, per poi passare le prove l'anno dopo. A quel punto le prime furono montate sulle Osa, una classe di navi d'attacco missilistico rapido, e sulle Shershen, una classe di siluranti. L'arma fu ufficialmente accettata ed entr\u00f2 in servizio nel 1959.\nDescrizione.\nL'arma consiste in due cannoni NN-30 da 30\u00a0mm con affusto stabilizzato, automatico, controllabile a distanza e quattro canne a revolver impermeabili montate all'interno di una torretta in acciaio saldato. Misura come lunghezza della rigatura 1930\u00a0mm, mentre la lunghezza totale \u00e8 di 2670\u00a0mm. Ogni mitragliera ha cadenza di fuoco di 1,000 giri al minuto.\nI colpi vengono sparati elettricamente, con l'utilizzo dei gas di sparo espellono i bossoli in uno spazio apposito. Il raggio massimo \u00e8 di circa 6.7\u00a0km - ma la distanza utile ad una funzione antiaerea \u00e8 di 2.5\u20134\u00a0km.\nLa Romania ha prodotto praticamente la versione terrestre del cannone binato AK-230, con una larga diffusione, oltre 1.000 esemplari prodotti per le esigenze nazionali. In sostanza ha sostituito le armi da 14,5mm, 4 soprattutto \u00e8 stata concepita come alternativa al 23mm. ZU-23. L'ultimo modello \u00e8 dotato di radar occidentali SHORAR di controllo del tiro.\nMunizioni.\nL'AK-230 spara con un sistema elettrico proiettili da 30mm appositamente sviluppati, con un tipo di munizione non utilizzato su altre armi. Sono state prodotte munizioni ad alto potenziale esplosivo con detonazione all'impatto e ad alto esplosivo con perforamento dell'armatura. Il modello cinese \"69\" spara esclusivamente una versione ad alto potenziale esplosivo.\nLe munizione sono prodotte anche in Romania ed in Serbia e Montenegro. La versione AP, perforante, \u00e8 capace di perforare 20mm a 1000 metri di distanza.\nMunizione:"}
{"id": "585166", "revid": "729019", "url": "https://it.wikipedia.org/wiki?curid=585166", "title": "Kortik (CIWS)", "text": "Il Kortik (in cirillico: \u041a\u043e\u0440\u0442\u0438\u043a, nome in codice NATO: SA-N-11 Grison), anche noto come 3K87 Kortik, \u00e8 un sistema missilistico e di artiglieria contraerea a corto raggio imbarcato di origine sovietica, entrato in servizio nel 1990 sulle unit\u00e0 navali maggiori della marina sovietica e sviluppato dal suo omologo terrestre 2K22 Tunguska.\nConosciuto all'estero come Ka\u0161tan o Kashtan (in cirillico: \u041a\u0430\u0448\u0442\u0430\u043d, nome in codice NATO: CADS-N-1 Kashtan), nome della sua versione da esportazione, abbina un sistema di tiro elettronico a due cannoni antiaerei e ad un sistema missilistico terra-aria. Ne \u00e8 stata messa a punto una versione modernizzata, denominata Kortik-M, imbarcata su tutte le unit\u00e0 navali della Marina russa.\nAl 2021 il Kortik \u00e8 in fase di dismissione, venendo sostituito dai sistemi omologhi Palash e da quelli di categoria superiore Pantsir-M.\nCaratteristiche.\nIl Kortik \u00e8 un CIWS(Close-in weapon system) successore del semplice ADG-630 costituito da una grande torre senza equipaggio che ospita 2 radar, 1 sistema ottico, 2 cannoni da 30mm a 6 canne e 6-8 missili SA-N 11 (versione navale dell'SA-19 Grison) a guida radio per un max di 8\u201312\u00a0km di gittata. Di fatto esso ha tolto ragione d'essere al costoso SA-15 Gauntlet in versione navale ('Klinok').\nIl Kortik pu\u00f2 colpire bersagli in un raggio che va da 5 a 4000 metri di altezza e pu\u00f2 ingaggiare simultaneamente fino a sei bersagli.\nArmamento.\nDue cannoni GSh-30k (AO-18K) proiettili HE-Frag e Frag-T e 6-8 missili SA-N 11"}
{"id": "585171", "revid": "729019", "url": "https://it.wikipedia.org/wiki?curid=585171", "title": "Myriad (torretta antiaerea)", "text": "Il Myriad era un progetto di torretta CIWS italo-svizzero, con radar \"RTN-25X\" disgiunto dall'affusto, che ospitava il potente complesso \"Barrage\" con 2 armi Oerlikon da 25\u00a0mm a 5 canne rotanti e 10.000 colpi/min di cadenza complessiva (con una gittata utile di circa 2,5\u00a0km).\nNonostante la sua potenza, e l'eccellenza della meccanica adottata, il bisogno generale che vuole un maggior calibro ed un maggiore raggio utile non lo ha premiato.\nL'ultimo modello disponeva anche di una torretta stealth, con le canne dei cannoni riparabili dietro un apposito scudo, ma anche per questo modello non sono stati trovati clienti."}
{"id": "585173", "revid": "28402", "url": "https://it.wikipedia.org/wiki?curid=585173", "title": "BSD License", "text": ""}
{"id": "585175", "revid": "729019", "url": "https://it.wikipedia.org/wiki?curid=585175", "title": "Mauser BK-27", "text": "Il cannone automatico BK-27 (in tedesco acronimo di \"Bordkanone\" o cannone imbarcato) \u00e8 un sistema CIWS antiaereo-antimissile di produzione tedesca realizzato dalla Mauser, industria del gruppo Rheinmetall.\nIl cannone ha un'eccellente balistica (1025 m/s) e 1.000-1.700 colpi/min; \u00e8 potente quanto il pi\u00f9 complesso Myriad da 25mm, ma molto pi\u00f9 leggero ed economico.\nIl cannone costituisce l'armamento di alcuni caccia e aerei da attacco quali il Panavia Tornado, l'Alpha Jet, il Saab JAS 39 Gripen e l'Eurofighter Typhoon.\nL'industria tedesca ne ha sviluppato una versione navale denominata MN 27 GS e MLG 27 completamente automatizzata, equipaggiamento di molte unit\u00e0 della Deutsche Marine come le fregate della classe Baden-W\u00fcrttemberg, sostituendo il sistema Rheinmetall MK 20 Rh202.\nIn Italia \u00e8 prodotto dalla OTO Melara per i Tornado e gli Eurofighter Typhoon dell'Aeronautica Militare."}
{"id": "585182", "revid": "1458896", "url": "https://it.wikipedia.org/wiki?curid=585182", "title": "Tempio del Divo Giulio", "text": "Il tempio del Divo Giulio (\"aedes Divi Iulii\") \u00e8 un tempio dedicato a Gaio Giulio Cesare, divinizzato dopo la sua morte, situato a Roma nel Foro romano.\nCesare fu il primo romano ad essere divinizzato dopo la sua morte, e di conseguenza onorato con un tempio, dopo il mitico fondatore Romolo.\nStoria.\nCesare venne ucciso in una seduta del Senato tenutasi nella \"Curia Pompeia\" nel Campo Marzio. Il suo corpo venne poi trasportato nel Foro, vicino alla Regia, che era la sede ufficiale del pontefice massimo, carica rivestita dal dittatore. In questo luogo, all'estremit\u00e0 orientale della piazza del Foro, venne accesa la pira funebre improvvisata per la cremazione e si svolsero i suoi funerali. Qui venne eretto un altare, affiancato da una colonna in marmo giallo antico con l'iscrizione \"Parenti Patriae\" (\"al padre della patria\"), subito eliminati dal console Publio Cornelio Dolabella.\nLa costruzione del tempio fu decretata dal senato, su iniziativa dei triumviri, nel 42 a.C., dopo la battaglia di Filippi nella quale erano stati sconfitti e uccisi i cesaricidi. Un sacerdote \"flamen maior\" era stato attribuito al culto di Cesare gi\u00e0 poco dopo il 44 a.C. e Marco Antonio fu il primo a ricoprire questa carica.\nL'edificio venne effettivamente costruito da Ottaviano, figlio adottivo di Cesare, e dedicato il 18 agosto del 29 a.C. Per i lavori fu spostata oltre il tempio la via che delimitava la piazza sul lato orientale e fu eliminata una precedente costruzione, di cui sono state viste le fondazioni, in blocchi di tufo di Grottaoscura, attribuibili alla fine dell'et\u00e0 repubblicana, di ignota identificazione. La cerimonia di dedica si svolse tre giorni dopo il trionfo che Ottaviano aveva celebrato per la vittoria di Azio sull'Egitto di Cleopatra e nel tempio furono custodite preziose opere del bottino conquistato in tale occasione.\nL'edificio \u00e8 raffigurato sul rovescio di alcune monete del 37-34 a.C.: di conseguenza si era ritenuto che fosse stato completato gi\u00e0 in quegli anni, mentre la dedica ufficiale sarebbe stata ritardata a causa della guerra civile tra Ottaviano e Marco Antonio. Probabilmente si tratta piuttosto di una raffigurazione simbolica di un edificio non ancora realizzato, a fini propagandistici.\nIl tempio venne raffigurato nuovamente su monete anche all'epoca di Adriano, ma non sembra che in quest'epoca siano stati eseguiti interventi di restauro di qualche rilievo.\nL'uso orientale di divinizzare \"post mortem\" venne ripreso da numerosi imperatori, come testimoniano ancora oggi il tempio di Vespasiano e Tito o quello di Antonino e Faustina, sempre nel Foro.\nI resti dell'edificio furono liberati in occasione dello scoprimento complessivo del Foro romano nel 1872. Altri scavi vennero condotti nel 1888, nel 1898-1899 (Giacomo Boni) e ancora nel 1950.\nDescrizione.\nIl tempio era prostilo esastilo con sei colonne anteriormente e due sui lati del pronao, che proseguivano quindi con lesene sulle pareti laterali e posteriore della cella. Da Vitruvio sappiamo che il tempio era picnostilo (con colonne molto ravvicinate, separate da uno spazio pari ad appena un diametro e mezzo dei fusti), come il tempio di Venere Genitrice nel Foro di Cesare.\nLa fronte, adorna dei rostri delle navi nemiche battute nella battaglia di Azio, conteneva una nicchia circolare con al centro l'altare dove si erano svolti i funerali di Cesare. Il tempio era inquadrato a sud dall'Arco di Augusto e a nord da un portichetto che lo raccordava con la basilica Emilia, il cosiddetto Arco di Gaio e Lucio Cesari.\nLa decorazione architettonica.\nIn passato si era ritenuto che il tempio fosse di ordine ionico (ovvero di ordine ionico per le colonne in facciata e di ordine corinzio per le lesene sulle pareti della cella), mentre \u00e8 stato in seguito dimostrato che tutto il tempio era di ordine corinzio, realizzato in marmo lunense: restano diversi frammenti di un fregio con girali d'acanto, ritmato da figure femminili a loro volta sorgenti da cespi d'acanto, teste di Gorgone (\"gorgoneia\") e personaggi alati (forse Vittorie), cornici con mensole, frammenti dei capitelli corinzi.\nLa qualit\u00e0 di realizzazione delle decorazioni \u00e8 piuttosto discontinua: forse agli artigiani pi\u00f9 esperti furono affidati il lato anteriore e via via ad altri di minore esperienza le parti sui fianchi e sul retro.\nLa decorazione marmorea del tempio \u00e8 di gusto eclettico e mescola tratti arcaizzanti ed ellenistici, rappresentando uno dei primi esempi dell'applicazione del corinzio all'architettura monumentale, in seguito sviluppato nei diversi edifici augustei, fino alla formulazione compiuta del Foro di Augusto.\nIl podio.\nOggi sono visibili i resti del podio del tempio, in cementizio, in origine rivestito esternamente da un paramento in opera quadrata di blocchi di tufo, a sua volta ricoperto da lastre di marmo. I vuoti attualmente presenti tra i nuclei di cementizio sono dovuti all'asportazione per un successivo riutilizzo dei blocchi di travertino nel XV secolo, i quali costituivano le fondazioni del colonnato della fronte e del muro anteriore della cella, permettendo di riconoscerne con precisione la posizione.\nL'altare.\nSul lato anteriore del podio, che conserva in alcuni punti il coronamento e lo zoccolo in marmo lunense, \u00e8 presente un'esedra semicircolare, rivestita in blocchi di tufo dell'Aniene e di peperino, entro la quale si trova un piccolo elemento circolare in cementizio, identificabile come un altare: si tratta probabilmente del rifacimento da parte di Ottaviano, forse negli anni 37-34 a.C., dell'altare eretto dopo la morte di Cesare nel 44 a.C., sul luogo della cremazione del corpo, e subito eliminato. Al momento della costruzione del tempio l'altare venne rispettato con l'apertura dell'esedra (spazio semicircolare scoperto) sulla fronte del podio.\nSuccessivamente l'esedra venne chiusa da un muro in blocchi di tufo e il podio assunse un normale andamento rettilineo, obliterando l'altare. Il muro di chiusura, per il suo livello di spiccato, sembra successivo al rifacimento della pavimentazione della piazza del Foro, resosi necessario dopo gli incendi del 14 e del 9 a.C., forse attribuibile dunque ad un'epoca in cui Augusto, consolidato il proprio potere, non riteneva opportuno mantenere visibile una testimonianza del proprio passato \"rivoluzionario\".\nIn corrispondenza dell'altare, oggi visibile dietro la parziale ricostruzione del muro di chiusura, ancora oggi vengono regolarmente posti fiori da parte dei visitatori.\nProbabilmente vi si trovava anche l'urna con le ceneri di Cesare, e nel Medioevo si diffuse la credenza che essa fosse il globo di bronzo dorato posto poi sull'Obelisco Vaticano originariamente eretto nel circo da Caligola.\nOpere all'interno della cella.\nLa cella ospitava la statua di culto di Giulio Cesare divinizzato, con una stella sulla fronte: in occasione della morte di Cesare era stata infatti vista una cometa (\"sidus Iulium\"), il cui passaggio era stato considerato come segno della sua divinit\u00e0.\nAll'interno della cella erano state collocate diverse opere d'arte: un quadro del celebre pittore greco Apelle raffigurante l'\"Afrodite anadyom\u00e9ne\" (\"sorgente dalle acque\"), in riferimento alla mitica progenitrice della \"gens\" Iulia. Il quadro venne rimpiazzato all'epoca di Nerone perch\u00e9 si era danneggiato.\nI \"rostra\".\nIl tempio stesso era preceduto da una piattaforma utilizzata come pedana per gli oratori (\"rostra aedis divi Iulii\"), alla quale si accedeva da due pedane laterali. Come quella pi\u00f9 antica sul lato opposto della piazza (\"Rostra\"), aveva i lati ornati dai rostri (le prue) delle navi catturati durante la battaglia di Azio. Da qui furono pronunciate l'orazione funebre per Ottavia, sorella di Augusto, morta nell'11 a.C. e quella dello stesso Augusto nel 14 d.C. La posizione di questi \"rostra\" \u00e8 tuttora discussa dagli studiosi: in particolare \u00e8 incerto se formasse un corpo unico con il podio del tempio, ovvero fosse da questo staccata."}
{"id": "585185", "revid": "1429175", "url": "https://it.wikipedia.org/wiki?curid=585185", "title": "M\u00e1rcia The\u00f3philo", "text": "Biografia.\nHa studiato a Rio de Janeiro, San Paolo e Roma, dove si \u00e8 laureata in antropologia. \nVive fra il Brasile e Roma, e rappresenta l'Unione Brasiliana di Scrittori in Italia.\nFra i numerosi premi ricevuti: \u201cNactional de Contos Editoria, 1969\u201d; \u201cMinerva, \u201883\u201d; \u201cCitt\u00e0 di Roma, \u201892\u201d; \u201cPremio Fregene per la Poesia, \u201896\u201d; \u201cNuove Sant'Egidio 2000\u201d; \u201cCarsulae: Prix international E.I.P. Jacques Muhlethaler 2005 per la poesia\u201d, \u201cI diritti umani e la natura\u201d; \u201cLeggere per conoscere\u2010Un libro per la Scuola, un Autore per domani, 2006\u201d; \u201cUn bosco per Kyoto\u201d, e \u201cComitato Foreste Per Sempre\u201d (dal 2009 ne \u00e8 membro della giuria), \u201cPremio Green Book, 2010\u201d per il libro \u201cAmazzonia sempre\u201d, \u201cPremio Il senso di una vita\u201d, alla carriera, \u201cPremio LericiPea 2011\u201d, alla carriera, \u201cPremio Montale Fuori porta \u2010 Sarzana, 2012\u201c. Nel 2015 ha ricevuto il premio alla carriera dal \u201cFestival internazionale di poesia civile di Vercelli\u201d.\nHa pubblicato numerosi libri tra i quali: \u201cOs convites\u201d; \u201cGli indios del Brasile\u201d; \u201cBahia terra marina\u201d; \u201cCatuete curupira\u201d; \u201cO Rio, O Passaro\u201d; \u201cDds Nuvens\u201d; \u201cIo canto l'Amazzonia\u201d, \u201cAmazon Sings\u201d; \u201cTutti i fiumi della Terra\u2010Todos os rios da terra\u201d; \u201cAmazzonia respiro del mondo\u201d, Passigli ed.; \u201cAmazzonia madre d'acqua\u201d \u2010 Passigli ed. 2007; \u201cPjesme/Poemas\u201d \u2010 Croatian P.E.N. CENTRE, Zagreb; \u201cAmazonas Varldens andetag\u201d\u2010 2 Kronors Forlag, Hoor 2009; \u201cAmazzonia sempre...\u201d \u2010 Darwin ed. 2010, patrocinato dalla Commissione Nazionale Italiana UNESCO; \u201cAmazonas for evigt...\u201d \u2010 Heidruns Ed., Svezia, 2010; \u201cAma+ Zonia\u201c \u2010 Fabian, Editora Ouro, Brasile, 2010; \u201cAmazzonia oceano di alberi\u201d \u2010 Tracce editrice, 2011; \u201cLa dea giaguaro\u201d \u2010Darwin\u2010Tracce edizioni, 2013; \u201cBoto\u2010il delfino rosa\u201d \u2010 Tallone editore, 2013; \u201cAmazzonia ultima arca\u201d \u2010 Passigli ed. 2014: \u201cNel nido dell'Amazzonia\u201d \u2010 Interlinea Ed. 2015.\nLectio magistralis al salone del Libro di Torino 2011, stand del Senato della Repubblica sul tema \u201cNatura e nuova economia\u201d.\n\u00c8 presente all', con il libro AMA+ZONIA, Corpos da Natureza di Fabian &amp; Marcia Theophilo, in italiano, portoghese e inglese) e all'EXPO di MILANO 2015 per il Premio alla carriera del Festival Internazionale di Poesia Civile di Vercelli. \n\u00c8 testimonial dell'iniziativa \u201cPer una Cultura della Biodiversit\u00e0\u201d, promossa dalla Commissione Nazionale Italiana UNESCO nell'ambito della campagna di educazione allo sviluppo sostenibile (DESS). Ha ricevuto da Fulco Pratesi il \u201cPanda\u201d come testimonial biodiversit\u00e0 del WWF Italia.\nMarcia Theophilo \u00e8 candidata al premio Nobel.\nLa poetica.\nLa foresta amazzonica \u00e8 il tema attorno a cui ruotano la vita e l'opera di M\u00e1rcia The\u00f3philo, sugli indios, i suoi fiumi, i suoi miti, le sue specie animali e vegetali e gli sforzi per preservarne la sua ricchezza naturale e culturale. I suoi testi sono scritti in portoghese, italiano, inglese e svedese."}
{"id": "585188", "revid": "287204", "url": "https://it.wikipedia.org/wiki?curid=585188", "title": "Storia del Mozambico", "text": "La storia del Mozambico \u00e8 stata in gran parte segnata dalla colonizzazione portoghese. A causa della politica coloniale portoghese, il Mozambico ha ottenuto l'indipendenza al prezzo di una profonda recessione economica che tuttora contribuisce a collocare il paese fra i pi\u00f9 poveri del mondo.\nEpoca precoloniale.\nI primi abitanti del Mozambico furono probabilmente i San, un popolo di cacciatori-raccoglitori diffuso in gran parte dell'Africa meridionale. Fra il I e il IV secolo giunsero nella zona, in diverse ondate migratorie, popoli bantu provenienti dal nord dediti all'allevamento e alla lavorazione del ferro. Da allora fino all'epoca del Medioevo europeo, diversi regni bantu nacquero e prosperarono fra il Mozambico e lo Zimbabwe; fra questi si ricorda in particolare l'Impero di Monomotapa, a cui si attribuisce la costruzione della citt\u00e0 di Grande Zimbabwe.\nA partire dall'VIII secolo circa, gli Arabi iniziarono a colonizzare le coste e le isole del Mozambico, stabilendovi porti e insediamenti commerciali. Gran parte della popolazione locale abbracci\u00f2 l'Islam, e l'intera regione fu a lungo sotto il controllo politico dei sultani. Uno dei porti pi\u00f9 importanti dell'epoca era quello di Sofala, attraverso cui si commerciava l'oro proveniente dall'entroterra.\nColonizzazione portoghese.\nVasco da Gama giunse sulle coste del Mozambico nel 1498. A partire dai decenni successivi, scalzando progressivamente gli Arabi, i Portoghesi crearono una serie di insediamenti nella regione, soprattutto come basi per il rifornimento delle navi in viaggio verso le Indie Orientali. Il nome \"Mo\u00e7ambique\" design\u00f2 dapprima una piccola isola corallina all'imboccatura della baia di Mossuril, in cui i Portoghesi costruirono un forte (1510) e una cittadina (S\u00e3o Sebasti\u00e3o de Mo\u00e7ambique); in seguito, lo stesso nome venne a indicare tutto il sistema di colonie portoghesi sulla costa orientale dell'Africa.\nNel periodo fra il 1580 e il 1640, in cui la corona di Portogallo e quella di Spagna furono unificate, le colonie portoghesi in Africa conobbero un periodo di decadenza e abbandono. Anche in seguito, gli interessi coloniali del Portogallo furono dirottati principalmente verso il Brasile, e l'espansione in Mozambico ricevette pochissimi finanziamenti. Nel corso del XVII secolo fu costituito come \"Capitaneria generale\" alle dipendenze del viceregno dell'India Goa (1609-1752) ampliando i possedimenti portoghesi verso l'interno e creando vari governatorati (Mo\u00e7ambique, Quelimane, Tete, Quiloa (Kilwa), Nova Sofala, Sena, Querimbe e isole di Cabo Delgado con Rios de Cuama. Nel 1752 il Mozambico divenne formalmente colonia portoghese, ma il controllo di Lisbona sui possedimenti dell'Africa orientale era minimo; l'usufrutto della terra fu concesso a privati europei (non necessariamente portoghesi), ciascuno dei quali amministrava uno o pi\u00f9 appezzamenti (\"prazos\"). In questo periodo, i porti in Mozambico vennero utilizzati estensivamente anche per il commercio degli schiavi.\nNel 1891, la corona portoghese concesse diritti sovrani sul Mozambico a una grande compagnia privata, la Companhia de Mocambique, che era controllata principalmente da magnati britannici. La compagnia svilupp\u00f2 notevolmente la colonia, costruendo ferrovie e commerciando in manodopera e schiavi con le colonie britanniche, in particolare il Sudafrica.\nNel XX secolo la colonia raggiunse i confini attuali ed era suddivisa in 5 distretti o governatorati (Mozambico, Quelimane, Tete, Inhambane, Louren\u00e7o Marques) e due territori in concessione alla Companhia do Niassa e alla Companhia do Mo\u00e7ambique per un periodo di 50 anni dal 1891. Le ferrovie coprivano 920 km.\nIndipendenza.\nDopo la seconda guerra mondiale, la maggior parte delle grandi nazioni europee diede inizio a un processo di decolonizzazione, affrancando progressivamente le colonie africane dal potere coloniale. Il Portogallo, governato dal dittatore Ant\u00f3nio de Oliveira Salazar, non segu\u00ec questa linea. Ulteriori coloni partirono dal Portogallo verso il Mozambico, dove la popolazione di origine europea arriv\u00f2 nel 1975 a circa 250.000 persone.\nLa popolazione locale, tuttavia, era agitata da movimenti indipendentisti, gran parte dei quali confluirono, nel 1962, nel movimento armato Fronte per la liberazione del Mozambico (FRELIMO). A partire dal 1964, il FRELIMO diede inizio alla Guerra d'indipendenza del Mozambico. Il Portogallo stava gi\u00e0 sostenendo un conflitto armato contro forze indipendentiste in Angola e Guinea-Bissau; l'insieme di questi conflitti viene detto Guerra coloniale portoghese.\nDopo 10 anni di combattimenti, e poco dopo il ritorno della democrazia in Portogallo con la Rivoluzione dei garofani, il FRELIMO prese la capitale (aprile 1974). I coloni portoghesi furono espulsi o fuggirono con propri mezzi, e il 25 giugno 1975 il Mozambico si autoproclam\u00f2 indipendente. Samora Machel, leader del FRELIMO, fu il primo presidente; avrebbe mantenuto il potere fino al 1986.\nRispetto alle altre nazioni europee, il Portogallo ebbe una politica coloniale caratterizzata dallo scarso sviluppo dei territori d'oltremare. Questo fatto, combinato alla rapida fuga dei coloni portoghesi durante la guerra di indipendenza, lasci\u00f2 il Mozambico in uno stato di crisi economica e totale mancanza di manodopera qualificata (ad esempio, nel 1975 erano presenti solamente 80 medici). Il FRELIMO rispose a questa situazione e alla congiuntura della Guerra fredda allineandosi politicamente con l'Unione Sovietica e chiedendo supporto ai paesi del blocco comunista. Il Mozambico divenne un paese socialista, con un solo partito, appoggiato soprattutto dall'Unione Sovietica e da Cuba.\nGuerra civile.\nDopo l'indipendenza, il Mozambico divenne un punto di riferimento per i movimenti indipendentisti e anti-apartheid dei vicini Sudafrica e Rhodesia. Questi paesi, con l'apporto anche degli Stati Uniti, finanziarono la costituzione in Mozambico di un esercito di liberazione anti-comunista detto RENAMO. Nei primi anni ottanta, il RENAMO inizi\u00f2 una serie di attacchi contro le strutture del paese (inclusi ferrovie, scuole e ospedali), trascinando il Mozambico in una guerra civile che, tra il 1981 e il 1994 (anche se ufficialmente si concluse nel 1992), provoc\u00f2 circa un milione di morti, di cui il 95% furono vittime civili.\nNel 1984, il Mozambico firm\u00f2 col leader nazionalista sudafricano P. W. Botha l'Accordo di Nkomati, che prevedeva la cessazione delle ostilit\u00e0 in cambio dell'espulsione dal Mozambico dei membri in esilio del movimento anti-apartheid sudafricano African National Congress (ANC). Il Mozambico tenne fede all'accordo, ma il Sudafrica continu\u00f2 a finanziare i ribelli. Nel 1986, Samora Machel mor\u00ec in territorio sudafricano in un incidente aereo di cui molti attribuirono la responsabilit\u00e0 ai servizi segreti sudafricani. A Machel succedette Joaquim Chissano.\nNel 1990, il regime sudafricano dell'apartheid stava crollando, e aveva anche perso l'appoggio degli Stati Uniti. In questo mutato contesto, FRELIMO e RENAMO iniziarono a negoziare. A novembre venne stipulata una nuova costituzione, che decretava la nascita in Mozambico di una democrazia multipartitica. L'accordo fra le due organizzazioni fu ulteriormente sancito dagli Accordi di pace di Roma, stipulati con l'intermediazione della diplomazia italiana, della Comunit\u00e0 di Sant'Egidio e delle Nazioni Unite. Gli accordi, siglati da Chissano e dal leader RENAMO Afonso Dhlakama, divennero operativi il 15 ottobre 1992. Le Nazioni Unite inviarono un contingente di pace (ONUMOZ) con lo scopo di sorvegliare la fase di transizione alla democrazia. Il passaggio fu completato in pochi anni, e nel 1995 l'ONUMOZ lasci\u00f2 il paese.\nDemocrazia.\nLe elezioni si tennero nel 1994, e furono accettate come regolari ed eque dalla maggior parte dei partiti. Vinse il FRELIMO; il RENAMO emerse come principale partito di opposizione. La politica del FRELIMO dopo le elezioni segn\u00f2 comunque un netto cambiamento di rotta rispetto al passato, e nel 1995 il Mozambico entr\u00f2 nel Commonwealth (unico paese membro a non essere mai stato parte dell'Impero britannico). Diversi milioni di profughi iniziarono a rientrare nel paese.\nLe elezioni successive (dicembre 1999) furono nuovamente vinte dal FRELIMO. Questa volta il RENAMO denunci\u00f2 brogli elettorali, rivolgendosi alla Corte Suprema, che tuttavia sentenzi\u00f2 a favore della correttezza delle elezioni.\nNel 2001, Chissano dichiar\u00f2 di non volersi presentare per la terza volta come candidato alla presidenza, criticando in modo non troppo velato il presidente dello Zambia Frederick Chiluba e quello dello Zimbabwe Robert Mugabe, entrambi rimasti al potere per diversi mandati. Alle elezioni del dicembre 2004 Armando Guebuza si present\u00f2 come candidato per il FRELIMO, vincendo le elezioni e diventando presidente il 2 febbraio 2005.\nSituazione attuale.\nIl Mozambico odierno si trova ancora in una situazione economica estremamente critica, segnata dalla fuga di capitali esteri durante il periodo comunista e dai danni portati dalla guerra civile. Ulteriori danni sono stati portati dal ciclone che nel 2000 ha investito il paese, causando centinaia di morti. Inoltre, ci sono state in passato polemiche riguardanti il presunto dirottamento dei fondi internazionali da parte di funzionari corrotti del FRELIMO (un giornalista che indagava su questi temi, Carlos Cardoso, il 22 novembre 2000 fu assassinato in circostanze misteriose). Gli unici settori dell'economia del Mozambico che a oggi appaiono stabilmente in crescita sono quelli legati al turismo; gli investimenti in questo settore provengono soprattutto dal Sudafrica e in parte dall'Asia. Tuttavia, gli introiti provenienti dalle attivit\u00e0 turistiche non contribuiscono in modo significativo all'innalzamento del tenore di vita della popolazione. Paradigmatica in questo senso \u00e8 la condizione di citt\u00e0 come Beira, in cui strutture turistiche relativamente lussuose si trovano a pochi chilometri di distanza dalle enormi baraccopoli dove vive la maggior parte della popolazione locale."}
{"id": "585189", "revid": "1745361", "url": "https://it.wikipedia.org/wiki?curid=585189", "title": "Moravia", "text": "La Moravia (in ceco: \"Morava\", in tedesco: \"M\u00e4hren\") \u00e8 la parte orientale della Repubblica Ceca. La sua capitale storica \u00e8 Brno, seconda citt\u00e0 della Repubblica Ceca. Prende il nome dal fiume Morava.\nGeografia.\nLa Moravia occupa quasi un terzo della Repubblica Ceca, inclusa la Moravia Meridionale e la Regione di Zl\u00edn, come anche parte della Regione di Moravia-Slesia, di Olomouc, di Pardubice, di Vyso\u010dina e della Boemia Meridionale.\nA nord, la Moravia confina con la Polonia e la Slesia ceca, ad est con la Slovacchia, a sud con la Bassa Austria e ad ovest con la Boemia. Il confine nord \u00e8 formato dalla catena dei Sudeti, che diventa i Carpazi ad est. Il Thaya scorre al confine con l'Austria, dove c'\u00e8 un'area protetta lungo il confine tra i due Stati, vicino ad Hardegg.\nNel cuore della regione ha sede il bacino sedimentario della Morava e del Thaya a un'altezza di 180\u2013250\u00a0m. Ad ovest, le Montagne Boeme-Morave si innalzano fino a 800 m, anche se la montagna pi\u00f9 alta sta a nord-ovest, il Prad\u011bd (tedesco: \"Altvater\") nei Sudeti, a 1490\u00a0m. Pi\u00f9 a sud ci sono le alture Jesen\u00edky (400\u2013600\u00a0m) che scendono fino a 310\u00a0m presso il fiume Oder, vicino a Hranice na Morav\u011b e si innalzano di nuovo a 1322 metri presso i Monti Beschidi (Lys\u00e1 hora, in tedesco: \"Kahlberg\"). Queste tre catene montuose formano insieme una separazione tra i diversi bacini idrografici dell'Europa. Il confine orientale della Moravia \u00e8 formato dai Carpazi Bianchi, che raggiungono un massimo di 970\u00a0m a Velk\u00e1 Javo\u0159ina. A sud-est si estende la regione storica della Slovacchia Morava o Slov\u00e1cko.\nNegli ultimi secoli, la Moravia (anche conosciuta come \"Moravia-Slesia\") ha anche incluso una piccola porzione della provincia della Slesia, la cosiddetta Slesia morava. Quando Federico il Grande annesse la maggior parte dell'antica Slesia alla Prussia, la parte sud rimase con gli Asburgo.\nStoria.\nAttorno al 60 a.C. la popolazione celtica dei Galli Boi si ritir\u00f2 dalla regione e lasci\u00f2 il posto alla trib\u00f9 germanica dei Quadi, che a loro volta vennero soppiantati da popolazioni slave nel VI secolo d.C. Nel VII secolo la Moravia fu il cuore del primo regno slavo, il Regno di Samo, estendendosi dal fiume V\u00e1h fino ai Tatra. All'inizio dell'VIII secolo la Moravia meridionale era soggetta all'influsso avaro, al quale pose fine il re franco Carlo Magno. Alla fine dell'VIII secolo si costitu\u00ec il \"Principato di Moravia\", nell'area corrispondente all'odierna Moravia sud-orientale, a Z\u00e1horie nella Slovacchia sud-occidentale e a parti dell'Austria Inferiore. Nell'833 questo divenne lo Stato della Grande Moravia, con la conquista del Principato di Nitra (l'odierna Slovacchia e parti dell'Ungheria settentrionale). La Grande Moravia raggiunse la sua massima espansione territoriale negli anni 890, sotto il regno di Svatopluk I. A quell'epoca l'impero occupava il territorio delle odierne Repubblica Ceca e Slovacchia, la parte occidentale dell'odierna Ungheria (Pannonia), oltre alla Lusazia (nell'odierna Germania) e alla Slesia e al bacino dell'alta Vistola (nella Polonia Meridionale). Dopo la morte di Svatopluk, nell'895, i principi moravi lasciarono il regno per diventare vassalli di Arnulfo di Carinzia, e lo Stato moravo cess\u00f2 di esistere dopo essere stato schiacciato dagli invasori Magiari nel 906-7.\nA seguito della sconfitta di questi ultimi da parte dell'imperatore Ottone I di Sassonia, nella battaglia di Lechfeld del 955, l'alleato di Ottone, Boleslao I il Premislide, re di Boemia, ricevette la Moravia. Boleslao I di Polonia si annesse la Moravia nel 999, e la govern\u00f2 fino al 1019, quando il principe Premislide Bretislao la riconquist\u00f2. Alla morte del padre nel 1035, Bretislao divenne anche regnante di Boemia. Nel 1054, Bretislao decret\u00f2 che le terre boeme e morave sarebbero state ereditate assieme per primogenitura, anche se dispose che il suo figlio minore dovesse governare parte della Moravia come vassallo del fratello maggiore.\nPer tutta l'era premislide, i principi giovani spesso governarono tutta o parte della Moravia da Olomouc, Brno o Znojmo, con diversi gradi di autonomia rispetto al regnante di Boemia. La Moravia raggiunse il massimo dell'autonomia nel 1182, quando l'imperatore Federico I elev\u00f2 la Moravia allo status di margraviato (o \"marca\"), direttamente soggetto all'imperatore e indipendente dalla Boemia. Questo status ebbe vita breve: nel 1197 Vladislao III di Boemia risolse la disputa sulla successione tra lui e il fratello Ottocaro abdicando dal trono boemo e accettando il margraviato di Moravia come vassallo della Boemia.\nDa allora la Moravia ha condiviso la sua storia con la Boemia. La dinastia Premislide si estinse nel 1306, e nel 1310, Giovanni di Lussemburgo divenne re di Boemia. Moravia e Boemia rimasero alla dinastia di Lussemburgo di re e imperatori tedeschi fino a quando vennero ereditate da Alberto II d'Asburgo nel 1437.\nDurante la Crociata Hussita, gli Asburgo persero il controllo della Boemia e della Moravia, e le due terre vennero temporaneamente divise. L'hussita Giorgio di Podebrady venne eletto re di Boemia nel 1458. Nel 1466 papa Paolo II scomunic\u00f2 Giorgio e viet\u00f2 a tutti i cattolici di continuare a servirlo, e nel 1469, Mattia Corvino, re d'Ungheria, conquist\u00f2 la Moravia. Questa venne riunita alla Boemia nel 1490, quando Vladislao Jagellone, che era succeduto a Giorgio come re di Boemia nel 1471, succedette anche a Matteo come re d'Ungheria. nel 1526, il figlio di Vladislao, Luigi, mor\u00ec in battaglia e Ferdinando I d'Asburgo venne eletto re di Boemia. La Moravia rimase assieme alla Boemia come possedimento asburgico fino al termine della Prima guerra mondiale.\nFino al 1641 la capitale della Moravia era la centrale Olomouc, ma dopo la sua presa da parte dell'Impero svedese si spost\u00f2 verso la pi\u00f9 grande citt\u00e0 di Brno che resistette con successo agli invasori. La marca della Moravia ebbe la propria dieta i cui delegati furono eletti (negli anni successivi al 1905) in collegi elettorali tedeschi e cechi etnicamente separati.\nA seguito della fine dell'Impero austro-ungarico nel 1918, la Moravia divenne parte della Cecoslovacchia (e fece parte del Protettorato di Boemia e Moravia durante l'occupazione tedesca della Cecoslovacchia durante la seconda guerra mondiale).\nNel 1945 la minoranza etnica tedesca della Moravia fu espulsa.\nCon la fine della Cecoslovacchia, la Moravia divenne una parte della Repubblica Ceca nel 1993.\nSociet\u00e0.\nEvoluzione demografica.\nI moravi oggi sono un gruppo etnico slavo che parla vari dialetti cechi.\nAlcuni moravi si considerano un gruppo etnico distinto; altri si considerano etnicamente cechi.\nNel censimento del 1991, 1.362.000 (13,2%) della popolazione ceca si \u00e8 descritta di nazionalit\u00e0 morava. Nel censimento del 2001 questo numero era sceso a 380.000 (3,7% della popolazione). Nel censimento del 2011 per\u00f2 il numero era di nuovo cresciuto a 522.000 (5% della popolazione).\nEconomia.\nNel sud, intorno a Hodon\u00edn e B\u0159eclav, la zona fa parte del Bacino di Vienna e vengono estratti il petrolio e la lignite. Nell'area attorno a Ostrava c'era una miniera di carbone largamente sfruttata fino al 1995. Le principali merci prodotte in Moravia annoverano il ferro, prodotti chimici, cuoio e materiali da costruzione. I maggiori centri economici sono Brno, Olomouc e Ostrava; la Moravia \u00e8 anche conosciuta per la viticoltura: possiede il 94% delle vigne della Repubblica Ceca ed \u00e8 al centro dell'industria vinicola del paese.\nLa zona di Blansko vive di turismo grazie soprattutto alle grotte dell'Abisso di Macocha e di Punkva."}
{"id": "585192", "revid": "58166", "url": "https://it.wikipedia.org/wiki?curid=585192", "title": "Crash 2", "text": ""}
{"id": "585194", "revid": "58166", "url": "https://it.wikipedia.org/wiki?curid=585194", "title": "Crash Bandicoot 3", "text": ""}
{"id": "585195", "revid": "58166", "url": "https://it.wikipedia.org/wiki?curid=585195", "title": "Crash 3", "text": ""}
{"id": "585197", "revid": "93556", "url": "https://it.wikipedia.org/wiki?curid=585197", "title": "Fronte di Liberazione del Mozambico", "text": "Il Fronte di Liberazione del Mozambico (, spesso abbreviato in FRELIMO) \u00e8 un partito politico mozambicano di matrice socialista.\nIl partito nacque in epoca coloniale come organizzazione politico-militare indipendentista. Dopo l'indipendenza il FRELIMO \u00e8 rimasto al potere ininterrottamente fino a oggi. Al FRELIMO sono appartenuti tutti i presidenti del Mozambico, tra cui l'attuale presidente Filipe Nyusi.\nStoria.\nIl movimento, indipendentista e socialista, fu fondato il 25 giugno 1962 a Dar es Salaam (al tempo Tanganica, oggi Tanzania) da alcuni esiliati mozambicani. Leader del movimento fu inizialmente Eduardo Mondlane, assassinato nel 1969 in un attentato dinamitardo. Mondlane fu sostituito nel 1970 da Samora Machel.\nNell'ambito della guerra d'indipendenza del Mozambico, il movimento mise in atto numerose azioni di guerriglia contro il governo portoghese della regione, indebolendolo notevolmente. I portoghesi abbandonarono il paese dopo la transizione democratica causata dalla Rivoluzione dei garofani (1974).\nOttenuta l'indipendenza, il FRELIMO divenne il partito di governo della neonata Repubblica Popolare del Mozambico, di cui Machel fu il primo presidente. In seguito, il FRELIMO dovette fronteggiare una lunga guerra civile contro i ribelli della RENAMO, finanziati e appoggiati dai governi bianchi segregazionisti del Sudafrica e della Rhodesia. Nel 1990 lo Stato cambi\u00f2 nome in Repubblica del Mozambico\nLa guerra civile si concluse nel 1992 con gli accordi di pace di Roma. Il FRELIMO rimase in seguito al potere, venendo riconfermato come partito di maggioranza alle elezioni democratiche del 2004."}
{"id": "585198", "revid": "35565", "url": "https://it.wikipedia.org/wiki?curid=585198", "title": "Dev C++", "text": ""}
{"id": "585200", "revid": "33751", "url": "https://it.wikipedia.org/wiki?curid=585200", "title": "Stadio internazionale del Cairo", "text": "Lo stadio internazionale del Cairo (in arabo: \u0633\u062a\u0627\u062f \u0627\u0644\u0642\u0627\u0647\u0631\u0629 \u0627\u0644\u062f\u0648\u0644\u064a, \"Stad El-Qahira El-Dawly\") \u00e8 un impianto sportivo che pu\u00f2 contenere 74.100 spettatori.\nOspita molto spesso le partite della nazionale egiziana ed \u00e8 lo stadio di casa dei due principali club cittadini, l' e lo .\nStoria.\nCompletato nel 1960, venne inaugurato il 23 luglio dello stesso anno dal presidente Nasser, in occasione dell'anniversario del golpe ai danni del re F\u0101r\u016bq I.\nNel 2005, in preparazione alla Coppa delle nazioni africane 2006, sub\u00ec dei piccoli interventi, su tutti l'aggiunta in tutti i settori di poltroncine fisse, anche se questa operazione limita la capienza massima dell'impianto: prima che venissero poste le poltroncine, per alcune importanti partite calcistiche a livello nazionale (come il derby del Cairo tra Al-Ahly e Zamalek) e internazionale riusciva a contenere pi\u00f9 di 120 000 persone.\n\u00c8 lo stadio simbolo del calcio egiziano: qui la nazionale egiziana ha vinto la Coppa delle nazioni africane 1986 e qui ha disputato tutte le partite della vittoriosa Coppa delle nazioni africane 2006. \n\u00c8 presente attorno al campo da gioco una pista di atletica (di colore blu) a 8 corsie.\nTrasporti.\nLo stadio \u00e8 situato a Nasr, distretto del Cairo, a 10 km dall'aeroporto internazionale del Nozha e a 30 km nord-est (circa 30 minuti senza traffico) dai sobborghi centrali della capitale."}
{"id": "585209", "revid": "767487", "url": "https://it.wikipedia.org/wiki?curid=585209", "title": "Natalino Fossati", "text": "Caratteristiche tecniche.\nFu un terzino sinistro dinamico, valido sia in fase di copertura che negli sganciamenti in attacco, con una discreta propensione al gol. Questo grazie anche all'intenso lavoro su di lui operato da Nereo Rocco e in seguito da Edmondo Fabbri che ne valorizz\u00f2 maggiormente l'attitudine offensiva.\nCarriera.\nGiocatore.\nMosse i primi passi calcistici nelle giovanili dell'Alessandria per poi passare al Torino.\nLa societ\u00e0 granata per fargli fare esperienza lo diede in prestito al nella stagione 1963-1964, dove conobbe Luigi Meroni.\nDopo solo un anno di lontananza torn\u00f2 a vestire la maglia granata per formare, dalla stagione 1965-1966, assieme a Fabrizio Poletti, una buona coppia di terzini. Con il Torino rimase fino al campionato 1973-1974 collezionando complessivamente 329 presenze (21 nelle coppe europee) e 19 gol.\nVenne ceduto l'anno successivo alla , ed in maglia blucerchiata disput\u00f2 poche partite creando non pochi malumori nella tifoseria, furibonda nei confronti dell'allora presidente Lolli Ghetti che ne aveva avallato l'acquisto cedendo in cambio il forte difensore Nello Santin. Prosegu\u00ec quindi la carriera con formazioni piemontesi delle serie minori.\nIn carriera ha totalizzato complessivamente 286 presenze e 10 reti in Serie A.\nAllenatore.\nAppese le scarpe al chiodo, ha allenato diverse societ\u00e0 (Alessandria, , Sant'Angelo, Aosta) riapprodando anche a Torino durante la gestione Massimo Vidulich in qualit\u00e0 di istruttore del settore giovanile."}
{"id": "585212", "revid": "63756", "url": "https://it.wikipedia.org/wiki?curid=585212", "title": "Marino Maglietta", "text": "L'affido condiviso.\nNel 1993 fonda a Firenze l'associazione \"Crescere Insieme\" attraverso la quale porta avanti un'opera di sensibilizzazione rispetto alla tematica dell'affido condiviso e alla pratica della mediazione familiare.\nConcepisce la struttura portante di quella che diventa la prima Legge italiana che contempla l'affidamento condiviso dei figli attraverso la modifica dell'.\nTale Legge rende possibile una gestione equilibrata e meno conflittuale del processo di separazione tra due coniugi, anche attraverso il percorso di mediazione familiare.\nNell'approvazione della Legge Maglietta ha un ruolo rilevante di mediazione e di dialogo tecnico in ambito giuridico, sia attraverso il confronto con magistrati e avvocati che attraverso la condivisione degli intenti dell'azione di riforma. Nel corso di quattro legislature ha contribuito sostanzialmente alla redazione dei testi base che hanno condotto alla legge 54/2006. Tra i pi\u00f9 importanti: il pdl n. 3598 (XI Legislatura), il pdl n. 66 (XIV Legislatura) e il pdl. n. 53 (XVI Legislatura).\nAttualmente opera a favore di una corretta e piena osservanza della nuova normativa. In tal senso ha anche elaborato e fatto giungere in Parlamento un nuovo testo di legge (ddl n. 957 - XVI Legislatura) che rafforza e rilancia il precedente provvedimento."}
{"id": "585213", "revid": "1149807", "url": "https://it.wikipedia.org/wiki?curid=585213", "title": "Hardsub", "text": "Hardsub \u00e8 un tipo di sottotitoli per video digitale. Hardsub significa letteralmente \"sottotitoli rigidi\". Infatti nei video codificati con sottotitoli hardsub, i sottotitoli non si possono nascondere. I sottotitoli sono parte integrante dei fotogrammi del filmato. Per vedere i video con sottotitoli hardsub non \u00e8 richiesto alcun programma o filtro particolare proprio perch\u00e9 i sottotitoli sono solo immagini naturali nei fotogrammi.\nPartendo da un video con dei softsub \u00e8 possibile ricodificare lo stesso video facendolo diventare hardsub, ma non \u00e8 possibile fare il contrario."}
{"id": "585215", "revid": "88509903", "url": "https://it.wikipedia.org/wiki?curid=585215", "title": "Bombardamento atomico", "text": "Con il termine bombardamento atomico si indica il bombardamento nucleare che consiste in una serie di reazioni nucleari in cui un nucleo di un elemento (bersaglio o target) viene fatto reagire con un protone (H), un neutrone (n), una particella \u03b1 (He2+) o un altro ione leggero o pesante (isotopo). Affinch\u00e9 tale reazione avvenga \u00e8 necessaria un'energia che superi la barriera di Coulomb fra lo ione incidente (proiettile) ed il nucleo bersaglio (ad esclusione di proiettili neutri come neutroni e fotoni di alta energia). In questo modo \u00e8 stato possibile preparare in laboratorio oltre 2\u00a0500 nuclidi artificiali radioattivi e sintetizzare nuovi elementi chimici con l'ausilio di potenti acceleratori di particelle. La reazione di fissione \u00e8 iniziata da un bombardamento con neutroni su nuclidi fissili (normalmente di U o Pu) mentre il C radioattivo, presente in natura e incorporato dagli organismi viventi, \u00e8 prodotto per effetto del bombardamento dell'azoto atmosferico con neutroni secondari prodotti dai raggi cosmici."}
{"id": "585222", "revid": "767487", "url": "https://it.wikipedia.org/wiki?curid=585222", "title": "The Essential Fripp &amp; Eno", "text": "The Essential Robert Fripp &amp; Eno \u00e8 una raccolta di Robert Fripp e Brian Eno pubblicata nel 1994.\nContiene l'intero \"(No Pussyfooting)\", le prime due tracce di \"Evening Star\", pi\u00f9 la suite inedita \"Healthy Colours\", registrata nel 1979, che doveva appartenere a un omonimo album mai pubblicato. A differenza delle altre tracce dell'antologia, quelle intitolate \"Healthy Colours\" sono pi\u00f9 ritmiche e anticipano le sonorit\u00e0 di \"My Life in the Bush of Ghosts\".\nTracce.\nTutte le tracce sono state composte da Robert Fripp e Brian Eno. "}
{"id": "585225", "revid": "819238", "url": "https://it.wikipedia.org/wiki?curid=585225", "title": "Stazione di Roma Trastevere", "text": "La stazione di Roma Trastevere \u00e8 una fermata ferroviaria della citt\u00e0 di Roma situata in piazza Flavio Biondo alle spalle del rione Trastevere, in contatto con la zona Marconi e nei pressi del quartiere Portuense. \u00c8 la quinta stazione della capitale dopo Roma Termini, Roma Tiburtina, Roma Ostiense e Roma Porta San Paolo.\nStoria.\nInizialmente posizionata pi\u00f9 verso il centro, nella piazza Ippolito Nievo, fu arretrata nell'attuale posizione l'11 maggio 1911, ma la vecchia stazione continu\u00f2 a funzionare come scalo merci e officina veicoli fino al 1950.\nGi\u00e0 stazione, venne trasformata in fermata nel 1989.\nStrutture e impianti.\nLa gestione degli impianti \u00e8 affidata a Rete Ferroviaria Italiana ed \u00e8 situata nel punto di congiunzione della linea Roma-Fiumicino Aeroporto con la Roma-Pisa.\nIl fabbricato viaggiatori fu progettato dall'ingegner Paolo Bo.\nDal punto di vista dell'esercizio si tratta di una fermata all'interno del piazzale ferroviario di Roma Ostiense. Nei lavori di ristrutturazione del nodo romano effettuati in occasione dei Mondiali del 1990 sono stati tolti gli scambi: pertanto non esiste alcuna possibilit\u00e0 di manovra fra i 6 binari, che risultano rigidamente assegnati alle 3 linee (1 e 2 alla Tirrenica, 3 e 6 alla linea per Viterbo, 4 e 5 alla linea per l'aeroporto).\nMovimento.\nNella stazione transitano anche le ferrovie regionali FL1, FL3 e FL5.\nLa stazione costituisce il quarto scalo ferroviario della capitale per numero di passeggeri, dopo Roma Termini, Roma Tiburtina e Roma Ostiense, con circa 5 milioni di passeggeri annui.\nServizi.\nLa stazione, la cui area commerciale \u00e8 gestita da Centostazioni e che RFI classifica nella categoria \"gold\", dispone di:"}
{"id": "585226", "revid": "6923", "url": "https://it.wikipedia.org/wiki?curid=585226", "title": "Softsub", "text": "Softsub \u00e8 un tipo di sottotitoli per video digitale, che vengono memorizzati separatamente dal video stesso, usando formati di file particolari come *.srt, *.ssa e *.ass. I sottotitoli non sono quindi impressi nell'immagine come avviene per l'hardsub, ma sono codificati a runtime durante la riproduzione del video. Per vederli occorre installare alcuni filtri.\nI softsub presentano molti vantaggi:\nQualora un video ed un file di softsub si trovino salvati nella stessa cartella e con lo stesso nome, molti programmi per la riproduzione dei video visualizzeranno automaticamente i sottotitoli. Se hanno nome diverso e/o sono salvati in posizioni diverse, il file dei sottotitoli dovr\u00e0 essere selezionato tramite il programma stesso.\nContenitori di softsub.\nNei \"softsub\" quindi, i sottotitoli sono scritti in un file esterno al file video, oppure sono contenuti in flussi separati dal video in questione. I contenitori pi\u00f9 diffusi per i softsub sono i file formato *.mkv, *.avi e *.vob, nei quali si trovano i file video e audio (es. *.mpeg) ed il file dei sottotitoli (es. *.srt)."}
{"id": "585228", "revid": "3535", "url": "https://it.wikipedia.org/wiki?curid=585228", "title": "Strage della Columbine High School", "text": ""}
{"id": "585234", "revid": "916580", "url": "https://it.wikipedia.org/wiki?curid=585234", "title": "Capparaceae", "text": "Le Capparacee (Capparaceae ) sono una famiglia di piante angiosperme eudicotiledoni appartenenti all'ordine Brassicales distribuite in regioni tropicali e subtropicali dell'America, dell'Africa, dell'Oceania e nelle regioni del Mediterraneo.\nNell'ambito della famiglia sono comprese anche specie d'interesse ornamentale, medicinale e alimentare. La specie di maggiore importanza \u00e8 il cappero (\"Capparis spinosa\" ).\nDescrizione.\nIl portamento \u00e8 vario: vi si trovano erbacee, arbustive, arboree, e lianose.\nLe specie della famiglia delle Capparaceae hanno in genere foglie alterne, semplici o composte.\nI fiori sono quasi sempre ermafroditi, attinomorfi o zigomorfi e tetrameri portati isolati o in racemi terminali. Gli stami sono da 6 a numerosi; l'ovario \u00e8 supero e bicarpellare.\nIl frutto \u00e8 una capsula o una bacca contenente pi\u00f9 semi.\nTassonomia.\nLa classificazione APG IV assegna la famiglia Capparaceae all'ordine Brassicales. Sono riconosciuti i seguenti generi:\nNel'ordinamento di Cronquist (1981) la famiglia Capparaceae era classificata nell'ordine Capparales e comprendeva oltre 800 specie suddivise in due sottofamiglie:\nGi\u00e0 nella classificazione APG III (2009) Capparaceae e Cleomaceae vengono considerate come due famiglie distinte, mentre la classificazione APG IV (2016) porta ad un ulteriore ridimensionamento di tale raggruppamento, trasferendo i generi \"Borthwickia\", \"Forchhammeria\", \"Stixis\" e \"Tirania\" alle Resedaceae."}
{"id": "585239", "revid": "834", "url": "https://it.wikipedia.org/wiki?curid=585239", "title": "The Equatorial Stars", "text": "The Equatorial Stars \u00e8 un album in studio di Robert Fripp e Brian Eno pubblicato nel 2004 dalla Discipline Global Mobile.\nIl disco.\nI brani prendono ognuno il nome di stelle o costellazioni e, musicalmente, riprendono le atmosfere di \"(No Pussyfooting)\" ed \"Evening Star\" (rinunciando, tuttavia, alla \"tecnica Revox\" presente nei due dischi precedenti) senza che vi siano novit\u00e0 in termini stilistici.\nPrima di essere pubblicato in formato CD, l'album venne originalmente venduto tramite il negozio virtuale della Discipline Global Music."}
{"id": "585240", "revid": "729019", "url": "https://it.wikipedia.org/wiki?curid=585240", "title": "ROF Mk 8", "text": "Il cannone ROF Mk 8 \u00e8 un moderno pezzo d'artiglieria di medio calibro, a doppio ruolo, progettato per la Royal Navy in sostituzione del vecchio Mk 6 binato. Esso deriva dal cannone ROF (Royal Ordnance Factory) d'artiglieria terrestre, da 105mm.\nHa una lunga canna calibro 114 mm (4,5 pollici), ed un sistema di carica automatico sotto il ponte. La cupola \u00e8 in vetroresina. Il confronto con il precedente e pi\u00f9 pesante Mk 6 vede la gittata di 23\u00a0km contro 16, la cadenza di 25 colpi contro 30 (ma \u00e8 un impianto binato) e la presenza di una direzione del tiro radar, come con l'RTN-10 Orion.\n\u00c8 un'arma innanzitutto leggera e poco esigente in termini di spazio, cos\u00ec non ha un gran numero di colpi pronti al fuoco, non ha una cadenza superiore a 25 colpi al minuto e ha anche una elevazione non tanto grande per un'arma contraerea. Esso \u00e8 simile quindi al cannone Mk 45 statunitense, pi\u00f9 o meno coevo, ed \u00e8 entrato in servizio negli anni '70 con le fregate Type 21 e altre navi, tra cui le Type 22 lotto 3. Alle Falklands esso \u00e8 entrato in azione assieme al suo progenitore terrestre. Dimostrandosi un'arma valida nel tiro controcosta, grazie anche alla lunga gittata, ed anche una buona arma contraerea, con almeno un successo, un A-4, l'unico abbattuto da cannoni antiaerei del conflitto, e forse addirittura un secondo aereo e un missile Exocet, il tutto ottenuto il 30 maggio, ma nel tentativo di difendersi l'HMS Ardent (F184) spar\u00f2 inutilmente 180 colpi il 21 maggio. La tecnica del cannone vede proiettili di vario genere, tra cui contenitori di chaff, e proiettili illuminanti, ma anche i soliti proiettili HE, con spoletta per funzionamento in varie modalit\u00e0: prossimit\u00e0 a corto raggio, prossimit\u00e0 a lungo raggio, antinave. Nel tiro contraereo i proiettili da 23\u00a0kg si frammentano in oltre 3000 schegge.\nIl cannone \u00e8 stato esportato in numerose nazioni, sia come parte di navi ex-inglesi che come arma per navi di nuova costruzione."}
{"id": "585243", "revid": "729019", "url": "https://it.wikipedia.org/wiki?curid=585243", "title": "127 mm Mk. 45", "text": "Il cannone Mk 45 \u00e8 un'arma simile all'inglese Mk 8, pensata per l'attacco a bersagli di superficie e per una leggerezza e compattezza notevoli, dotato di una massa di 21.7 tonnellate, per 20 colpi al minuto su distanze di 23\u00a0km e con munizioni da 31\u00a0kg. Il cannone Compatto dell'OTO Melara, nonostante il nome, pesa 34 tonnellate, ma ha una cadenza di tiro di 40-45 colpi al minuto, e 66 colpi in 3 giostrine pronti all'uso: \u00e8 evidente che sono due armi molto diverse e pensate per compiti diversi. L'ultima evoluzione vede la canna allungata da 54 a 62 calibri, con proiettili a gittata aumentata, da 116 chilometri con munizioni a razzo."}
{"id": "585246", "revid": "1784492", "url": "https://it.wikipedia.org/wiki?curid=585246", "title": "Aleksandar \u0160api\u0107", "text": "\u00c8 considerato il miglior cannoniere nella storia della ex Jugoslavia e da molti il miglior giocatore di pallanuoto del mondo di tutti i tempi. Dal 2012 \u00e8 sindaco del comune di Novi Beograd.\nCarriera di pallanuoto.\nCominci\u00f2 a praticare la pallanuoto nel 1984 presso il club di pallanuoto Vaterpolo klub Crvena zvezda (\"Stella Rossa\") dove ha attraversato tutte le categorie giovanili. Al club di pallanuoto Partizan passa nel 1991 mentre nel 1992, a 14 anni non compiuti, debutta per la prima squadra del Partizan. Nel 1993 ritorna al club di pallanuoto Stella Rossa per poi nel 1994 proseguire la carriera al club di pallanuoto Be\u010dej. Nel 2001 parte per l\u2019Italia con il club di pallanuoto Camogli da cui, dopo tre stagioni, passa al club di pallanuoto Rari Nantes Savona. Nel 2006 si trasferisce al club di pallanuoto russo Sturm 2002 dove firma il contratto che lo ha reso il giocatore pi\u00f9 pagato nella storia della pallanuoto. Nel 2009 conclude la carriera professionale nella pallanuoto.\nCarriera nei club.\nNella ricca carriera con i club ha conquistato 21 trofei di cui nove in campionati nazionali dei quali sei conquistati nella Repubblica Federale Jugoslava, due in Russia ed uno in Italia. \u00c8 stato nove volte vincitore di coppe nazionali con sette coppe della RSJ vinte e due coppe russe. Ha conquistato il trono della Lega dei Campioni una volta oltre a due medaglie nella coppa LEN.\nNel periodo dal 1996 al 2009 ha conquistato 14 titoli consecutivi della Marcatori Lega, sei in RSJ, cinque in Italia e tre in Russia.\nDurante la carriera nei club ha segnato 1.694 goal di cui il numero maggiore di questi, addirittura 924, segnati per i club nella Repubblica Socialista Jugoslava. Nella lega italiana ha fatto rete 494 volte ed in Russia 276.\nCarriera in Nazionale.\nSi \u00e8 presentato la prima volta nel dicembre 1995, diciassettenne, per la Nazionale della Jugoslavia dove ha giocato fino al 2008. All\u2019inizio della sua carriera nazionale con la squadra della Jugoslavia ha conquistato due Campionati europei juniores nel 1995 ad Esslingen cos\u00ec come nel 1996 a Istanbul. In entrambe le partite \u00e8 stato dichiarato il miglior giocatore e cannoniere.\nLa prima grande partita dove ha partecipato a 18 anni per la nazionale jugoslava \u00e8 stata in occasione delle Olimpiadi ad Atlanta nel 1996. \u00c8 uno dei pochi atleti di squadra jugoslavi che ha partecipato quattro volte ai giochi olimpici conquistando una medaglia d\u2019argento e due di bronzo.\nCon la Nazionale di Jugoslavia, di Serbia e Montenegro e poi di Serbia ha partecipato a 22 manifestazioni sportive, ha conquistato 20 medaglie di cui cinque ai Campionati europei, quattro ai Mondiali e tre alle Olimpiadi. Ha conquistato due volte le medaglie pi\u00f9 brillanti alla Coppa Mondiale, alle partite della Word League ha conquistato in tutto cinque medaglie come anche l\u2019oro ai Giochi del Mediterraneo tenuti nel 1997 a Bari.\nAlla selezione nazionale ha segnato 981 goal, due volte \u00e8 stato proclamato il miglior cannoniere dei Giochi Olimpici, quattro volte il miglior cannoniere ai Campionati Mondiali e quattro volte il miglior cannoniere ai Campionati Europei. Alle partite della World League \u00e8 stato quattro volte il miglior cannoniere mentre ha conseguito questo titolo 2 volte alla Coppa Mondiale.\nNel corso della carriera otto volte \u00e8 stato scelto nella squadra ideale alle partite nelle quali ha partecipato e questo tre volte ai Campionati Europei e Mondiali e due volte ai Giochi Olimpici.\nUn atleta nella storia dello sport serbo di maggior successo e tra i pi\u00f9 premiati che ha segnato nel corso della carriera il numero mai raggiunto di 2.675 goal. \u00c8 stato il miglior cannoniere di tutti i tempi nella regione della ex Jugoslavia.\nOrganizzazioni sportive.\nAccanto al successo nella carriera di pallanuoto ha contribuito allo sport serbo attraverso l\u2019impegno nelle organizzazioni sportive. \u00c8 stato presidente del club di pallanuoto Stella Rossa dal 2003 al 2004.\nAl termine della carriera da giocatore nel club italiano Rari Nantes Savona, per lo stesso club continua a svolgere la funzione di manager sportivo per il Campionato Europeo nel periodo dal 2006 al 2014.\nRiconoscimenti e premi.\nGrazie alla carriera sportiva eccezionale ha ricevuto moltissimi riconoscimenti sportivi e sociali; tra l\u2019altro, nel 2000 \u00e8 stato proclamato atleta dell\u2019anno della Provincia Autonoma di Vojvodina.\nHa avuto l\u2019onore di essere decorato due volte con l\u2019Ordine di Nemanja di primo grado per il merito di aver rappresentato il paese ed i suoi cittadini, la prima volta nel 2001 e quindi nel 2004.\nIl premio per il miglior atleta scelto dal Comitato olimpico di Serbia e Montenegro lo ha ricevuto nel 2004 mentre un anno pi\u00f9 tardi, nel 2005, \u00e8 stato premiato con l\"Oktobarska nagrada\" della Citt\u00e0 di Belgrado.\nPer pi\u00f9 di un decennio \u00e8 stato considerato uno dei migliori giocatori ma nel 2005 \u00e8 stato ufficialmente proclamato il miglior giocatore di pallanuoto del mondo.\nIl pi\u00f9 importante riconoscimento sportivo e sociale, \u201eil premio di Maggio\u201c, che la Federazione sportiva serba tradizionalmente ogni anno conferisce agli atleti, alle associazioni sportive ed ai professionisti che con i propri risultati hanno distinto la storia dello sport serbo e con questo contributo ad affermare la Serbia nel mondo, gli \u00e8 stato conferito nel 2008.\nNel 2010 \u00e8 stato dichiarato, scelto da FINA, il terzo miglior atleta del 21 secolo.\nNell\u2019ottobre 2016 gli \u00e8 stato consegnato il riconoscimento per il contributo allo sviluppo ed al lavoro dell\u2019Accademia sportiva quale premio per lo studente di maggior successo dalla fondazione di questa istituzione.\nFormazione.\nLaureato nel 2003 ha conseguito il Master nel 2009 ed il Dottorato nel 2012 nel campo del management industriale.\nLavoro umanitario.\n\u00c8 fondatore della Fondazione umanitaria \u201eBudi human\u201c che \u00e8 stata istituita il 9 aprile 2014. La Fondazione \u201eBudi human\u201c si occupa di raccogliere risorse per l\u2019aiuto a bambini, adulti, istituti ed associazioni sul territorio della Serbia.\nLa Fondazione \u201eBudi human\u201c si \u00e8 affermata molto velocemente dopo l\u2019istituzione come una delle pi\u00f9 credibili fondazioni umanitarie nella regione che ha per scopo quello di assicurare le terapie indispensabili prima di tutto ai bambini.\nDall\u2019istituzione ad oggi attraverso la fondazione umanitaria \u201eBudi human\u201c sono stati raccolti diversi milioni di euro grazie a cui un grande numero di utenti della fondazione ha potuto disporre dell\u2019assistenza sanitaria indispensabile o usufruire di cure adeguate. Nel febbraio 2016 ha messo all\u2019asta tutte le medaglie conquistate nella carriera da giocatore attraverso il sito della fondazione umanitaria \u201eBudi human\u201c e tutto il denaro ricavato sar\u00e0 speso per le cure e le terapie degli utenti della fondazione.\nHa ricevuto grandi riconoscimenti per il lavoro di utilit\u00e0 sociale ed umanitario. Molte istituzioni nel paese hanno espresso riconoscenza per tutto quanto fatto nell\u2019ambito del lavoro umanitario come atleta attivo ma anche per il lavoro umanitario di cui si \u00e8 occupato in modo pi\u00f9 intenso e responsabile al termine della carriera da giocatore.\nCarriera politica.\n\u00c8 stato assistente del sindaco della Citt\u00e0 di Belgrado dal 2009 al 2012. Come sindaco del comune di Novi Beograd \u00e8 stato scelto alle elezioni 2012 e rieletto alle elezioni 2016. Anche oggi \u00e8 l\u2019attuale sindaco del pi\u00f9 grande comune della Citt\u00e0 di Belgrado.\nVita privata.\nConiugato \u00e8 padre di due figli. Vive e lavora a Belgrado. Parla inglese, italiano, e russo."}
{"id": "585247", "revid": "162719", "url": "https://it.wikipedia.org/wiki?curid=585247", "title": "Compatto 127mm", "text": ""}
{"id": "585249", "revid": "633110", "url": "https://it.wikipedia.org/wiki?curid=585249", "title": "Compact 100 mm", "text": "Il cannone navale francese Creusot-Loire Compact da 100\u00a0mm \u00e8 un'arma discendente di una serie di armi simili del secondo dopoguerra, e passata attraverso molte versioni. Nella sua forma degli anni settanta esso era un'arma da ben 60 colpi al minuto ed utilizzava proiettili da 13\u00a0kg con gittata di 13\u00a0km (6\u00a0km contraerei). La sua ultima evoluzione comprende impianti che pesano solo 17 tonnellate piuttosto che 21 (lo stesso peso degli Mk 45 statunitensi). Esiste infine un modello perfezionato, che consente 80 colpi al minuto e dotato di torretta stealth.\nTroppo grande per le corvette, \u00e8 ideale per le fregate e pi\u00f9 in generale per le navi tra le 1500 e le 3000 tonnellate. "}
{"id": "585250", "revid": "633110", "url": "https://it.wikipedia.org/wiki?curid=585250", "title": "127 mm Mk. 42", "text": "Il cannone navale Mk 42 da 127\u00a0mm \u00e8 un'arma americana comparsa nel dopoguerra. L'unit\u00e0 \u00e8 composta da un cannone Mark 18 e da un affusto Mark 42. La torretta pesa circa 60,4 t, inclusi i due tamburi contenenti i 40 colpi. I proiettili, che pesano 32\u00a0kg, vengono sparati ad una velocit\u00e0 di 808\u00a0m/s. La cadenza di fuoco massima e di 40 colpi al minuto. Inizialmente l'affusto era dotato di due postazioni locali per i cannonieri, una per il tiro superficie-superficie e una per il tiro antiaereo, ma la postazione del cannoniere antiaereo \u00e8 stata in seguito rimossa, quando l'aumento della velocit\u00e0 degli aeromobili navali ha reso troppo impreciso il puntamento manuale delle armi antiaere.\nInizi\u00f2 ad essere sostituito dal 127 mm Mk. 45 nel 1971."}
{"id": "585251", "revid": "729019", "url": "https://it.wikipedia.org/wiki?curid=585251", "title": "Bofors 57 mm", "text": "Il cannone Bofors da 57\u00a0mm \u00e8 un cannone navale bivalente, nel senso che pu\u00f2 essere usato sia per tiro contraereo che antisuperficie, progettato e prodotto dall'industria svedese Bofors.\nEvoluzione.\nL'arma, che ha avuto molto successo, \u00e8 derivata dallo storico cannone contraereo Bofors da 40 mm e nella versione da 60 calibri, denominata lvakan M/50, entrata in servizio nel 1952, venne impiegato sugli incrociatori svedesi della Classe Tre Kronor e della Marina Olandese della Classe De Zeven Provinci\u00ebn e sulle prime versioni delle motocannoniere svedesi Spica. La Marine nationale ha adottato questo cannone in versione binata, come arma antiaerea sulla nave da battaglia Jean Bart, sugli incrociatori antiaerei De Grasse e Colbert nei cacciatorpediniere Classe Duperr\u00e9 e Classe Sorcouf e nei due incrociatori leggeri Classe Capitani Romani ricevuti dall'Italia in conto riparazione danni di guerra e trasformati in cacciaconduttori\nDal cannone Bofors 57 mm/L60 nel 1962 venne sviluppata la versione denominata Mk I, entrata in servizio nel 1966.\nLa seconda versione, denominata Mk II, era un'arma da 200 colpi al minuto e con gittata di 6\u00a0km nel tiro contraereo e 13\u00a0km nel tiro antinave.\nMk III.\nLa versione Mk II \u00e8 stata sostituita dalla versione Mk III, con 220 colpi al minuto di cadenza di tiro, praticamente comparabile con il Super Rapido OTO, rispetto al quale spara una munizione pi\u00f9 leggera, da 2,8\u00a0kg, su distanze analoghe grazie all'altissima velocit\u00e0 dei proiettili, circa 1000 metri al secondo. La sua torretta ha disegno stealth per ridurre la traccia radar della nave, ed \u00e8 stata anche creata una apposita copertura per il cannone con gli stessi requisiti di bassa osservabilit\u00e0 radar.\nIl progetto Mk III \u00e8 stato rinominato Mk 110 US Navy, che lo ha scelto recentemente come arma per la difesa CIWS, successore al Vulcan Phalanx.\nCollegamenti esterni.\nVideo"}
{"id": "585252", "revid": "767487", "url": "https://it.wikipedia.org/wiki?curid=585252", "title": "Villa Niccolini (Camugliano)", "text": "Villa Niccolini, gi\u00e0 Villa Medicea di Camugliano si trova a est di Ponsacco (provincia di Pisa), nei pressi di un piccolo borgo di origine feudale, Camugliano.\nStoria e descrizione.\nLa zona, alla base di una zona collinare tra le valle dell'Era e del Cascina, venne scelta dal Duca Alessandro de' Medici per realizzare una grandiosa dimora al centro di un'estesa tenuta. La zona aveva anche un ruolo strategico perch\u00e9 gli interessi dei Medici si stavano sempre di pi\u00f9 rivolgendo verso la piana pisana, con una politica di espansione verso il mare che fu seguita anche dai successivi granduchi.\nLa villa si trova in una posizione scenografica al termine di un viale di cipressi, e domina, con la sua compatta struttura cubica e le quattro possenti torrette angolari, la zona circostante.\nLa villa ricorda molto una struttura fortificata, con le basi delle torri rialzate (la \"scarpatura\") e gli angoli rinforzati, mentre il piazzale antistante, sul quale la villa si erge maestosa, fu creato per raccogliere all'occasione una piazza d'arme.\nQuesto prato, nel quale si erge la statua cinquecentesca dell'\"Ercole che uccide l'Idra\", opera di Giovanni Bandini, \u00e8 delimitato da due corpi di fabbrica simmetrici, usati come scuderie e caserme.\nL'uso militare delle ville torn\u00f2 a farsi necessario infatti dopo le insurrezioni antimedicee di Pisa (1494) e del Valdarno (1530), contro le quali furono costruite appunto le ville di Camugliano e, pi\u00f9 tardi, la gemella Villa medicea dell'Ambrogiana a Montelupo Fiorentino.\nNella seconda met\u00e0 del Cinquecento Cosimo I don\u00f2 la villa di Camugliano a Giuliano Gondi per i servigi resi alla casata medicea. In seguito fu ceduta a Matteo Botti che, dopo essere stato investito del titolo di marchese di Campiglia d'Orcia da Cosimo II, la ridon\u00f2 al granduca, con un atto datato 25 dicembre 1615.\nIl 23 settembre 1637 i Medici nella persona del Granduca Ferdinando II rinunciarono definitivamente alla villa e alla tenuta di Camugliano, vendendola al senatore Filippo Niccolini, che contemporaneamente venne anche nominato marchese di Camugliano e di Ponsacco.\nLa famiglia Niccolini appront\u00f2 alcune modifiche alla struttura originale, come la scalinata a doppia rampa che raccorda la facciata e la loggetta d'ingresso al primo piano con il piazzale antistante. In seguito la loggetta venne chiusa da grandi vetrate, mentre il parco circostante veniva sistemato secondo la moda dominante \"all'inglese\". Davanti alla villa venne creata una scenografica bordatura ellittica a siepe decorata da busti in marmo, che ancora oggi abbraccia il piazzale.\nLa villa oggi \u00e8 ancora di propriet\u00e0 privata e non \u00e8 visitabile.\nDella tenuta fa parte anche l'oratorio di San Filippo."}
{"id": "585254", "revid": "729019", "url": "https://it.wikipedia.org/wiki?curid=585254", "title": "Bofors 120 mm", "text": "Il Bofors 120 mm \u00e8 un cannone antinave prodotto dalla Bofors.\nLa Bofors svedese ha costruito, nella sua vasta gamma di prodotti, un cannone navale da 120mm, unico paese a farlo nel dopoguerra, con una elevata cadenza di tiro, ben 40 colpi al minuto, data dal fatto di essere sia una installazione binata che da varie altre innovazioni, tra cui un'alimentazione automatica. Essa \u00e8 praticamente un'installazione molto potente, della quale vi \u00e8 anche un sistema singolo, per corvette, installata su alcune navi finlandesi. Il complesso binato, tra l'altro, \u00e8 stato montato sulle navi della Classe Tromp olandesi."}
{"id": "585256", "revid": "438678", "url": "https://it.wikipedia.org/wiki?curid=585256", "title": "Lo zio indegno", "text": "Lo zio indegno \u00e8 una commedia italiana del 1989, diretta dal regista Franco Brusati, tratto da una storia di Franco Brusati e Leonardo Benvenuti.\nTrama.\nDopo alcuni anni, nella vita ordinaria di Riccardo riappare inaspettatamente suo zio Luca: l\u2019incontro con un perfetto scapolo libertino ed edonista sconvolger\u00e0 non poco la vita di Riccardo, e se inizialmente quest\u2019ultimo si dimostrer\u00e0 turbato dall\u2019atteggiamento dissoluto di suo zio, finisce presto per diventare suo complice, nella speranza di una vita meno convenzionale.\nRiccardo, un uomo ordinario e buon lavoratore, onesto con sua moglie Teresa e padre di due figli, Andrea e Marina. Luca, suo zio, \u00e8 un poeta, libero e senza scrupoli, che occupa un misero alloggio disordinato in citt\u00e0.\nLuca affascina suo nipote con continue storie di persone e luoghi della sua infanzia, e presto Riccardo decider\u00e0 di aiutarlo a rinnovare il suo appartamento. Purtroppo l\u2019esito della sua azione risulter\u00e0 essere solo vano, in quanto suo zio, per negligenza finir\u00e0 per dargli fuoco.\nPresto, Riccardo si accorger\u00e0 di essere stato anche derubato da suo zio in casa di un piccolo quadro antico del\u2018700, e non esiter\u00e0 a mandare Luca in galera, ma Riccardo rimane impotente di fronte ai modi irresistibilmente audaci di suo zio, ed una volta uscito di galera lo conduce con s\u00e9 a Venezia per un convegno di affari: proprio l\u00ec sulla spiaggia del Lido, assister\u00e0 alla morte di suo zio, che lo abbandoner\u00e0 a causa di un infarto improvviso, lasciandogli come ricordo solo una sciarpa."}
{"id": "585258", "revid": "486946", "url": "https://it.wikipedia.org/wiki?curid=585258", "title": "SFRJ", "text": ""}
{"id": "585259", "revid": "486946", "url": "https://it.wikipedia.org/wiki?curid=585259", "title": "RSFJ", "text": ""}
{"id": "585260", "revid": "633110", "url": "https://it.wikipedia.org/wiki?curid=585260", "title": "180 mm S-23", "text": "L'S-23 (in russo 180-\u043c\u043c \u043f\u0443\u0448\u043a\u0430 \u0421-23) \u00e8 un cannone a lunga gittata, di elevata potenza, prodotto in Unione Sovietica ed entrato in linea nelle divisioni di artiglieria negli anni '50.\nLe stime fatte in basate sulle scarse informazioni disponibili in Occidente gli attribuirono, in un primo tempo, un calibro di 203\u00a0mm e solo dopo la guerra del Kippur, in cui esemplari forniti agli eserciti dei paesi arabi furono catturati da Israele, si scopr\u00ec che questo era di 180\u00a0mm. L'S-23 era infatti derivato dalle artiglierie navali degli incrociatori classe Kirov, dotate di una gittata straordinariamente elevata per il loro calibro.\nA parte la notevole eccezione dell'M107, solo con l'avvento dei cannoni da 155/45mm sulla fine degli anni '70 la gittata dell'S-23 fu superata, e anche cos\u00ec solo di poco e solo con munizioni di tipo speciale, come i proiettili assistiti a razzo o base bleed. Ma con munizioni a razzo, anch'esse disponibili, l'S-23 \u00e8 rimasto imbattuto dalle armi d'artiglieria occidentali per decenni.\nOltre al munizionamento ordinario, questo cannone, assegnato alle artiglierie d'armata sovietiche, poteva anche sparare proiettili a razzo, del peso di circa 100\u00a0kg, con gittata di oltre 40\u00a0km e testate nucleari da 0,2 Kt di potenza. Unico limite del S-23 era la cadenza di tiro che non superava il colpo al minuto. Si \u00e8 comunque trattato di un'arma che non aveva paragoni in occidente, degno complemento dei mobili M-30 e degli M-46, pi\u00f9 piccoli e quasi dello stesso livello di gittata (non casualmente, derivati anche in tal caso da cannoni navali). Essa non \u00e8 stata mai sistemata su semoventi, ma \u00e8 stata esportata in diversi Paesi alleati."}
{"id": "585261", "revid": "124869087", "url": "https://it.wikipedia.org/wiki?curid=585261", "title": "155 mm FH-70", "text": "Il cannone/obice da 155/39 FH-70 \u00e8 frutto di un programma trinazionale, coinvolgente Germania, Regno Unito ed Italia, che hanno unito le forze per sviluppare l'arma in sostituzione dell'obice 155/23 mm M114. L'obice di artiglieria a traino meccanico da 155/39 FH-70 \u00e8 idoneo a fornire supporto di fuoco diretto e generale alle Grandi Unit\u00e0 elementari e complesse. Il fabbisogno totale dei partecipanti \u00e8 stato definito rispettivamente in 212, 164 e 70 pezzi.\nCaratteristiche.\nQuesta artiglieria da campagna a traino meccanico \u00e8 un'arma idonea a fornire supporto di fuoco diretto e generale alle Grandi Unit\u00e0 elementari e complesse, con gittata massima di 24 km con munizionamento normale e 30 km con munizionamento autopropulsivo. L'obice, che riesce a sparare tre proietti al minuto, \u00e8 da considerarsi arma a ripetizione.\nL'obice dispone anche di un motore ausiliario Volkswagen a benzina da 1800 cm\u00b3 (velocit\u00e0 di 16 km/h) per piccoli movimenti, denominato Auxiliary Power Unit (APU) utilizzato per il movimento autonomo del pezzo per brevi spostamenti (cambio di schieramento, movimenti logistici) o per una veloce messa in posizione, data anche la massa complessiva.\nSe la Gran Bretagna doveva essere il paese guida per lo sviluppo della versione base (trainata), la Germania doveva esserlo per la versione semovente, chiamata SP-70 e basata su di una torretta installabile su scafo di carro armato.\nForse i problemi legati a questa particolare disposizione, negativa per un semovente in quanto il motore \u00e8 posteriore (l\u00e0 dove dovrebbe esserci lo scomparto di combattimento), ed i costi elevati spinsero la Germania ad uscire dal programma, che termin\u00f2 nel 1987.\nEsercito Italiano.\nNell'Esercito Italiano tale cannone \u00e8 in dotazione ai reggimenti di artiglieria da montagna delle Brigate alpine, dove costituisce l'equipaggiamento del 1\u00b0, 2\u00ba e 3\u00ba Reggimento artiglieria terrestre da montagna, ai reggimenti del Comando artiglieria dell'Esercito Italiano e al Reggimento artiglieria a cavallo \"Voloire\" della Brigata di cavalleria \"Pozzuolo del Friuli\" in 18 pezzi per ciascuna unit\u00e0 militare."}
{"id": "585264", "revid": "729019", "url": "https://it.wikipedia.org/wiki?curid=585264", "title": "155 mm TRF1", "text": "Il TRF1 \u00e8 un Obice da campo trainato, nel calibro standard NATO di 155 mm.\nFu usato per la prima volta in combattimento nella Guerra del Golfo.\nTecnica.\nHa una lunga gittata data da una canna da 40 calibri, e nell'insieme ha caratteristiche molto moderne e comparabili a quelle dell'FH-70. \u00c8 l'arma installata sul semovente d'artiglieria AMX 30 AuF1, basato sul carro AMX-30.\n\u00c8 trainato dal Renault TRM 10.000, che trasporta 48 colpi, 24 in casse e 24 su rastrelliera. Il camion \u00e8 anche dotato di gru per facilitare il caricamento delle munizioni.\nMunizioni.\nPu\u00f2 sparare ogni tipo di munizione 155\u00a0mm (il proiettile normale \u00e8 il Mle. F1 ad Alto Esplosivo). I bossoli sono combustibili, il che aumenta la cadenza di fuoco, in quanto non c'\u00e8 niente da estrarre prima di ricaricare."}
{"id": "585265", "revid": "767487", "url": "https://it.wikipedia.org/wiki?curid=585265", "title": "Fosfoglicerato chinasi", "text": "La fosfoglicerato chinasi \u00e8 un enzima del gruppo delle transferasi, che catalizza la seguente reazione:\nL'enzima \u00e8 coinvolto nella settima reazione della glicolisi che produce 3-fosfoglicerato e ATP a partire da 1,3-bisfosfoglicerato e ADP. Questo genere di produzione di ATP, che si serve della fosforilazione diretta di ADP, \u00e8 definita fosforilazione al livello del substrato: \u00e8 infatti resa possibile dalla presenza dell'1,3-bisfosfoglicerato, un substrato ad alto potenziale di trasferimento di un gruppo fosfato.\nMeccanismo d'azione.\nL'enzima \u00e8 composto di due regioni collegate da un braccio flessibile. Quella superiore \u00e8 preposta al legame con l'ADP; quella inferiore presenta una tasca interna per l'1,3-bisfosfoglicerato.\nLa fosfoglicerato chinasi, concretamente, \"sposta\" il fosfato presente sull'estremit\u00e0 carbossilica dell'1,3-bisfosfoglicerato (in posizione 1) sull'ADP. Questo genere di processo deve avvenire in un ambiente riparato dall'esterno e dalla soluzione acquosa in cui si trova l'enzima. All'interno dell'enzima dunque, \u00e8 presente una tasca che ripara la reazione dalle eventuali \"interferenze\" delle molecole di acqua, che potrebbero portare ad una errata idrolisi del fosfato presente sull'1,3-bisfosfoglicerato, che porterebbero ad uno \"spreco\" di molecole ad alta energia. Anche le altre chinasi della via glicolitica, come la esochinasi, la fosfofruttochinasi e la piruvato chinasi hanno una struttura simile, di fatto \"sensibile alla presenza del substrato\"."}
{"id": "585267", "revid": "729019", "url": "https://it.wikipedia.org/wiki?curid=585267", "title": "FH-77", "text": "Il cannone/obice FH-77 \u00e8 un'arma svedese, simile ai cannoni Karina da 120mm per la difesa costiera, ma in questo caso si tratta di un'arma campale pesante da 155mm, che gli svedesi hanno come artiglieria a traino meccanico standard.\nSviluppato intorno al 1985, viene considerato il primo obice \"moderno\".\nEsso ha una gittata non straordinaria, circa 20\u00a0km con munizioni normali, mentre possiede l'APU per spostamenti rapidi senza veicolo di rimorchio. Ci\u00f2 significa che il numero di uomini necessari a manovrare l'arma non supera mai le 6 unit\u00e0. In caso di rottura del motore ausiliario, la necessaria pressione idraulica pu\u00f2 essere fornita da pompe a mano.\n450 esemplari sono stati venduti all'India ma tale importantissimo ammodernamento del parco artiglierie di questo grande Paese asiatico ha avuto un risvolto poco piacevole in quanto si \u00e8 scoperto un giro di corruzione che ha portato addirittura a richiedere un sostituto per queste armi, dopo avere troncato le relazioni con la casa madre svedese."}
{"id": "585268", "revid": "36426", "url": "https://it.wikipedia.org/wiki?curid=585268", "title": "Villa di Camugliano", "text": ""}
{"id": "585270", "revid": "729019", "url": "https://it.wikipedia.org/wiki?curid=585270", "title": "155 mm Mle. 50", "text": "Il Mod\u00e8le 50, anche noto come OB-155-50 BF, \u00e8 un obice francese, di calibro 155mm, che nel dopoguerra aggiorn\u00f2 il parco d'artiglierie dell'Armee d'Terre. Esso ha una canna da 30 calibri e una gittata di circa 18\u00a0km, con lo scafo AMX-13 \u00e8 stato possibile farne una versione semovente, grazie alla massa ridotta dell'arma e alla versatilit\u00e0 del carro in parola. Esso non ha una torre di protezione per l'equipaggio."}
{"id": "585271", "revid": "287204", "url": "https://it.wikipedia.org/wiki?curid=585271", "title": "Eric Abidal", "text": ""}
{"id": "585274", "revid": "72811", "url": "https://it.wikipedia.org/wiki?curid=585274", "title": "Luchador", "text": ""}
{"id": "585275", "revid": "284225", "url": "https://it.wikipedia.org/wiki?curid=585275", "title": "Retroazione positiva", "text": ""}
{"id": "585276", "revid": "729019", "url": "https://it.wikipedia.org/wiki?curid=585276", "title": "155 mm M198", "text": "LM198 \u00e8 un pezzo d'artiglieria pesante da 155\u00a0mm di costruzione USA.\n\u00c8 l'ultimo dei cannoni trainati statunitensi convenzionali. Fu sviluppato nei tardi anni '60 come sostituto alleggerito dell'obice M114. Ha una grande gittata e pu\u00f2 essere aviotrasportato. \u00c8 stato adottato dall'esercito nel 1978 e da diversi altri eserciti.\nEsso ha una struttura leggera, pi\u00f9 del normale per tali armi, e anche per questo non \u00e8 stato progettato con un APU, mentre la gittata, notevole con i 30\u00a0km raggiunti da munizioni a razzo, con proiettili standard \u00e8 soltanto di 18\u00a0km.\nLa variet\u00e0 di munizioni studiate per tale arma comprendono proiettili cluster con mine o bombette (fino a 88), fumogeni, HE TNT o HE TNT/C4, munizioni con dispositivi di sorveglianza elettronica, munizioni nucleari tattiche e persino il proiettile guidato Copperhead, un'arma che ha fatto scalpore e ha indotto i russi a copiarlo con il Krasnopol, ma che apparentemente non ha avuto molto successo nel colpire bersagli mobili, troppo difficili da designare alle massime distanze \u201314\u00a0km- a cui esso pu\u00f2 giungere, mentre contro obiettivi fissi \u00e8 micidiale, come dimostrato da alcuni lanci nel 1991. L'M198 \u00e8 dato soprattutto ai Marines e ad altre unit\u00e0 di fanteria leggera."}
{"id": "585277", "revid": "745179", "url": "https://it.wikipedia.org/wiki?curid=585277", "title": "Retroazione negativa", "text": ""}
{"id": "585280", "revid": "44939", "url": "https://it.wikipedia.org/wiki?curid=585280", "title": "Feedback negativo", "text": ""}
{"id": "585282", "revid": "44939", "url": "https://it.wikipedia.org/wiki?curid=585282", "title": "Feedback positivo", "text": ""}
{"id": "585283", "revid": "729019", "url": "https://it.wikipedia.org/wiki?curid=585283", "title": "105 mm M102", "text": "L'obice statunitense M102 \u00e8 il successore dell'Obice M101 del periodo bellico. \u00c8 un'arma compatta e maneggevole, ma la ridotta gittata ha comportato la sua sostituzione con armi come il Light Gun inglese, ovvero il cannone leggero ROF da 105\u00a0mm.\nFu usato per la prima volta durante la guerra del Vietnam e fu utilizzato successivamente anche durante le operazioni Desert Shield e Desert Storm. Pu\u00f2 sparare una gran variet\u00e0 di proiettili e, grazie al peso e alle dimensioni ridotte, pu\u00f2 essere paracadutato e trasportato tramite un elicottero (UH-60 Black Hawk) oltre, naturalmente, a essere trainato da mezzi terrestri come camion (da due tonnellate o superiori) e HMMWV (High Mobility Purpose Wheeled Vehicle; alla lettere veicolo su ruote ad alta mobilit\u00e0).\nL\"'M102\" \u00e8 inoltre l'arma di dimensioni maggiori a bordo degli aerei AC-130.\nCome gi\u00e0 detto non \u00e8 pi\u00f9 utilizzato dall'esercito statunitense, rimpiazzato dall'M119. \u00c8 per\u00f2 ancora in dotazione alla Guardia Nazionale e negli aerei Lockheed AC-130 \"Pave Spectre\".\nHa inoltre un ruolo molto ridotto nel corpo dei Marines dove viene utilizzato per sparare salve o per allenamenti."}
{"id": "585285", "revid": "486946", "url": "https://it.wikipedia.org/wiki?curid=585285", "title": "David Finlay", "text": ""}
{"id": "585287", "revid": "287204", "url": "https://it.wikipedia.org/wiki?curid=585287", "title": "Finlay", "text": ""}
{"id": "585288", "revid": "73560", "url": "https://it.wikipedia.org/wiki?curid=585288", "title": "Silografia", "text": ""}
{"id": "585293", "revid": "79647", "url": "https://it.wikipedia.org/wiki?curid=585293", "title": "Peralta del Sal", "text": ""}
{"id": "585296", "revid": "125990057", "url": "https://it.wikipedia.org/wiki?curid=585296", "title": "Antonio Caprarica", "text": "Volto noto della televisione, \u00e8 stato uno dei principali inviati della RAI. Ha collaborato con numerosi quotidiani e periodici.\nBiografia.\nNato a Lecce, ha frequentato il liceo classico \"Giuseppe Palmieri\" del capoluogo salentino. Si \u00e8 laureato in filosofia presso l'Universit\u00e0 degli Studi di Roma \"La Sapienza\", con una tesi dedicata alla relazione tra etica ed economia in Adam Smith, con Lucio Colletti.\n\u00c8 sposato con la pianista Iolanta Miroshnikova, incontrata a Mosca durante una serata all'ambasciata italiana.\nAttivit\u00e0 professionale.\nEsordisce nel mondo giornalistico come redattore sindacale del settimanale \"Mondo Nuovo\"; tra il 1976 e il 1978 commenta prima la cronaca romana, poi la politica interna su \"l'Unit\u00e0,\" organo ufficiale del PCI. In seguito \u00e8 per nove mesi, da febbraio a ottobre 1989, codirettore del quotidiano romano \"Paese Sera,\" giornale anch'esso vicino al Partito Comunista Italiano. Con Giorgio Rossi scrive nel 1986 il suo primo libro, \"La ragazza dei passi perduti.\"\nNel 1989 lascia la carta stampata per dedicarsi alla televisione: entrato in Rai, si occupa di politica estera, poi \u00e8 inviato e, quindi, corrispondente fisso del Tg1 nei paesi mediorientali, con base a Il Cairo e a Gerusalemme. \u00c8 inviato in Afghanistan, dove mostra i carri armati sovietici che si ritirano sotto l'offensiva dei \"mujaheddin\", poi a Baghdad nell'autunno del 1990. Quando scoppia la prima guerra del Golfo si trova a Gerusalemme e racconta la caduta degli \"Scud\" su Israele.\nNel 1993 viene trasferito a capo dell'ufficio di corrispondenza Rai di Mosca, sotto la presidenza di Boris El'cin. Intervista Michail Gorba\u010d\u00ebv e si reca a Groznyj, capitale della Cecenia. Nel 1997 si sposta a Londra, occupando lo stesso incarico di capo ufficio di corrispondenza per la Rai. Dopo nove anni nel Regno Unito, nel marzo 2006 viene posto a capo della sezione Rai di Parigi.\nRitornato in Italia nel novembre 2006, viene nominato direttore del Giornale Radio Rai (GRR) e di Rai Radio Uno, incarichi che mantiene sino ad agosto 2009. Nel settembre 2010 ritorna nella sede di corrispondenza britannica della Rai. Nel 2012 commenta insieme a Claudio Icardi la cerimonia d'apertura dei Giochi della XXX Olimpiade. Il 18 dicembre 2013 lascia la RAI a causa, a suo dire, di \"pressioni con metodi inammissibili e offensivi\".\nNel novembre 2014 approda al nuovo canale albanese in lingua italiana Agon Channel in qualit\u00e0 di responsabile news, conducendo il telegiornale e due programmi di attualit\u00e0 sociale e internazionale; lascer\u00e0 l'incarico il 16 dicembre, imputando la decisione alla carenza di mezzi tecnici, strutture e all'esiguit\u00e0 del numero di collaboratori a disposizione per realizzare un notiziario.\nPremi.\n\u00c8 vincitore di molti premi di giornalismo tra i pi\u00f9 prestigiosi:"}
{"id": "585297", "revid": "1652134", "url": "https://it.wikipedia.org/wiki?curid=585297", "title": "Adriano Bassetto", "text": "Carriera.\nSoprannominato \"Nane\", era una mezzala o centrocampista offensivo mancino con la spiccata propensione per il gol. Viveva il pre-partita in modo molto intenso, tanto da vomitare quasi ogni volta per la tensione.\nClub.\nDopo gli esordi con delle squadre minori, Bassetto esord\u00ec con il nel campionato di guerra del 1944.\nDopo la fine della seconda guerra mondiale, con i biancorossi ottenne una salvezza nel massimo campionato.\nNel 1946 pass\u00f2 alla nuova squadra della ; esord\u00ec il 22 settembre nella gara persa 3-1 contro la e al 55' fu l'autore del primo gol ufficiale della squadra genovese. Nella formazione blucerchiata rimase per 7 stagioni, arrivando a segnare in due occasioni oltre 20 reti stagionali.\nLasci\u00f2 Genova nel 1953, dopo 196 partite e 92 reti, per passare all'Atalanta. A Bergamo disput\u00f2 ancora quattro stagioni ai vertici, disputando 125 gare e segnando 56 reti (capocannoniere della storia della societ\u00e0 nella massima serie, prima che fosse superato, nel 2008, da Cristiano Doni).\nNel 1957, ormai trentaduenne, torn\u00f2 al Vicenza, dove tuttavia disput\u00f2 solo 8 partite nel campionato di Serie A 1957-1958, segnando un'unica rete in occasione del successo interno sull'Atalanta.\nNel 1958 fu ingaggiato in Serie C dalla con cui gioc\u00f2 4 campionati, l'ultimo dei quali in Serie B in virt\u00f9 della promozione conquistata l'anno precedente. A Lucca gioc\u00f2 in totale 100 partite, segnando 28 reti.\nChiuse la carriera al nel 1963 a 38 anni, dopo aver giocato solamente due partite in Serie C con i bianconeri.\n\u00c8 stato tra i massimi cannonieri del calcio italiano: in massima serie ha disputato 329 gare, con 149 reti totali segnate (cui devono sommarsi le 26 gare e i 9 gol del campionato di guerra 1945-1946).\nDopo il ritiro dall'attivit\u00e0 agonistica ha allenato nel campionato 1975-1976 di Serie D la squadra dell'Entella Chiavari.\nNazionale.\nIl 5 dicembre 1954 esord\u00ec anche in Nazionale nella partita vinta 2-0 contro l'Argentina."}
{"id": "585301", "revid": "110157", "url": "https://it.wikipedia.org/wiki?curid=585301", "title": "Fruttochinasi", "text": "La fruttochinasi \u00e8 un enzima del gruppo delle transferasi che converte il fruttosio in fruttosio-1-fosfato. Reazione catalizzata:\n\"ATP + D-fruttosio = ADP + D-fruttosio 1-fosfato\"\nUtilizza una molecola di ATP, che viene convertita in ADP. La sua localizzazione \u00e8 principalmente epatica, dove il fruttosio pu\u00f2 entrare nella glicolisi attraverso il cosiddetto \"pathway del fruttosio-1-fosfato\"."}
{"id": "585304", "revid": "14258", "url": "https://it.wikipedia.org/wiki?curid=585304", "title": "Jam Master Jay", "text": ""}
{"id": "585305", "revid": "106456", "url": "https://it.wikipedia.org/wiki?curid=585305", "title": "Vera Wang", "text": "Nota soprattutto per gli abiti da sposa, ha studiato Storia dell'Arte alla The Chapin School e alla Sorbona di Parigi, citt\u00e0 in cui ha iniziato ad avvicinarsi al mondo della moda. Vera Wang ha collaborato con la rivista Vogue per sedici anni. Nel 1985 ha lavorato come direttore di design per Ralph Lauren. Nel 1990 ha aperto il suo salone di moda al Carlyle Hotel di New York.\nBiografia.\nVera Wang \u00e8 nata e cresciuta a New York da genitori di origine cinese emigrati negli Stati Uniti a met\u00e0 degli anni quaranta. La madre era interprete per le Nazioni Unite. Diplomata presso la The Chapin School nel 1967, ha frequentato l'universit\u00e0 di Parigi laureandosi in storia dell'arte.\nFin dall'et\u00e0 di 6 anni ha praticato pattinaggio artistico su ghiaccio, arrivando anche a competere a livello nazionale in occasione delle U.S. Figure Skating Championships. Non riuscendo ad accedere alla squadra olimpica della sua disciplina, Vera Wang ha iniziato a dedicarsi al mondo della moda. Pur non avendo frequentato nessun istituto formativo di moda, \u00e8 riuscita a coltivare la sua passione per questo ambito fino a diventare senior fashion editor per Vogue.\nCarriera.\nI suoi abiti da sposa sono stati indossati da importanti celebrit\u00e0 del mondo della moda e dello spettacolo come Chelsea Clinton, Ivanka Trump, Campbell Brown, Alicia Keys, Mariah Carey, Victoria Beckham, Avril Lavigne, Jennifer Lopez, Jennifer Garner, Sharon Stone, Sarah Michelle Gellar, Hilary Duff, Uma Thurman, Holly Hunter, Kate Hudson, Khloe Kardashian, Kim Kardashian e Ariana Grande"}
{"id": "585306", "revid": "93556", "url": "https://it.wikipedia.org/wiki?curid=585306", "title": "Galattochinasi", "text": "La galattochinasi \u00e8 un enzima del gruppo delle transferasi che catalizza la seguente reazione:\n\"ATP + D-galattosio = ADP + \u03b1-D-galattosio 1-fosfato\"\nUtilizza una molecola di ATP, che viene convertita in ADP. Si tratta della prima reazione del cosiddetto \"pathway di interconversione glucosio-galattosio\", che permette l'ingresso del galattosio nella via glicolitica."}
{"id": "585308", "revid": "15756", "url": "https://it.wikipedia.org/wiki?curid=585308", "title": "Villa medicea della Topaia", "text": "La Villa La Topaia si trova sulle alture nei pressi di Castello, nel comune di Firenze, non lontano dal confine amministrativo con Sesto Fiorentino, a breve distanza dalle ville di Castello e della Petraia. La villa rappresentava soprattutto un casino di caccia nell'immenso parco tra le due ville principali.\nStoria e descrizione.\nVenne edificata su un preesistente edificio rustico da Cosimo I de' Medici, prima del 1550. Il granduca stesso concesse l'uso di questa villa ai due letterati Scipione Ammirato e Benedetto Varchi, che qui scrissero le \"Storie fiorentine\".\nDalle descrizioni del Varchi si viene a conoscere come questa villa fosse s\u00ec piccola rispetto ad altre tenute, ma completa in tutti gli elementi di dimora signorile: con un ampio salone centrale, una loggetta, una cappella, un mezzanino per il guardaroba e la servit\u00f9, un orto e un giardino con \"\"pratello\".\nIl nome non proprio celebrativo della villa fu tramutato dagli scrittori in Cosmiana in onore del loro mecenate.\nVenne usata come foresteria fino all'epoca di Cosimo III, il quale ne cur\u00f2 una generale ristrutturazione, trasformandola in un casino di caccia e di riposo, ove sostare durante le visite alle vigne nelle tenute di Castello e La Petraia.\nIl Granduca era appassionato di scienze naturali e qui fece realizzare una specie di giardino botanico, potenziato nel numero e nella variet\u00e0 delle specie coltivate, con il desiderio di riunirvi \"tutte le sorti di frutte, d'agrumi, d'uve e di fiori che finora si sono potute trovare, s\u00ec di naturali, come anche di stravaganti e bizzarri aborti della natura\"\". Quindi un luogo anche di \"capriccio\" secondo il gusto tipicamente barocco dell'epoca.\nAll'interno della villa fece poi riprodurre dal pittore Bartolomeo Bimbi la copia a grandezza naturale e riprese dal vero di tali piante. Un lampadario ligneo dorato, realizzato alla fine del Seicento per il salone nobile della villa, venne poi spostato in epoca ottocentesca a Palazzo Pitti per essere collocato nella \"Sala Celeste\" degli Appartamenti Reali.\nAnche la loggetta centrale sulla facciata risale a questo periodo, decorata da cornici squadrate (\"a serliana\"), cos\u00ec come la piccola grotta che introduce al piano superiore del giardino.\nNella prima met\u00e0 dell'Ottocento, i Lorena divisero l'edificio in due parti distinte: una ad uso della corte granducale e una ad uso della famiglia di coloni che lavoravano e curavano la tenuta.\nVittorio Emanuele III, dopo che i Savoia avevano ereditato tutte le propriet\u00e0 delle case regnanti degli antichi stati italiani in seguito all'unificazione, la cedette allo Stato italiano nel 1919.\nA sua volta lo Stato la destin\u00f2 all'Opera nazionale combattenti, dalla quale \u00e8 stata in seguito rivenduta a privati, che la tengono ancora oggi.\nLa villa non \u00e8 visitabile al pubblico."}
{"id": "585310", "revid": "1610933", "url": "https://it.wikipedia.org/wiki?curid=585310", "title": "Allocco", "text": ""}
{"id": "585313", "revid": "77358", "url": "https://it.wikipedia.org/wiki?curid=585313", "title": "Villa medicea La Topaia", "text": ""}
{"id": "585314", "revid": "77358", "url": "https://it.wikipedia.org/wiki?curid=585314", "title": "Villa Medicea La Topaia", "text": ""}
{"id": "585315", "revid": "77358", "url": "https://it.wikipedia.org/wiki?curid=585315", "title": "Villa La Topaia", "text": ""}
{"id": "585316", "revid": "77358", "url": "https://it.wikipedia.org/wiki?curid=585316", "title": "Villa della Topaia", "text": ""}
{"id": "585318", "revid": "599013", "url": "https://it.wikipedia.org/wiki?curid=585318", "title": "Antoine Bonifaci", "text": "Carriera.\nDopo aver giocato nel Nizza, in Francia, arriv\u00f2 in Italia nel 1954 all'; passato al Bologna nel 1955, vi rimase per due stagioni, prima di passare al Torino. Alla seconda stagione in granata la squadra fu retrocessa in Serie B e Bonifaci lasci\u00f2 la squadra nel 1960 dopo la promozione.\nDopo una stagione al Lanerossi Vicenza senza molta fortuna, lasci\u00f2 l'Italia nel 1961 per tornare in Francia, dove chiuse la carriera allo Stade Fran\u00e7ais di Parigi.\nHa complessivamente disputato 157 incontri in Serie A, realizzando 3 reti. Fino agli anni novanta \u00e8 stato il calciatore francese pi\u00f9 presente nel campionato italiano.\nCon la Nazionale francese gioc\u00f2 tra il 1951 e il 1953 collezionando 12 presenze e 2 gol."}
{"id": "585320", "revid": "81195", "url": "https://it.wikipedia.org/wiki?curid=585320", "title": "Legame cooperativo", "text": "Il legame cooperativo \u00e8 un caso speciale di allosteria. Il legame cooperativo richiede che la macromolecola abbia pi\u00f9 di un sito di legame, dal momento che la cooperativit\u00e0 dipende proprio dall'interazione che viene a crearsi tra questi siti. Il legame cooperativo fa variare l'affinit\u00e0 della proteina per il ligando in base alla concentrazione del ligando gi\u00e0 legato, se l'associazione del ligando al primo sito incrementa l'affinit\u00e0 tra gli altri siti ed altre molecole di ligando, si parla di \"cooperativit\u00e0 positiva\", al contrario, se il legame di una molecola ne riduce l'affinit\u00e0 sugli altri siti di legame, si parla di \"cooperativit\u00e0 negativa\".\nL'attivit\u00e0 enzimatica pu\u00f2 essere determinata dalle stesse molecole di substrato.\nIl legame di una molecola di substrato e di un enzima induce un cambiamento favorevole nella forma del sito attivo (\"adattamento indotto\").\nQuando un enzima \u00e8 composto da pi\u00f9 di una subunit\u00e0 l'interazione reciproca tra tutte componenti \u00e8 detta cooperativit\u00e0 e permette l'amplificazione della risposta dell'enzima in presenza di molecole di substrato."}
{"id": "585321", "revid": "44939", "url": "https://it.wikipedia.org/wiki?curid=585321", "title": "Cooperativit\u00e0 positiva", "text": ""}
{"id": "585322", "revid": "44939", "url": "https://it.wikipedia.org/wiki?curid=585322", "title": "Cooperativit\u00e0 negativa", "text": ""}
{"id": "585323", "revid": "44939", "url": "https://it.wikipedia.org/wiki?curid=585323", "title": "Cooperativit\u00e0", "text": ""}
{"id": "585327", "revid": "729019", "url": "https://it.wikipedia.org/wiki?curid=585327", "title": "RPG-18", "text": "L\u2019RPG-18 \u00e8 un razzo controcarro sovietico, analogo all'M72 LAW statunitense. Come gli statunitensi rimasero impressionati dagli RPG-7 in Vietnam, anche i sovietici restarono interessati alla maneggevolezza dei piccoli LAW, lanciarazzi da 2,36\u00a0kg e razzo che entro i 160-300 metri poteva perforare, con i suoi 66mm, quasi lo stesso spessore degli RPG. Cos\u00ec pochi anni dopo nacque l'RPG-18, con calibro di 66mm e perforazione di 300mm. Esso ha la solita forma del M72, pesa circa 2,5\u00a0kg, ha una struttura in metallo e vetroresina con tubo telescopico, semplici dispositivi di mira e pulsante di lancio. Quando l'operatore vede un bersaglio, libera il tubo coassiale, alza la tacca di mira e spara.\nSe poi sia meglio avere 3-4 M72/RPG-18 ciascuno con contenitori monouso, oppure un RPG-7 con 3-4 razzi, \u00e8 arduo dire. L'unica cosa certa \u00e8 che gli M72 possono essere portati in piccolo numero anche come arma supplementare per un fante \"normale\", cosa non possibile per il potente RPG-7.\nL'RPG-18 aveva i limiti tipici delle armi leggere LAW americane di cui era copia conforme, e serviva una maggiorazione della potenza per battere i carri sempre pi\u00f9 potenti, cos\u00ec negli anni '80 venne studiata una versione ingrandita, con calibro di 80mm, designata RPG-22, con 400+mm di perforazione e 300 metri di gittata. Esso \u00e8 stato usato anche nell'ex-Jugoslavia, come tutte le altre RPG. Essa \u00e8 potente come l'RPG-7, probabilmente \u00e8 ricaricabile, ma molto meno ingombrante. Resta solo la gittata minore."}
{"id": "585329", "revid": "729019", "url": "https://it.wikipedia.org/wiki?curid=585329", "title": "RPG-29", "text": "L\u2019RPG-29 \u00e8 il predecessore del RPG-32.\nEsso ha una potenza notevole, consiste in un tubo di lancio da 105mm, e una munizione formata da una testata in tandem, capace, si dice, di perforare ben 750mm di corazzatura. Esso \u00e8 relativamente immune anche agli effetti delle corazze reattive a piastre ERA, come dimostrato da test in cui ha perforato persino la parte frontale dei T-80U con tanto di corazze K-5, laddove il pi\u00f9 potente Kornet (almeno 850mm, forse addirittura 1200mm) ha fallito nella maggior parte degli impatti contro l'ERA. Per fortuna degli americani ed israeliani (ma anche dei russi, vedi Cecenia) quest'arma, che dopo i test del 1999 ha dimostrato il proprio valore, \u00e8 rimasta poco diffusa e rigorosamente limitata nelle vendite, almeno da quello che si \u00e8 visto nelle guerre moderne."}
{"id": "585332", "revid": "287204", "url": "https://it.wikipedia.org/wiki?curid=585332", "title": "Pengo", "text": ""}
{"id": "585333", "revid": "287204", "url": "https://it.wikipedia.org/wiki?curid=585333", "title": "Pengo ungherese", "text": ""}
{"id": "585336", "revid": "767487", "url": "https://it.wikipedia.org/wiki?curid=585336", "title": "Mark Charig", "text": "\u00c8 stato particolarmente attivo tra la fine degli anni sessanta e i primi settanta, suonando con artisti di rilievo come Keith Tippett e con i gruppi Soft Machine e King Crimson.\nBiografia.\nInizi.\nCharig impar\u00f2 a suonare da solo e i primi gruppi in cui entr\u00f2 si esibivano in musica blues e soul. Il primo evento importante della carriera fu nel 1966, quando suon\u00f2 nel \"tour\" europeo di Stevie Wonder Nello stesso periodo fu membro dei Bluesology di Long John Baldry, al fianco del sassofonista Elton Dean.\nCollaborazioni con Tippett e Dean.\nSi mise poi in luce nella scena dell'\"underground\" jazz londinese; particolare importanza ebbe l'incontro con il pianista Keith Tippett, insieme a Elton Dean e al trombonista Nick Evans formarono il Keith Tippett Sextet, in cui suon\u00f2 dal 1968 al 1970. La collaborazione con Keith Tippett, leader del gruppo, sarebbe continuata per diversi anni in molti dei progetti del pianista, tra i quali la \"big band\" Centipede. La sezione di fiati che compose con Dean e Evans registr\u00f2 diversi degli album dello stesso Evans e di altri importanti artisti quali i Soft Machine, gruppo di punta della scena di Canterbury, ed i Brotherhood of Breath.\n\"Township Music\".\nLa stagnante atmosfera in cui si trovava il jazz britannico nella met\u00e0 degli anni sessanta fu ravvivata dai sudafricani Brotherhood of Breath, la cui \"township music\" coniugava il free jazz americano con le allegre atmosfere dei ghetti neri di Johannesburg. Charig fu chiamato a far parte del progetto da Chris McGregor, il \"leader\" del gruppo, e compare in alcuni degli album che registrarono nei primi anni Settanta.\nAltre collaborazioni di Charig in questo genere musicale comprendono apparizioni negli album dei Ninesense di Elton Dean, con i quali suon\u00f2 dal 1975 al 1978, della Dedication Orchestra, una \"band\" di tributo ai Brotherhood of Breath, e del bassista sudafricano Harry Miller. Ha inoltre suonato con il sassofonista inglese Mike Osborne.\nRock progressivo.\nL'apparizione di Charig nell'album \"Fourth\" dei Soft Machine nel 1971, fece seguito a quella nell'album di esordio di Robert Wyatt, batterista della band. Ma fu con i King Crimson di Robert Fripp che Charig ottenne la maggiore notoriet\u00e0, pur avendo suonato solo tra il 1970 ed il 1971 negli album \"Lizard\" e \"Islands\". In entrambi gli album suona anche Keith Tippett, in \"Lizard\" compare anche Nick Evans, mentre Dean suona in \"Islands\", nel quale \u00e8 di rilievo un lungo assolo di Charig nella \"title track\".\nAltri lavori.\nA met\u00e0 anni Settanta \u00e8 andato in tourn\u00e9e con i Red Brass, che comprendevano la cantante Annie Lennox. L'unico album da solista di Charig, \"Pipedream\", \u00e8 stato pubblicato nel 1977 dalla Ogun Records, ed \u00e8 stato realizzato con Tippett e la cantante Ann Winter. Versd la fine degli anni Settanta suona spesso in Germania, dove registra \"MLA\" con Fred Van Hove, Radu Malfatti e Paul Rutherford. Nel 1983 fa parte dello Scoop Ensemble del bassista francese Didier Levallet.\nAltre collaborazioni comprendono la raccolta del 2004 \"Anglo American\" del clarinettista \"progressive\" Gary Windo, alcuni lavori che fanno capo al bassista dei Soft Machine Hugh Hopper e l'album del 2003 \"[KJU:]\" di improvvisazione per quartetto con il gruppo Quatuohr. \u00c8 attualmente membro stabile della London Jazz Composers Orchestra, con cui ha inciso molti album, gruppo formato nel 1974 dal contrabbassista inglese Barry Guy."}
{"id": "585339", "revid": "120531108", "url": "https://it.wikipedia.org/wiki?curid=585339", "title": "Genitore", "text": "Un genitore \u00e8 l'individuo che genera/cresce la progenie della propria specie. Pi\u00f9 precisamente, un \"genitore biologico\" \u00e8 una persona che ha generato un figlio tramite i propri gameti, lo sperma nel caso di un genitore maschio, l'ovulo nel caso di una femmina. Un \"genitore sociale\" (o adottivo) \u00e8 una persona che alleva un figlio del quale non \u00e8 genitore biologico, ma, sia in termini giuridici che in termini sociali ed affettivi, viene considerato alla stessa stregua del genitore biologico.\nAspetti legali.\nIl concetto di genitorialit\u00e0 e di relazione genitoriale assume particolare importanza con la nuova legge sull'affidamento dei figli che rende prioritaria la relazione dei figli con entrambi i loro genitori, indipendentemente dalla relazione affettiva o di convivenza dei genitori. In precedenza si faceva riferimento al termine \"coniugi\", con evidenti discriminazioni tra figli di genitori sposati e di genitori non sposati o non conviventi. La genitorialit\u00e0 era subordinata alla convivenza dei genitori (art. 317-bis c.c.), concetto di fatto superato dalla nuova legge sull'affidamento dei figli.\nLa genitorialit\u00e0, ovvero la relazione dei figli con ciascuno dei due genitori, viene tutelata nell'interesse del minore a mantenere una relazione equilibrata ed a vivere con ambedue i genitori, indipendentemente dalla relazione che i genitori hanno tra loro, dal fatto che siano conviventi o sposati o non conviventi. Questo riconoscimento primario del rapporto dei figli con i suoi due genitori \u00e8 anche detto principio di bigenitorialit\u00e0.\nIl rafforzamento del concetto di \"genitore\" rispetto al concetto di \"coniuge\" \u00e8 importante perch\u00e9 discende dal riconoscimento dei diritti del minore, che vengono ancora spesso prevaricati dal comportamento egocentrico diffuso nella societ\u00e0, comprese le societ\u00e0 pi\u00f9 ricche e culturalmente progredite.\nAspetti pedagogici.\nEssere genitori \u00e8 quindi una \"responsabilit\u00e0 educativa\" e di cura dei figli, compito per il quale tuttavia non esiste una preparazione specifica. Compito dei genitori, nel concreto del loro esempio, \u00e8 quello di educare i figli al rispetto di s\u00e9 e degli altri, nonch\u00e9 quello di offrire l'affettivit\u00e0 necessaria al corretto sviluppo emotivo del bambino. Anche l'autorit\u00e0 deve essere esercitata per guidare il figlio con equilibrio e chiarezza, esercitando la potest\u00e0 genitoriale in funzione della responsabilit\u00e0 genitoriale.\nLa scienza che studia i metodi educativi \u00e8 la pedagogia, che assume crescente importanza nella societ\u00e0 attuale, anche a causa dell'accresciuto bisogno di identificare punti di riferimento teorici e pratici in grado di garantire la migliore educazione possibile, per i figli.\nIl genitore \u00e8 una figura fondamentale per la crescita del minore, il quale per definizione \u00e8 pi\u00f9 debole ed ha necessit\u00e0 di ricevere amore e cure, essere difeso dai pericoli e considerato con rispetto. Il genitore pertanto deve ricordare che con la procreazione assume la responsabilit\u00e0 genitoriale per la quale deve avere raggiunto una certa stabilit\u00e0 e maturit\u00e0 interiore, autosufficienza e capacit\u00e0 di guidare il minore in modo positivo, con esempi, con amore e con rispetto. Il benessere, l'autostima, la capacit\u00e0 di apprendimento e di successo nella vita dei figli possono essere notevolmente influenzati dal comportamento del genitore."}
{"id": "585340", "revid": "916580", "url": "https://it.wikipedia.org/wiki?curid=585340", "title": "Capparis", "text": "Capparis \u00e8 un genere della famiglia Capparaceae comprendente piante fruticose, lianose o arboree distribuite in regioni temperate, subtropicali e tropicali di Africa, Eurasia e Oceania.\nIn Italia vegeta il cappero (\"Capparis spinosa\"), a foglie glauche e stipole generalmente caduche ed erbacee.\nDescrizione.\nLe specie di questo genere hanno foglie alterne, semplici, provviste di stipole spinescenti, fiori ermafroditi, attinomorfi e tetrameri, solitari o riuniti in racemi, con androceo composto da numerosi stami e ovario peduncolato. Il frutto \u00e8 una capsula uniloculare contenente pi\u00f9 semi.\nTassonomia.\nComprende le seguenti specie:"}
{"id": "585341", "revid": "729019", "url": "https://it.wikipedia.org/wiki?curid=585341", "title": "Panzerfaust-3", "text": "Il lanciarazzi Dynamit-Nobel Panzerfaust-3 \u00e8 l'ultimo dei discendenti della famiglia dei lanciarazzi anticarro tedeschi e ha goduto di un successo commerciale notevole. Come rilevato dal confronto con il LAW-80 inglese e con l'Apilas francese, questo sistema di gran lunga pi\u00f9 semplice e pi\u00f9 economico pu\u00f2 contare su molti pi\u00f9 utenti rispetto ai suoi rivali europei.\nCaratteristiche.\nDotato di una struttura molto pi\u00f9 moderna dei Panzerfaust del periodo bellico, non ne rinnega la filosofia. Esso infatti, se pure dotato di sofisticati sistemi di puntamento (si noti che i congegni di puntamento sono staccabili e agganciabili ad altri lanciarazzi), non \u00e8 altro che un tubo di lancio, capace di sparare entro distanze relativamente brevi una testata di calibro maggiore rispetto al tubo, che ha un calibro di 60\u00a0mm; la testata ha un calibro che si aggira intorno ai 110\u00a0mm. Molto potente ma con una gittata (sacrificata rispetto alla potenza) relativamente limitata, che non supera i 300\u00a0metri, \u00e8 un'arma idonea per l'utilizzo su brevi distanze.\nIl congegno di puntamento, l'unica parte riutilizzabile dell'arma, pesa ben 2,4\u00a0kg ed \u00e8 staccabile dal tubo che invece \u00e8 del tipo \"usa e getta\". Il congegno di puntamento \u00e8 quindi dotato di un sistema di mira con ingrandimento x2,54, e tacche di mira per valutare la distanza del bersaglio. Il lanciarazzi pu\u00f2 essere usato anche in ambienti chiusi, perch\u00e9 dotato di appena 70\u00a0g di carica di lancio, che gli garantiscono una velocit\u00e0 iniziale minima di 152\u00a0m/s, mentre il motore del razzo si accende solo dopo alcuni metri di volo.\nContro un bersaglio statico le percentuali di tiro a segno sono eccellenti, del 90% a 300\u00a0m e persino del 95% a 200\u00a0m (sagoma 2,3 x 2,3\u00a0m).\nLa capacit\u00e0 di perforazione \u00e8 di circa 700\u00a0mm. L'Esercito tedesco lo ha introdotto in numerosi esemplari, ma anche altre nazioni hanno fatto lo stesso. L'Esercito italiano, dopo aver valutato altri lanciarazzi di fabbricazione europea quali l'Apilas ed il LAW-80, entrambi assai pi\u00f9 complessi e costosi, ha ordinato ben 17.000 esemplari di questo modello.\nL'evoluzione, assai facile di un sistema di questo tipo, si basa principalmente su di un munizionamento migliorato, come il razzo con \"2 testate in tandem\" HEAT, dove la prima carica con un calibro di 125\u00a0mm \u00e8 in grado di perforare corazze che raggiungono i 900\u00a0mm e la seconda \u00e8 in grado di perforare 90\u00a0mm pi\u00f9 altri 550\u00a0mm. Sebbene non sia necessariamente capace di distruggere i carri occidentali di ultima generazione colpendoli sul lato anteriore della torretta, ha comunque una potenza da tre a cinque volte maggiore dei razzi del tipo M72 e RPG-7. \u00c8 quindi disponibile un munizionamento \"polivalente\" con una gittata massima che si aggira intorno ai 1.500 metri e con una capacit\u00e0 di perforazione di 400\u00a0mm, un munizionamento \"illuminante\" con un raggio d'azione da 2.000 metri e 750.000 candele ed infine un munizionamento \"fumogeno\" con gittata da 1.500 metri.\nNonostante la rilevanza di queste prestazioni ed i miglioramenti del sistema di puntamento, adattato soprattutto per i tiri notturni, l'utilizzo di questi lanciarazzi da 12\u00a0kg (che arrivano a pesare fino a 15\u00a0kg nelle ultime versioni) non riutilizzabili suscita perplessit\u00e0 a causa delle difficolt\u00e0 di trasporto da parte della fanteria, oltre che per il costo estremamente elevato ed un raggio utile ridotto."}
{"id": "585345", "revid": "633110", "url": "https://it.wikipedia.org/wiki?curid=585345", "title": "Panzerfaust", "text": "Il Panzerfaust (in tedesco: \"Pugno Corazzato\") \u00e8 stata un'arma personale monouso funzionante sulla base del \"principio Davis\" o della contromassa. Infatti non era un lanciarazzi bens\u00ec un piccolo ma efficacissimo cannone senza rinculo o meglio un lanciagranate per uso contro carri.\nVeniva impiegato dai soldati delle potenze dell'asse durante la seconda guerra mondiale contro i carri alleati.\nCaratteristiche dell'arma.\nIl \"Panzerfaust\" era un'arma semplice e poco costosa: esso consisteva semplicemente in un tubo di lancio per bomba a carica cava dotato di un congegno di scatto e di uno di puntamento. Una carica di lancio era collocata nel tubo, quindi si inseriva la bomba; poi si armava il congegno di lancio: per sparare, si puntava l'arma verso il bersaglio usando come riferimento una linea dipinta sulla testa della bomba e come alzo il coperchio di sicura del congegno di sparo. Premuta la leva di sparo la bomba partiva e, una volta uscita, spiegava 4 alette per stabilizzare la traiettoria. Dopo l'uso il tubo di lancio veniva gettato, poich\u00e9 non era possibile ricaricarlo.\nIl \"Panzerfaust\" si dimostr\u00f2 un'arma letale per ogni carro colpito, dato che la sua testata a carica cava (\"Hohl-Ladung\") produceva un getto incandescente in grado di perforare la corazza di ogni tipo di carro alleato. Si rivel\u00f2 anche molto efficace contro edifici e bunker. L'unico difetto di questa rivoluzionaria arma era l'eccessiva vicinanza (nei primi modelli meno di 30 metri) a cui il tiratore si doveva esporre per riuscire a colpire il bersaglio.\nL'antenato del \"Panzerfaust\" era il \"Faustpatrone\", un'arma pi\u00f9 piccola ma anche pi\u00f9 pesante sviluppata nell'estate del 1942 dall'azienda tedesca HASAG (Hugo und Alfred Schneider AG). Come il \"Panzerfaust\", anche il \"Faustpatrone\" era un lanciagranate e non un lanciarazzi.\nA partire dal 1944, il \"Panzerfaust\" divenne un'arma standard della fanteria tedesca: semplicissimo, economico, facile da usare, fu prodotto in grandissima quantit\u00e0, era dotazione standard di ogni veicolo della Wehrmacht e fu distribuito su tutti i fronti. Era talmente diffuso che intere formazioni tedesche, come il Volkssturm (la milizia popolare) finirono con l'essere dotate pressoch\u00e9 solamente di quest'arma. Nelle febbrili battaglie delle citt\u00e0 europee, nel 1944-45, i \"Panzerfaust\" distrussero migliaia di veicoli corazzati alleati.\nA guerra finita l'Armata Rossa entr\u00f2 in possesso del progetto del Panzerfaust, il quale spian\u00f2 la strada per il lanciagranate russo modello RPG-2, molto simile.\nVersioni principali.\nL'esercito tedesco ne svilupp\u00f2 ben tre versioni principali: versione '30', '60' e poi da ultimo la 100M; altre, come la 150M erano in fase di progettazione. La versione '100' fu quella prodotta in maggior numero. Essa era in grado di colpire un carro sino a 100 m di distanza e perforarne la corazza spessa 200 mm anche se con angolo d'impatto pari a 30\u00b0 (dalla verticale).\nVenne utilizzato dai Tedeschi nella seconda guerra mondiale, a partire dal 1944, e comprendeva un'ogiva da 100 mm, poi aumentata a 140, capace di perforare 140-230 mm di acciaio, ma solo entro un raggio di 30-100 metri, a seconda della versione. Le versioni con maggiore gittata e con possibilit\u00e0 di ricarica, Panzerfaust 150 e 200, erano allo studio, ma non fecero in tempo ad entrare in linea. Esse anticipavano nell'insieme l'RPG-7.\nIl Panzerfaust nella cultura di massa.\n\"PlayerUnkwon's Battlegrounds\" ."}
{"id": "585347", "revid": "2194541", "url": "https://it.wikipedia.org/wiki?curid=585347", "title": "Carl Gustav", "text": "Il Carl Gustav \u00e8 un lanciarazzi/cannone senza rinculo svedese calibro 84mm, di esteso utilizzo, con una struttura semplice e compatta, destinato alle truppe per supporto di fuoco; dispone di munizioni illuminanti, HE e HEAT. Queste ultime hanno capacit\u00e0 di perforare 400-800mm, a seconda del tipo e della generazione in specie. Impiega un sistema di fuoco Krupp, il quale scarica il gas propellente nel retro dell'arma per eliminare il rinculo. L'alta velocit\u00e0 dei proiettili rende la loro traiettoria pi\u00f9 bassa e rettilinea, aumentando di molto la precisione dell'arma.\nIl Carl Gustav, apparso negli anni '50, nel 1964 il modello ancora al inizi degli anni '90 nel 1991 era in sviluppo in una nuova versione, la Mk3 e nel 2014 M4. La terza generazione dell'arma fu usata da forze speciali e paracadutisti di svariati eserciti, come nel caso dei SAS inglesi, che la impiegarono contro gli argentini nella Guerra delle Falklands del 1982. Altri utilizzatori sono i Ranger statunitensi, dalle Forze Speciali statunitensi, nella Bundeswehr tedesca in ruolo di illuminazione del campo di battaglia, da alcune forze canadesi, in Giappone ed in altri stati che combattono contro carri degli anni '60 e '70. In Svezia e altri Paesi rappresenta l'arma controcarro standard in dotazione anche alla fanteria."}
{"id": "585353", "revid": "729019", "url": "https://it.wikipedia.org/wiki?curid=585353", "title": "Breda Folgore", "text": "Il Folgore \u00e8 un'arma anticarro senza rinculo italiana sviluppata dalla Breda a partire dal 1974. \u00c8 stata adottata dall'Esercito Italiano nel 1986 e prodotta fino al 2001 in oltre 800 esemplari.\nDescrizione.\nIl Folgore \u00e8 un cannone senza rinculo che utilizza un proiettile con propulsione ausiliaria a razzo da 80mm, con testata HEAT o HE, in grado di ingaggiare bersagli fino ad una distanza di circa 1000 metri. L'arma \u00e8 costituita da un lungo tubo di lancio riutilizzabile costruito in acciaio al nichel-cobalto ad alta resistenza. L'uso della lega al nichel-cobalto non solo mantiene il peso a un livello ragionevole, ma permette anche il lancio di proiettili ad una velocit\u00e0 molto superiore a quello delle altre armi della sua categoria precedentemente realizzate. Per caricare il Folgore la culatta deve essere sbloccata ed inclinata lateralmente per inserire il proiettile, il cui bossolo contiene circa un chilogrammo di propellente ed \u00e8 perforato lungo i lati per consentire, al momento del tiro, la fuoriuscita di parte dei gas da un ugello posto sul retro dell'arma, annullando l'effetto del rinculo. Dopo che il proiettile esce dalla canna, sei alette leggermente inclinate scattano in posizione aperta per impartire la rotazione necessaria per assicurare la precisione del tiro. Dopo che il proiettile ha raggiunto una distanza di sicurezza si accende un motore a razzo, aumentandone la velocit\u00e0 da 385 m/s a 500 m/s, e dandogli una traiettoria quasi piatta fino ad una distanza di 500 metri\nFunzionamento.\nIl Folgore pu\u00f2 essere utilizzato in due configurazioni. La prima \u00e8 l'utilizzo come arma spalleggiabile, a puntamento diretto, con una gittata massima effettiva di circa 500 metri. L'altra e pi\u00f9 comunemente utilizzata \u00e8 con l'arma montata su un bipiede o un treppiede con un telemetro a coincidenza dalle Officine Galileo, che sovrappone un puntino lampeggiante sul mirino del tiratore mostrando il punto di mira e il vero punto di impatto, simile al tipo sviluppato per primi modelli del cannone senza rinculo svedese Carl Gustav. Questa configurazione richiede un equipaggio di due persone (tiratore e servente/portamunizioni) e permette una gittata massima effettiva di 1000 metri. L'arma \u00e8 dotata di un mirino telescopico a cinque ingrandimenti, e pu\u00f2 essere montato un mirino notturno.\nIl Folgore \u00e8 un'arma molto accurata e con una discreta cadenza di tiro. Serventi esperti sono in grado di sparare un colpo ogni 15 secondi, ma questo rateo di tiro pu\u00f2 essere mantenuto solo per due minuti prima che la canna si surriscaldi.\nMunizioni.\nIl proiettile HEAT ha una velocit\u00e0 iniziale di 385 m/s e raggiunge una velocit\u00e0 massima di 500 m/s con l'accensione della propulsione a razzo. Il tempo di volo sulla distanza di 1000 metri \u00e8 di soli tre secondi. L'altezza massima della traiettoria \u00e8 di 2,2 metri a 500 metri e meno di tre metri a 700 metri. Sia il breve tempo di volo che la bassa traiettoria sono elementi estremamente importanti per garantire al proiettile la massima precisione.\nIl peso del proiettile HEAT \u00e8 di 5.2 chilogrammi e la testata bellica, caricata con Composizione-B, \u00e8 in grado di penetrare circa 450mm di acciaio RHA (corazza omogenea laminata), insufficiente per penetrare la corazza frontale dei carri armati moderni o con corazze protette da pannelli ERA. Conserva comunque una propria utilit\u00e0 come arma di supporto d'assalto contro bunker e postazioni fortificate, e contro veicoli blindati leggeri.\nImpiego.\nA causa dei lunghi tempi di sviluppo e di approvvigionamento l'arma entr\u00f2 in servizio troppo tardi, quando oramai le sue prestazioni erano chiaramente insufficienti contro i carri armati di nuova generazione. Considerazioni di peso ed ingombro, unite alla ampia disponibilit\u00e0 di sistemi controcarro missilistici di prestazioni comunque superiori, resero poco interessanti i possibili interventi migliorativi, quale l'uso di telemetri laser o di testate HEAT multiple. Nonostante la sua robustezza, semplicit\u00e0 d'uso e buone prestazioni rispetto alle armi simili, il Folgore non venne quindi distribuito ai reparti operativi su larga scala, come inizialmente previsto, ma venne usato solo sporadicamente per limitate attivit\u00e0 addestrative.\nA partire dal 2015 un numero imprecisato di sistemi Folgore sono stati consegnati a militari curdi dei Peshmerga inquadrati nella Guardia Nazionale Irachena come parte degli aiuti militari italiani per contrastare lo Stato Islamico, nell'ambito della missione \"Prima Parthica\"."}
{"id": "585355", "revid": "729019", "url": "https://it.wikipedia.org/wiki?curid=585355", "title": "M20 Super Bazooka", "text": "L' \u00ecM20 Super Bazooka \u00e8 un'arma anticarro da spalla, calibro 89 mm, prodotto alla fine della seconda guerra mondiale, successore del Bazooka da 60 mm. Prodotto a partire dal 1943, vide la prima azione nella guerra di Corea.\nIl bazooka ha avuto 2 distinte generazioni. La prima designata M1 (e successivamente M9), era un'arma calibro 60mm, capace di perforare circa 100 mm (poi 125 mm con la versione M9). Era un tubo convenzionale, con pieno calibro per ospitare il proiettile-razzo con alette di stabilizzazione fisse. La gittata raggiungeva i 600 metri, ma per colpire un obiettivo di piccole dimensioni era necessario che la distanza scendesse a 90-120 metri, per cui il rischio di venire individuati e eliminati era elevato.\nLa capacit\u00e0 distruttiva era ridotta dal limitato calibro, e quando queste armi vennero usate nelle prime fasi della guerra di Corea (alla battaglia di Osan) si rivelarono inefficaci contro i T-34, come lo erano state contro i Panzer VI Tiger I e Panzer V Panther. Nel frattempo, per\u00f2, venne sviluppato il Super Bazooka M20, che aveva calibro 89mm e poteva perforare circa 280mm di acciaio ed era perci\u00f2 in grado di perforare anche le corazze dei carri T-34 e conservare un sufficiente potere distruttivo per mettere fuori uso gli interni del carro stesso. Aveva anche una maggiore gittata utile (circa 270 m) e per anni \u00e8 stato un'arma di prima linea, anche se era chiaro che il peso e l'ingombro del Bazooka, gi\u00e0 elevati nel caso del calibro 60mm, erano un poco eccessivi per un'arma di fanteria. Nondimeno, esso divenne molto diffuso negli anni cinquanta e ancora alla fine degli anni ottanta si trovava nei depositi dell'US Army come in quelli dell'esercito italiano, anche se ormai gli ultimi colpi erano stati sparati 20 anni prima e gli stock di munizioni eventualmente ancora esistenti non erano certo rimasti in piena efficienza, specie per le spolette e i propellenti del razzo (detto in altri termini, \u00e8 difficile che vi fossero ancora proiettili utilizzabili, e certamente non con prestazioni piene).\nLa versione M20 B1 aveva una canna di alluminio alleggerita, ed altri miglioramenti."}
{"id": "585357", "revid": "729019", "url": "https://it.wikipedia.org/wiki?curid=585357", "title": "106 mm M40", "text": "Il cannone M40 \u00e8 un cannone SR (senza rinculo) statunitense degli anni cinquanta, ancora in uso, di 105,06\u00a0mm di calibro.\nIl fatto di essere SR, permette di sparare munizioni di grande potenza da un cannone relativamente leggero. L'M40, ufficialmente calibro 106\u00a0mm, in realt\u00e0 105,06\u00a0mm (in quanto si volle evitare di confondere le munizioni di questo pezzo con quelle di altre armi da 105), \u00e8 un cannone da 200\u00a0kg di peso, in genere trasportato da veicoli leggeri 4x4 e talvolta da blindati cingolati (come l'M50 Ontos, con 6 cannoni in gruppi di 3). Spara proiettili da 16\u00a0kg a 1\u00a0000 metri nel tiro anticarro, e a oltre 6\u00a0000 metri come distanza massima. La perforazione \u00e8 di 400-500 mm.\nEsso \u00e8 un cannone abbastanza potente, erede dell'artiglieria per fanteria delle guerre passate, ma effettivamente pesante, e con il tipico difetto delle armi di questo tipo: solleva una grande quantit\u00e0 di polvere e fumo, e una fiammata quando spara, cosa che lo rende altamente visibile. Anche per questo \u00e8 in genere installato su veicoli. Col tempo, esso ha ceduto il posto ai missili anticarro come i TOW, pi\u00f9 potenti ma pi\u00f9 specifici per la lotta AT e con un costo di produzione pi\u00f9 alto. \u00c8 ancora possibile trovarlo in molte parti del mondo, spesso accantonato nei depositi delle milizie e unit\u00e0 di seconda linea."}
{"id": "585358", "revid": "729019", "url": "https://it.wikipedia.org/wiki?curid=585358", "title": "73 mm SPG-9", "text": "Il cannone SPG-9 \u00e8 uno tra i pi\u00f9 famosi ed efficienti dei cannoni senza rinculo sovietici.\nPur pesando 60\u00a0kg, equivale quasi in termini di capacit\u00e0 anticarro all'M40 statunitense, malgrado pesi un terzo e spari proiettili da 4\u00a0kg, un quarto del peso della munizione statunitense. Ha una gittata utile di circa 1\u00a0km, e massima di 4\u20136\u00a0km.\nIl calibro, 73mm, indica chiaramente un'altra caratteristica dell'arma: essa \u00e8 infatti l'unico caso di cannone senza rinculo modificato con successo come arma per blindati di tipo convenzionale; infatti \u00e8 diventata, assai appesantita (115\u00a0kg), il cannone del BMP-1, con la culatta ed un caricatore automatico da 40 colpi complessivi."}
{"id": "585363", "revid": "729019", "url": "https://it.wikipedia.org/wiki?curid=585363", "title": "100 mm T-12", "text": "I cannoni controcarro T-12 sovietici, e la loro versione migliorata MT-12, con superiori capacit\u00e0 di sostenere elevate velocit\u00e0 di traino, sono stati tra le meno conosciute e pi\u00f9 temibili armi dell'arsenale delle armate comuniste.\nDescrizione.\nEssi sono stati concepiti in sostituzione dei cannoni 100 mm M1944 rigati, pari calibro, apparsi durante la guerra. In questo caso, si tratta addirittura di derivati dal cannone UT-5 del T-62, con il calibro ridotto dal 115\u00a0mm iniziale. La canna \u00e8 quindi ad anima liscia, per sopportare maggiori pressioni d'utilizzo, lunga almeno 60 calibri, e spara proiettili ad altissima velocit\u00e0 iniziale, circa 1600 metri al secondo, di tipo decalibrato e stabilizzato mediante alette. Altre munizioni disponibili sono le HE e le HEAT, ma il calibro relativamente ridotto le rende meno impressionanti delle APFSDS.\nIl cannone pu\u00f2 essere usato nel tiro diretto fino a 3\u00a0km, ma anche come arma a tiro indiretto, per un massimo di 8\u00a0km, sebbene la mancanza di rigatura la renda assai imprecisa. Protetti da pesanti scudi, dalla sagoma irregolare per confondersi meglio con il terreno, i serventi possono sparare almeno 14 colpi al minuto, e ripiegare in 2 minuti dal momento del cessate il fuoco.\nProdotti a migliaia, i T-12 /MT-12 sono stati a lungo parte della dotazione divisionale e di reparti indipendenti, con in genere un gruppo di 18 cannoni in 3 batterie. Per gli anni sessanta/ottanta le loro prestazioni erano pi\u00f9 che adeguate, e solo l'avvento delle nuove generazioni di carri li ha resi parzialmente obsoleti. La loro sagoma bassa e sfuggente, per\u00f2, pu\u00f2 passare facilmente inosservata, e colpire i carri da combattimento ai fianchi, dove sono molto pi\u00f9 vulnerabili. Esisteva anche la versione MT-12R con un radar di tiro per la batteria in condizioni ognitempo.\nGli ultimi modelli hanno addirittura la capacit\u00e0 di sparare missili Kastet."}
{"id": "585366", "revid": "6066", "url": "https://it.wikipedia.org/wiki?curid=585366", "title": "Misogino", "text": ""}
{"id": "585367", "revid": "2170779", "url": "https://it.wikipedia.org/wiki?curid=585367", "title": "Lira vaticana", "text": "La lira vaticana era la valuta ufficiale della Citt\u00e0 del Vaticano.\nStoria.\nLo Stato pontificio us\u00f2 la lira nel periodo 1866 - 1870. Dopo il 20 settembre non furono pi\u00f9 coniate monete. Nel 1929 i patti lateranensi fissarono la nascita dello Stato della Citt\u00e0 del Vaticano, e in adempimento agli accordi fu introdotta una monetazione distinta, denominata in centesimi e lire, alla pari con la lira italiana. Le monete e le banconote italiane circolarono liberamente nella Citt\u00e0 del Vaticano, ma non ebbero corso legale in quanto gli accordi monetari tra la Repubblica Italiana e lo Stato della Citt\u00e0 del Vaticano non lo previdero. Le monete in lire vaticane furono coniate dalla zecca di Roma per conto dell'APSA (Amministrazione del Patrimonio della Sede Apostolica) e circolarono anche in Italia e nella Repubblica di San Marino. A differenza della Lira italiana, l'Euro \u00e8 moneta legale nello Stato della Citt\u00e0 del Vaticano. Quindi la valuta ufficiale della Citt\u00e0 del Vaticano fu la Lira vaticana fino all'introduzione dell'Euro.\nLa Citt\u00e0 del Vaticano, pur non appartenendo all'Unione europea, ha adottato come valuta ufficiale dal 2002 l'euro, come conseguenza degli accordi finanziari con l'Italia. Come tutti gli altri stati della zona euro, quindi, anche la Citt\u00e0 del Vaticano conia la propria serie di monete.\nMonete.\nLe monete della lira vaticana avevano le stesse caratteristiche di lega, dimensione e peso di quelle della lira italiana.\nNel 1929 furono introdotte le monete di rame da 5 e 10 centesimi; di nickel da 20 e 50 centesimi, e da 1 e 2 lire; e quelle d'argento da 5 e 10 lire. Sempre nello stesso anno furono coniate monete d'oro da 100 lire.\nNel 1939 ci fu la prima monetazione della sede vacante, con lo stemma del cardinale camerlengo Eugenio Pacelli. Furono coniate le monete d'argento da 5 e da 10 lire.\nNello stesso anno nelle monete da 5 e 10 centesimi il rame fu sostituito dal bronzital, la stessa lega usata dalle corrispondenti monete italiane.\nNel 1940 l'acmonital sostitu\u00ec il nichel. Tra il 1943 e il 1946, a causa degli eventi bellici, la produzione dei vari tagli fu ridotta a poche migliaia per anno.\nFu mantenuta la coniazione delle 100 lire in oro che prosegu\u00ec con la stessa denominazione fino al 1959, sotto il pontificato di Giovanni XXIII.\nNel 1947 fu introdotta una nuova monetazione costituita da monete in alluminio da 1, 2, 5 e 10 lire con le stesse dimensioni delle monete italiane.\nLe dimensioni furono ridotte nel 1951. Nel 1955 furono introdotte le monete in acmonital da 50 e 100 lire, seguite da quelle in bronzital da 20 lire nel 1957 e da quella d'argento da 500 lire nel 1958.\nLe monete da 1 e 2 lire uscirono di produzione nel 1977, e quella da 5 lire nel 1978.\nLe monete in bronzital da 200 lire furono introdotte nel 1978, e quelle bimetalliche da 500 e 1000 lire rispettivamente nel 1985 e nel 1997.\nSono state anche coniate monete commemorative da 500 e 1000 lire in argento e monete da 10.000 lire in oro.\nPer l'anno santo del 2000 sono state coniate anche monete in oro da 50.000 e 100.000 lire."}
{"id": "585368", "revid": "15732", "url": "https://it.wikipedia.org/wiki?curid=585368", "title": "Federazione Giovani Comunisti Italiani", "text": ""}
{"id": "585369", "revid": "2170779", "url": "https://it.wikipedia.org/wiki?curid=585369", "title": "Lira sammarinese", "text": "La lira sammarinese era la valuta ufficiale della Repubblica di San Marino dal 1865 fino all'introduzione dell'euro nel 2002. Aveva valore pari alla lira italiana.\nA San Marino avevano valore legale anche la lira italiana e la lira vaticana. Le monete sammarinesi erano coniate a Roma ed avevano valore in tutta Italia e nella Citt\u00e0 del Vaticano.\nSan Marino, pur non facendo parte dell'Unione europea, proprio in forza degli accordi finanziari con l'Italia, pass\u00f2 all'euro nel 2002. Lo stato pertanto pu\u00f2 coniare una propria serie di monete in euro.\nMonete.\nInizialmente furono coniate le monete nei valori di 1, 2, 5, 10, 20, 50, 100 lire. A partire dal 1978 si aggiunge la moneta da 200 lire e dal 1982 quella da 500 lire bimetallica. Il tema di queste ultime fu diverso ogni anno:"}
{"id": "585370", "revid": "33751", "url": "https://it.wikipedia.org/wiki?curid=585370", "title": "AlbinoLeffe", "text": ""}
{"id": "585376", "revid": "110157", "url": "https://it.wikipedia.org/wiki?curid=585376", "title": "Trofeo Naismith", "text": "Il Trofeo Naismith (in inglese \"Naismith Trophy\") \u00e8 il trofeo assegnato dalla Federazione Internazionale Pallacanestro alla nazionale vincitrice del mondiale di pallacanestro, e porta il nome dell'inventore della pallacanestro, James Naismith.\nIl trofeo fu assegnato per la prima volta nel Campionato del Mondo FIBA del 1967, in Uruguay."}
{"id": "585377", "revid": "53659625", "url": "https://it.wikipedia.org/wiki?curid=585377", "title": "Ddl", "text": ""}
{"id": "585378", "revid": "200568", "url": "https://it.wikipedia.org/wiki?curid=585378", "title": "Fattoria medicea di Stabbia", "text": "La fattoria medicea di Stabbia si trova nel centro di Stabbia, una frazione di Cerreto Guidi (provincia di Firenze). Fa parte di un nutrito gruppo di ville minori o ville-fattoria che i Medici eressero nei territori da loro controllati, con maggiore frequenza nella seconda met\u00e0 del Cinquecento.\nStoria e descrizione.\nLa villa prende il nome dal poggio omonimo, in una posizione panoramica nei pressi sia della villa medicea di Cerreto Guidi, sia della zona paludosa del Padule di Fucecchio. Questo luogo era stato sfruttato dalla Repubblica fiorentina sin dall'inizio del Quattrocento, per le risorse faunistiche e ittiche della zona del Padule, ma fu Cosimo I che vi fece costruire una residenza tra il 1548 e il 1568, riedificando una precedente fortificazione appartenuta alla famiglia Soderini e comprata dai Medici gi\u00e0 dal duca Alessandro.\nIl progetto \u00e8 attribuito a Niccol\u00f2 Tribolo, coadiuvato da Davide Fortini, che nel 1550, prima della morte, stava lavorando anche alla costruzione di argini nel vicino lago di Fucecchio.\nLa villa era degna di figurare tra le prestigiose propriet\u00e0 della casata ed aveva un ampio salone centrale, portali in pietra serena e un mezzanino per la servit\u00f9. Nel 1568 un inventario dei beni di Cosimo I la descrive come \u00ab...un palazzo da signore con una piazza dinnanzi il Lago, con un poco d'orto dietro et una stalletta sulla piazza\u00bb. Facevano parte della tenuta anche le fornaci, le case per i contadini e tredici poteri, gestiti da due fattori.\nLa villa, centro amministrativo delle propriet\u00e0 medicee nel padule, venne donata da Cosimo ai figli don Pietro e il cardinale Ferdinando, ma perse gradualmente di importanza via via che nuove fattorie granducali venivano costruite nella Valdinievole (Ponte a Cappiano, Montevettolini, Bellavista e Castelmartini) in concomitanza con i lavori di bonifica che proseguivano nel lago.\nPassata al figlio di Ferdinando, don Lorenzo de' Medici, che si distinse per l'oculata amministrazione, conflu\u00ec nei possedimenti dei Lorena con la scomparsa della casata medicea. I nuovi granduchi avevano una visione completamente diversa delle ville, pi\u00f9 utilitaristica e legata a un concetto di rendiconto immediato, per cui decisero di alienare gran parte del patrimonio fondiario mediceo dopo il 1777. Da allora \u00e8 sempre rimasta in mani private e lo \u00e8 tuttora, per cui non \u00e8 aperta al pubblico."}
{"id": "585380", "revid": "196390", "url": "https://it.wikipedia.org/wiki?curid=585380", "title": "Villa di Stabbia", "text": ""}
{"id": "585384", "revid": "1522738", "url": "https://it.wikipedia.org/wiki?curid=585384", "title": "Franco monegasco", "text": "Il franco monegasco era una delle valute ufficiali del Principato di Monaco fino al 1999 (\"de iure\", \"de facto\" fino al 2002), quando fu sostituito dall'euro. Il franco monegasco era scambiato alla pari con il franco francese; venivano coniate solo monete ed erano presenti tutti i tagli, da 1 centesimo fino a 20 franchi. Il codice ISO 4217 era MCF.\nPer questi accordi con la Francia il Principato, anche se non fa parte dell'UE, ha diritto a utilizzare l'euro come valuta e a coniare una propria serie di monete che, data la rarit\u00e0, sono principalmente per i collezionisti. Il cambio ufficiale con l'euro \u00e8 di MCF 6,55957 per 1 EUR."}
{"id": "585386", "revid": "729019", "url": "https://it.wikipedia.org/wiki?curid=585386", "title": "M107 (semovente)", "text": "L'M107 \u00e8 un semovente d'artiglieria americano, molto leggero e semplice, ma armato con un cannone da 175mm (derivato da un pezzo da 155) che dagli anni sessanta ha prestato servizio in diversi eserciti occidentali e in Israele. Ha una granata da 67\u00a0kg e un raggio di ben 32,7\u00a0km, oltre che una eccellente mobilit\u00e0. \u00c8 per\u00f2 un mezzo privo di protezione per i serventi. In seguito all'avvento del M110A2 lo scafo \u00e8 stato riconvertito per diventare un semovente di questo tipo, anche se gli israeliani ne hanno continuato l'uso con un proiettile speciale da 40\u00a0km di gittata, e lo hanno ancora in servizio in un considerevole numero di esemplari.\nOrigini.\nNegli anni cinquanta l'US Army aveva in servizio un considerevole parco d'artiglieria semovente, specialit\u00e0 costosa ma necessaria per poter valorizzare al meglio le risorse disponibili contro le masse corazzate e d'artiglieria sovietiche. Tra la armi americane figurava, nel settore pesante, l'M55 da 155mm (derivato dal carro M48), cingolato che era destinato al compito per il quale venne prodotto il semovente M40 (ricavato dall'M4 Sherman) durante la Seconda guerra mondiale. Esso utilizzava una pesante torretta corazzata, derivata dal precedente M53. Ma esistevano dei problemi: il peso di 45 tonnellate e l'autonomia che il motore a benzina assicurava, di appena 250\u00a0km su strada. Cos\u00ec non pass\u00f2 molto tempo prima che l'US Army, attorno alla met\u00e0 di quel decennio, richiedesse una nuova famiglia di artiglierie semoventi, con uno scafo comune e un peso abbastanza ridotto da assicurare l'aviotrasportabilit\u00e0, almeno con gli aerei pi\u00f9 pesanti e capaci.\nI prototipi di questi nuovi veicoli vennero presentati dalla Pacific Car and Foundry Company, con le sigle prototipiche di T235, T245 e T236. Dopo un periodo di sviluppo ulteriore vennero adottati motori diesel, appena questi divennero abbastanza leggeri e potenti da essere utilizzati su veicoli cos\u00ec pesanti e con dei requisiti di mobilit\u00e0 tanto elevati. Il semovente T245, da 155mm, non venne considerato valevole per la produzione di serie, nonostante la lunga canna dell'artiglieria. Solo le armi pi\u00f9 pesanti vennero passate alla produzione, ovvero gli obici semoventi da 203 e i cannoni da 175. Cos\u00ec essi vennero ribattezzati, appena adottati dall'US Army, come M110 per il prototipo T236, mentre il T235 divenne il semovente M107.\nTecnica.\nIl nuovo semovente d'artiglieria, che alcune fonti vogliono anche ispirato al prototipo italiano da 149/40mm, portato negli USA dopo la fine della guerra, aveva la velocit\u00e0 e la potenza di fuoco come elementi prevalenti nella progettazione. La mobilit\u00e0 era considerata talmente importante, che essa comport\u00f2 una protezione quasi inesistente per l'equipaggio, nonostante la minaccia NBC (nucleare, batteriologica, chimica) che era lo standard di riferimento durante la guerra fredda.\nLa meccanica dell'M107 era analoga a quella dell'M110. A tutti gli effetti, quello che cambiava era la bocca da fuoco, ma non lo chassis. Questo era molto basso, estremamente compatto, realizzato dalla Pacific Car. La struttura era in lega d'acciaio, totalmente saldata.\nLa struttura vedeva i cingoli accoppiati a sospensioni a barra di torsione, con un cilindro idraulico aggiuntivo, che potevano essere bloccate per il tiro. \u00c8 fondamentale, data la potenza del cannone e la leggerezza del veicolo, che si sia cercato ogni modo per rendere pi\u00f9 rigido l'affusto. Un altro modo era l'abbassamento a terra di una vera e propria pala meccanica, che fungeva sia da vomere che da ruspa. Cos\u00ec era possibile usarla sia come stabilizzatore, che come mezzo per creare rapidamente posizioni di tiro, o anche sgombrare gli ostacoli. La ruspa/vomere era alloggiata nella parte posteriore dello scafo, e normalmente veniva tenuta ripiegata verso l'alto.\nIl pilota, l'unico che aveva completa protezione in azione, sia pure nei limiti dei pochi mm. di corazzatura disponibili, era in avanti, assieme al motore e alla trasmissione. Questi erano alla sua destra, sotto una calotta emisferica, per migliorare l'inclinazione della piastra frontale, con vantaggio sia nella protezione che nella visibilit\u00e0 per il pilota.\nI complessi meccanici erano uguali a quelli dell'M109, con un diesel da 405\u00a0hp Detroit Diesel V7IT. Questo azionava le ruote motrici, poste davanti alle altre 5, di grande diametro, l'ultima delle quali funzionava come ruota di rinvio. Tutte poggiavano a terra e non vi erano rulli sorreggicingolo. Gli scarichi del motore, dal caratteristico aspetto circolare, erano sul lato destro del mezzo.\nCome il motore, anche il peso era complessivamente simile rispetto all'M109, grazie alla rinuncia alla torretta rotante e corazzata, per alloggiare il nuovo cannone a lunga gittata.\nAltri sistemi di bordo erano i fari di visione notturna, e le attrezzature radio; non v'era per\u00f2 alcuna protezione NBC.\nArmamento.\nLa ragion d'essere del mezzo era quella di vettore per un cannone a lunga gittata. Questo potentissimo pezzo d'artiglieria aveva un calibro di 175mm, lunghezza di circa 60 calibri e 2 pistoni idropneumatici per attenuare il rinculo. Esso non aveva freno di bocca, evacuatore di fumi e manicotto termico. Sistemato senza alcuna protezione sopra lo scafo, dava ai 4 serventi dell'equipaggio un'arma potente, ma anche dispendiosa. Questo cannone, estremamente impressionante rispetto al veicolo che lo portava (la lunghezza del veicolo era per circa il 50% dovuta all'artiglieria), aveva una struttura di bloccaggio durante il movimento, che si ripiegava sullo scafo durante le azioni di fuoco.\nLa cadenza di tiro era di circa 1 colpo al minuto, le munizioni pesavano 66,78\u00a0kg l'una e la gittata giungeva a quasi 33\u00a0km, prestazione insuperata per decenni tra le artiglierie semoventi. L'alzo era di -2/+65 gradi, il brandeggio comprendeva un arco di 60 gradi. Solo 2 colpi erano a bordo del mezzo, gli altri dovevano essere trasportati da semoventi non corazzati M548, aggregati alla batteria. La squadra completa era di 13 uomini, 8 dei quali trasportati da altri veicoli. Un sedile ripiegabile era presente sul lato destro del veicolo.\nLe munizioni erano di un unico tipo, o almeno, un unico tipo \u00e8 stato effettivamente prodotto in serie per l'US Army, l'M437 e il modello migliorato M437A1.\nLa massa di ciascun proiettile era alta, cos\u00ec venne installato un sistema meccanico combinato, meccanismo di sollevamento e calcatoio al tempo stesso. In pratica, vi veniva messo un proiettile in verticale, pronto per il tiro, con la carica di lancio allineata, poi veniva caricato e spinto automaticamente nella camera di scoppio, e infine veniva aperto il fuoco. I bossoli erano in metallo, e nonostante la definizione di cannone, il pezzo da 175 aveva un sistema di cariche variabili, la maggiore delle quali era quella Livello 3.\nServizio.\nQuesti semoventi vennero prodotti in serie dal 1962, mentre la prima unit\u00e0 a livello di battaglione venne costituita a Fort Sill nel 1963.\nLa produzione nel frattempo veniva passata alla FMC e, tra il 1965 e il 1980, alla Bowen. L'ordinamento dell'US Army prevedeva l'assegnazione di 12 pezzi in un battaglione a livello di corpo d'armata (per cui gli M107 non erano artiglierie divisionali), ma anche cos\u00ec la produzione arriv\u00f2 a molte centinaia di mezzi. La mobilit\u00e0 dell'M107, come anche dell'M110 (pi\u00f9 leggero malgrado il maggiore calibro), era certamente eccellente: oltre 55\u00a0km/h su strada, e oltre 700\u00a0km di autonomia, sempre su strada.\nDall'altro lato vi erano per\u00f2 certi svantaggi congeniti di queste grosse armi d'artiglieria. La potenza del cannone era elevatissima, ma l'affusto, per poterlo ospitare, o sarebbe stato troppo pesante (con la torretta o anche la postazione in casamatta), oppure, come si scelse, scarso in protezione. Quest'ultimo aspetto garantiva maggiore mobilit\u00e0 tattica e strategica, nonch\u00e9 una maggiore economia, mentre la lunga gittata dell'arma era una garanzia di sopravvivenza per le battaglie campali contro gli eserciti nemici. In pratica, l'M107 era una sorta di affusto motorizzato, pi\u00f9 che un cannone semovente classico, con quel tanto di acciaio e di 'veicolo' strettamente indispensabile.\nNondimeno, si studiarono anche speciali teloni ripiegabili (tipo i tettucci decappottabili delle auto) con l'obiettivo di assicurare la protezione NBC, ma risultarono, come molte brillanti idee, deludenti in servizio, cosicch\u00e9 vennero presto abbandonati.\nQualunque fosse la necessit\u00e0 di avere artiglierie come l'M107 in servizio (probabilmente all'inizio si studiarono anche proiettili nucleari, non dispiegati), questa non fu certo confermata dalla Guerra del Vietnam, in cui gli USA risultarono coinvolti.\nInfatti, le truppe impiegate divennero talmente numerose, che ebbero la necessit\u00e0 di dislocare col\u00e0 fino a 60 gruppi d'artiglieria, la maggior parte dotati di armi da 105 o 155mm. Solo piccole quantit\u00e0 di semoventi vennero schierati, e in particolare pochi erano gli M109, nonostante la protezione offerta dalla loro torretta corazzata all'equipaggio.\nGli M107 e M110 vennero a loro volta utilizzati in discrete quantit\u00e0, ma senza un fronte chiaro da affrontare, la loro struttura, pensata per sopravvivere solo in funzione della mobilit\u00e0 e della gittata d'impiego, era incapace di garantire la sopravvivenza dell'equipaggio con i serventi esposti in pieno, e l'assoluta impossibilit\u00e0 di sparare in movimento, o anche in tempi ridotti. Interrarsi in postazioni speciali all'interno delle basi fu la norma, cos\u00ec la mobilit\u00e0 degli M107/M110 venne ad essere assai inutile. Per giunta, anche se pesavano poco oltre gli M109, non erano anfibi.\nDurante le azioni di fuoco, per preparare aree da sbarco per gli elicotteri, essi sparavano come standard 200 colpi per batteria, cosa che ovviamente richiedeva molto tempo e sforzo visto che bisognava portare le munizioni dal di fuori del mezzo, da qualche deposito vicino o da un veicolo portamunizioni.\nUn altro compito era il fuoco di controbatteria. Il semovente M107 aveva la maggiore gittata utile, ma la cadenza di tiro era troppo bassa per saturare rapidamente l'area soggetta a bombardamento. Nondimeno, in mancanza d'altro, esso era apprezzato, soprattutto considerando che il cannone M46 aveva una gittata ben maggiore (27\u00a0km) di qualunque altro pezzo americano. Solo che questo poteva sparare anche 6 colpi (34\u00a0kg l'uno) al minuto, dileguandosi poi rapidamente (specie per la minaccia di attacchi aerei).\nOltre che gli USA, gli M107 e 110 hanno visto altre nazioni in cui prestare i loro servizi. In Europa, l'M107 \u00e8 stato messo in linea tra l'altro, dalla Germania Ovest, con 2 battaglioni d'artiglieria di corpo d'armata (notare che l'M110, nonostante il calibro maggiore, ha avuto nel contempo un'assegnazione a livello divisionale), il Regno Unito e l'Italia, che ha avuto 18 M107 e 36 M110.\nTirando le somme, l'M107 ha dimostrato alcuni vantaggi:\ne alcuni, troppi, svantaggi:\nIn termini di proiettili/minuto, un semovente come l'M109, con 3-4 colpi di 43\u00a0kg l'uno, raggiunge un valore di 135\u2013180\u00a0kg/minuto, pi\u00f9 che doppio rispetto al valore del semovente M107 da 175. L'arrivo di armi da 155/39, con 24\u00a0\u2013 30\u00a0km di gittata massima, ha reso la differenza ancora pi\u00f9 marcata. Erano passati vent'anni dai tempi dell'M109 da 23 calibri 'prima maniera' con 14\u00a0km di gittata.\nConcorrenza fratricida: l'M110A2.\nMa anche un altro tipo di concorrente erose la credibilit\u00e0 del potente semovente in parola, in una maniera inaspettata anche da molti analisti militari.\nInizialmente, l'M107 era visto come un'eccellente arma rispetto al similare M110, data la gittata di 32,7\u00a0km vs 16. Ma negli anni ottanta le cose sono improvvisamente cambiate. L'M110A2, conservante la capacit\u00e0 nucleare (mai avuta in pratica dall'M107) originaria, aveva una bocca da fuoco da 39 calibri, con freno di bocca a doppia luce, il che dava una gittata di 21\u00a0km con munizioni standard, e addirittura 29 con proiettili-razzo HERA. Il peso del proiettile, da 90\u00a0kg, era poi molto maggiore dei 66\u00a0kg dell'M107, per cui la differenza in gittata era davvero risicata comparata alla maggiore potenza.\nLa sorte che ne \u00e8 seguita \u00e8 stata la rottamazione delle bocche da 175mm, la cui lunga ed elegante sagoma \u00e8 stata rimpiazzata dalla corta e tozza arma da 203, sia pure con canna allungata.\nCos\u00ec gli M107 sono diventati M110A2 (in Italia, di questo si occup\u00f2 l'arsenale di La Spezia durante gli anni ottanta), per restare in servizio fino ai tardi anni novanta, quando la loro obsolescenza si \u00e8 manifestata in maniera chiara, anche perch\u00e9 le munizioni nucleari erano nel frattempo sparite dagli inventari.\nUna notevole eccezione: Israele.\nUna notevole eccezione \u00e8 data da Israele, che ha ricevuto, oltre 30 anni addietro, 48 M110, ma anche ben 80 M107. In seguito ne ha avuti altri, certe fonti parlano di oltre 300 pezzi in tutto. Israele apprezza la lunga gittata dell'arma, che ha tra l'altro impiegato durante la Guerra dello Yom Kippur e molte altre operazioni militari successive. In almeno un caso, una delle batterie \u00e8 stata semidistrutta da un attacco aereo egiziano.\nPer valorizzare la gittata dell'arma, gli israeliani hanno impiegato una munizione chiamata ERSC, sviluppata da una azienda canadese. Essa pesa 56\u00a0kg anzich\u00e9 66\u00a0kg, e ha una carica di appena 4,67\u00a0kg contro 13,6\u00a0kg. Per quanto si possa trattare di esplosivo pi\u00f9 potente, \u00e8 evidente che la potenza sia stata sacrificata alla gittata. Questa \u00e8 stata esaltata al massimo, raggiungendo i 40.000 m contro 32700 m.\nUno dei motivi per cui un'arma assai imprecisa e con munizioni speciali molto pi\u00f9 costose e meno potenti di quelle degli obici da 155mm (peso HE/totale: 4,67/56\u00a0kg contro 7-10/43,5\u00a0kg), \u00e8 che consente di superare in gittata ogni artiglieria sovietica, anche quando utilizzanti proiettili-razzo. Ma un altro, non meno importante, \u00e8 che Damasco \u00e8 nel raggio di tiro delle postazioni israeliane del Golan. Cos\u00ec, nonostante il costo elevato, la bassa cadenza di tiro, il ridotto carico utile, queste artiglierie sono rimaste e restano nell'arsenale israeliano, apparentemente pi\u00f9 gradite degli stessi M110.\nEpigoni.\nTra i derivati sullo scafo unificato studiato per questi semoventi, sono stati sviluppati molti tipi di mezzi di recupero corazzati, grazie alle valide prestazioni complessive, specie senza il peso del cannone. Ma solo il prototipo T120 \u00e8 passato in produzione come M578, veicolo recupero utilizzato dall'US Army e esportato in diversi Paesi occidentali. Esso ha un braccio meccanico, con struttura alleggerita da fori circolari, telescopico, cabina di comando, ma anche un particolare pi\u00f9 unico che raro per tale tipo di mezzi di soccorso: una mitragliatrice da 12,7mm per la difesa ravvicinata sulla sommit\u00e0 del mezzo."}
{"id": "585387", "revid": "729019", "url": "https://it.wikipedia.org/wiki?curid=585387", "title": "M52 (semovente)", "text": "L'M52 \u00e8 un tipico rappresentante della prima generazione postbellica di semoventi d'artiglieria. Esso, come indica la sigla, \u00e8 entrato in servizio negli anni '50 con le forze armate americane e in seguito si \u00e8 diffuso in altri Paesi.\nDurante gli anni della guerra fredda si cominci\u00f2 a immaginare l'impiego delle armi nucleari anche sul campo di battaglia. Questo lo rendeva molto pericoloso per i soldati a bordo di veicoli senza tetto, a causa della sovrapressione, le radiazioni termiche e quelle nucleari. Inoltre non vi era modo pratico di introdurre un sistema di protezione dal fallout radioattivo. Inoltre le granate esplodenti a mezz'aria e gli attacchi aerei ponevano altri problemi anche in situazioni pi\u00f9 convenzionali. Notare bene, non si aveva la pretesa di proteggere l'equipaggio da bombe o granate in pieno, ma le schegge erano estremamente pericolose su distanze molto maggiori dell'onda d'urto.\nI semoventi M7 e M37, caratterizzati dal vano di combattimento scoperto, erano pertanto inadeguati: cos\u00ec si studi\u00f2 un nuovo veicolo, a partire dal 1948, e 4 anni dopo tale mezzo venne omologato.\nTecnica.\nEsso \u00e8 stato basato sulle tecnologie sviluppate per il carro leggero M41 Walker Bulldog, uno dei pi\u00f9 riusciti (e costosi) carri leggeri della storia. La struttura era di acciaio spesso 12,7mm (mezzo pollice), il motore, a benzina, di grande potenza. La mobilit\u00e0 era molto elevata, con una motorizzazione che superava i 21 cavalli per tonnellata, una efficiente trasmissione e una cingolatura speciale. Questa aveva una struttura basata su 6 rulli di sostentamento, l'ultimo dei quali era a contatto con il suolo e fungeva anche da ruota di rinvio, 4 rulli reggicingolo e una ruota motrice a prua, dov'era anche il motore. le sospensioni erano a barra di torsione. Tutta la parte anteriore dello scafo, leggermente inclinata, era occupata dal motore, disposto trasversalmente allo scafo.\nLa struttura posteriore era occupata da una torretta con obice da 105/23mm, chiamato M49. L'affusto consentiva -10/+65 gradi. L'arma aveva una gittata di 11\u00a0km e una serie di munizioni esplosive, illuminanti e fumogene. Esisteva anche un proiettile da 105 a razzo, per una gittata di 15\u00a0km, ma anche granate CS (lacrimogeni), shrapenl per la difesa vicina, proiettili propaganda con volantini all'interno. Esisteva anche una mitragliatrice da 12,7mm M2HB, con una dotazione di 900 colpi, per la difesa ravvicinata: essa era sistemata sulla cupola del capocarro, ma non esistevano lanciafumogeni.\nLa cosa originale dell'M52 era che tale semovente aveva in torretta anche il pilota. Per questo essa era tanto grande, nonostante le piccole dimensioni dell'obice, che quasi non si distingueva dalla struttura che lo conteneva, praticamente inglobandolo. Sempre per lo stesso motivo -il posto di pilotaggio- era possibile brandeggiare solo per 60 gradi a destra o a sinistra.\nLa dotazione di munizioni era davvero considerevole. Il veicolo era dotato di uno scafo assai grande e pesante, e la scelta dell'artiglieria non dipendeva dalla capacit\u00e0 di supporto che lo chassis assicurava, ma solo da considerazioni di efficienza. Ben 102 proiettili erano stivati nel mezzo, 21 dei quali in una rastrelliera rotante, sistemata nella parte sinistra della torretta, per un rapido utilizzo in azioni di fuoco. Simile ad un girello, era chiamata 'The lazy Susan'. Le altre 81 munizioni erano sistemate in un vano nella parte posteriore dello scafo, ovvero sotto la torretta vi era circa un metro cubo di cariche di lancio e munizioni. La ricarica era semplice, dato che i proiettili erano stivati a poca distanza dal suolo. I portelli di servizio erano sistemati dietro la torretta e occupavano, in 2 ante, tutta la parte posteriore della stessa. Anche il portello di chiusura del deposito munizioni posteriore poteva essere usato in maniera utile, quando era aperto poteva essere usato come piattaforma di lavoro.\nServizio.\nIl progetto era tecnicamente assai interessante, si \u00e8 trattato forse dell'unico veicolo da combattimento mai entrato in servizio con il pilota a bordo della torretta. Il veicolo che ne deriv\u00f2 in termini operativi presentava luci ed ombre. Esso era assai veloce, con una valida autonomia di fuoco, ma con alcune limitazioni relative al modesto rapporto costo-potenza, una ridotta gittata e letalit\u00e0 dei colpi, il motore a benzina permetteva una ridotta autonomia e la disposizione interna era assai discutibile. Nondimeno, \u00e8 rimasto tuttavia in servizio a lungo in vari Paesi. Oltre che negli USA \u00e8 entrato in linea in altri Paesi, come Italia, Turchia, Spagna, Giappone e Belgio. La produzione totale raggiunse quantitativi non molto elevati, fermandosi a 684 unit\u00e0.\nEsso \u00e8 stato sostituito con l'M108 sempre da 105mm e poi, finalmente, \u00e8 arrivato in servizio l'M109 molto simile al precedente ma con un obice da 155mm e motore diesel, il che ha dato maggiore senso e valore ad un veicolo cingolato da oltre 20 tonnellate di peso."}
{"id": "585388", "revid": "21880", "url": "https://it.wikipedia.org/wiki?curid=585388", "title": "Capparis ovata", "text": ""}
{"id": "585389", "revid": "729019", "url": "https://it.wikipedia.org/wiki?curid=585389", "title": "M109 (semovente)", "text": "L'M109 \u00e8 un semovente d'artiglieria di produzione USA. Introdotto nel 1962, ha una grande torretta con 28 colpi, motore anteriore, uno scafo in alluminio che offre una certa protezione dalle armi leggere, un peso di 23/28 (a seconda delle versioni) tonnellate; porta un obice leggero con un grande freno di bocca con canna corta da circa 23 calibri, con una portata di 14\u00a0km. Pu\u00f2 guadare un fiume fino a 1,8 m di profondit\u00e0: con un kit aggiuntivo, che richiede una lunga preparazione, pu\u00f2 affrontare profondit\u00e0 superiori. Il mezzo \u00e8 stato largamente modificato per tenere il passo dei progressi tecnologici.\nStoria.\nSviluppo.\nIl semovente M109 \u00e8 originato dall'esigenza d'avere un obice pesante che fosse anche sufficientemente mobile: il materiale dell'epoca, risalente nella progettazione agli anni '40, era molto pesante e minacciava di diventare assai superato in breve tempo. Nel 1952 venne cos\u00ec iniziato lo sviluppo di un sistema del tutto diverso e innovativo, che sostituisse innanzi tutto l'M44 (semovente) da 155mm.\nIl nuovo modello inizi\u00f2 prima lo sviluppo come T195, con calibro di 105mm. Si adatt\u00f2 il progetto per avere un'artiglieria da 156mm, calibro insolito che tuttavia non venne accettato per non compromettere l'intercambiabilit\u00e0 con gli \"stock\" di munizioni gi\u00e0 esistenti.\nIl prototipo arriv\u00f2 a concretizzarsi nel 1959, con la designazione T196. I problemi erano per\u00f2 molti e di non breve soluzione. Inoltre, venne deciso di usare per tutti i veicoli americani i motori diesel, meno prestanti ma pi\u00f9 efficienti specie per l'autonomia. Dopo alcuni miglioramenti venne chiamato T196E1 e finalmente venne adottato nel 1961, come semovente M109.\nNuove versioni.\nTra le versioni migliorate: L'M109G \u00e8 il modello NATO standard. Ha una bocca da fuoco migliorata, con una rigatura diversa riprogettata dalla Germania Ovest (da qui il nome della versione) per le proprie esigenze e per quelle della maggior parte delle nazioni europee. Compare come gittata di 18 km, ma la lunghezza della canna \u00e8 rimasta simile, ottenuta con un potenziamento della carica di lancio, che di norma precedentemente partivano dalla terza per arrivare fino alla settima. L'ottava carica fu introdotta solo per un uso limitato, era previsto il suo utilizzo solo per il tiro diretto controcarro o per il lancio delle granate nucleari tattiche. Il semovente M109G ha un otturatore a cuneo orizzontale, che permette di aumentare la cadenza di tiro rispetto all'otturatore a vitone, essendo manovrabile senza dover cambiare l'alzo della bocca da fuoco (operazione necessaria per otturatori tipo welin); la lunghezza della rigatura \u00e8 maggiore, e la forma del freno di bocca \u00e8 rotonda anzich\u00e9 a 'martello'. Questo, assieme ai lancia-fumogeni lo rende facilmente riconoscibile. A questo standard corrispondono i modelli prodotti in Italia, su licenza, dalla OTO Melara.\nI modello M109L della OTO-Melara \u00e8 l'M109G aggiornato tra la fine degli anni '80 e la met\u00e0 degli anni '90 con una bocca da fuoco con le stesse caratteristiche dell'FH-70: una gittata di circa 24\u00a0km, la massa rinculante aumenta da 1430 a 2700\u00a0kg, mentre la corsa di rinculo \u00e8 uguale, 915\u00a0mm. La modifica era cominciata gi\u00e0 nei tardi anni '70, \u00e8 stata posposta per il programma SP-70, ma quando questo \u00e8 fallito nel 1987 si \u00e8 proceduto a questo ripiego e la trasformazione di circa 221 semoventi si \u00e8 conclusa all'incirca a met\u00e0 anni '90.\nM109A1: canna allungata a 39 calibri, consegnati dal 1972 con ulteriori e vari miglioramenti alle sospensioni e al sistema di tiro.\nM109A2: apparso nel 1978, esso era un miglioramento generale, con una riserva munizioni portata a 36 colpi, una cuffia corazzata per il periscopio e altro ancora.\nM109A3: M109 standard portati al livello A2\nGli M109A/A3 avevano nominalmente una gittata standard di circa 22\u00a0km, impiegando la carica di lancio 8^, mentre con munizioni a razzo si raggiungevano i 30\u00a0km, ma in pratica a causa della insufficiente resistenza delle canne, la portata massima non eccedeva molto quella dell'M109A1, ovvero 18\u00a0km.\nCos\u00ec vennero preparati nuovi modelli sperimentali nel quadro del programma HELP, che avrebbero dovuto portare al modello A4 e poi all'A5, ma l'US Army non era soddisfatto di questi miglioramenti e pass\u00f2 direttamente al programma A6, che poi sarebbe stato conosciuto anche come Paladin. Anch'esso \u00e8 un miglioramento del progetto base e pu\u00f2 essere sia kit di aggiornamento che prodotto nuovo.\nIl Paladin venne sperimentato con cannoni di nuovo disegno e di maggiore potenza. Uno di questi aveva una lunghezza di 58 calibri, cosa che lo avrebbe posto all'avanguardia, ma in pratica \u00e8 stata adottata la versione con il cannone/obice da 39 calibri. La nuova versione ha una serie di miglioramenti, come un calcolatore digitale di tiro, un sistema di navigazione inerziale terrestre, un display tattico, una serie di rinforzi strutturali e altro ancora. Il peso per\u00f2 aumenta da 25 a 28 tonnellate (l'M109 originale era pesante circa 23t.) e l'autonomia si riduce a 280\u00a0km con circa 500\u00a0l di carburante.\nTutta l'impiantistica \u00e8 stata rivista per migliorare l'affidabilit\u00e0 e ridurre i tempi di riparazione, i colpi sono passati da 36 a 39, e il sistema di caricamento con apparato semiautomatico (solo opzionale) che permette di passare da 3 a 6 colpi al minuto, mentre la cadenza di tiro prolungata \u00e8 di 1 colpo al minuto, come il precedente. Il tempo di risposta alla richiesta di fuoco \u00e8 di 60 secondi, e il tempo che serve al veicolo per fermarsi e sparare \u00e8 di 30 secondi.\nAltre migliorie sono apparse in seguito, come un ricevitore GPS, mentre nel campo delle munizioni sono apparse quelle (ICM) a grappolo, oppure pi\u00f9 di recente proiettili controcarri M898 Sadarm, contenenti submunizioni con un sistema di ricerca infrarosso dei veicoli corazzati.\nDurante l'Invasione dell'Iraq nel 2003 i Paladin sono entrati in azione, ottenendo molti successi contro l'esercito iracheno. Un Paladin \u00e8 esploso a causa di una detonazione accidentale di una carica di lancio. Gi\u00e0 dopo Desert Storm un deposito di materiale statunitense era accidentalmente esploso, distruggendo carri armati e M109 in quantit\u00e0 elevate.\nIn tutto, agli inizi degli anni '90 esistevano oltre 2400 M109 nelle F.A. statunitensi (US Army e Marines), mentre la produzione aveva totalizzato oltre 7000 veicoli, diffusi in 28 nazioni. I Paladin erano previsti in circa 800 esemplari per le esigenze USA, ma anche altre nazioni si erano organizzate, come si \u00e8 detto, per l'aggiornamento di queste artiglierie semoventi.\nL'M109A6 \u00e8 un sistema sofisticato, ma anche maturo. Con la cancellazione del Crusader i semoventi M109A6 dovranno restare in servizio per molti altri anni, nonostante nel mercato esistano sistemi pi\u00f9 capaci da almeno 15 anni. Tra l'altro, la gittata calcolata per il cannone \u00e8 in pratica raggiunta per poco pi\u00f9 dell'80% (circa 20\u201321\u00a0km). Anche per questo, il modello di prima generazione A1/G in UK \u00e8 stato sostituito dall'AS-90, in Germania e Italia dal PZh-2000.\nLa detonazione avviene in tre fasi, il percussore batte sulla spoletta, un innesco a \"cartuccia\" caricato a polvere nera, la fiamma che sprigiona innesca il fondello della carica di lancio (caratterizzato da colore rosso) anch'esso a polvere nera che a sua volta innesca i \"sacchetti\" della carica di lancio riempiti di un materiale detonante \"povero\" (per ridurre i costi) legati al fondello. C'\u00e8 da dire tra l'altro che il mezzo \u00e8 dotato per lo sparo, oltre al cordino, di un macchinoso sistema comandato elettricamente dal manettino di brandeggio.\nImpiego operativo.\nLa produzione ebbe luogo a cominciare dalla fine del 1962 presso la fabbrica carri dell'esercito a Cleveland, che era gestita dalla Cadillac Car. Poi l'impianto pass\u00f2 alla Chrysler, ma negli anni '70 arriv\u00f2 alla Bowen-McLaughlin-York, meglio nota come BMY.\nI tre gruppi d'artiglieria di una divisione statunitense tipica, meccanizzata, corazzata o cavalleria, hanno ciascuno 18 pezzi ripartiti in 3 batterie.\nMolto rapidamente, questo veicolo \u00e8 entrato in linea in grandi quantit\u00e0. Anche se in Vietnam \u00e8 stato impiegato in pochi esemplari, esso ha avuto clienti come, in ordine alfabetico, dall'Arabia Saudita alla Turchia. Esso \u00e8 stato impiegato in numerosi conflitti durante gli ultimi decenni, come la Guerra del Vietnam, la Guerra dello Yom Kippur e tutte le guerre del Golfo, da parte Iraniana e poi statunitense.\nCi\u00f2nondimeno, i semoventi M109 non sono stati lasciati cos\u00ec come erano stati progettati, bens\u00ec sono stati migliorati in maniera sostanziale. Il numero dei pezzi d'artiglieria prodotti nel frattempo \u00e8 asceso nell'ordine delle migliaia. A met\u00e0 anni '80 negli USA ve n'erano pi\u00f9 di 2500, in Italia 260, in Iran 450, in Svizzera quasi 300.\nDescrizione tecnica.\nL'M109 \u00e8 stato largamente prodotto, ed \u00e8 utilizzato da molti stati, fin dalla sua creazione. Sebbene la versione base sia totalmente superata, \u00e8 ancora in servizio e ad essa si fa riferimento in questa descrizione.\nLa grande torretta e lo scafo hanno una struttura di alluminio saldata, con un costo elevato ma una maggiore leggerezza. \u00c8 la stessa lega usata per il trasporto truppa, coevo, M113, ovvero la 5083. Lo spessore massimo \u00e8 di circa 30\u00a0mm e protegge solo dalle schegge e dai proiettili pi\u00f9 leggeri.\nScafo.\nIl pilota siede in avanti, a sinistra, lo scomparto motore \u00e8 alla sua destra, perch\u00e9 la struttura prevedeva di liberare tutta la parte posteriore per le esigenze dei serventi al pezzo e dei movimenti del sistema d'arma (obice). Il motore \u00e8 un GM 8V-7IT, diesel (sia pure senza garantire per questo una grande autonomia), con una trasmissione anteriore. Il carro ha la possibilit\u00e0 di essere guidato con leve e freni in 1 e 2\u00aa marcia, con il volantino semicircolare per la 3\u00aa e la 4\u00aa.\nLa struttura delle sospensioni \u00e8 a barra di torsione, con una serie di 7 ruote per cingolo, senza rullo guida-cingolo, ma solo con un rullo di rinvio posteriore. La cingolatura, data la relativa leggerezza, ha una larghezza del cingolo di 28\u00a0cm, mentre le ruote sono gommate. Lo scafo \u00e8 molto alto, rispetto alla cingolatura, e molto spazioso. Sempre nello scafo esistono sistemi di guida notturna all'infrarosso e un kit anfibio che permette, con una lunga preparazione, l'attraversamento di specchi d'acqua, muovendosi solo con i cingoli. Esso \u00e8 dato da 9 galleggianti pneumatici e 3 frangionde.\nTorretta ed armamento.\nLa torretta \u00e8 grande e di forma rettangolare, con fianchi arrotondati e un portello sulla sinistra. Essa \u00e8 chiudibile totalmente, perch\u00e9 tra i requisiti di progetto vi era la protezione NBC e dalle schegge di artiglieria.\nLa sua funzione consiste nell'ospitare il pezzo d'artiglieria M126, un obice che \u00e8 un'arma molto caratteristica. Il peso \u00e8 relativamente abbastanza basso, la massa rinculante \u00e8 di 1430\u00a0kg per una corsa di rinculo massima di 900\u00a0mm circa, se si confronta con cannoni ad alta pressione da 105/51 che hanno una massa di 1200\u00a0kg eppure sparano proiettili pesanti solo un terzo (15\u00a0kg rispetto a 43\u00a0kg).\nEsso \u00e8 privo di manicotto termico anti-distorsione, ma ha un grosso freno di bocca a doppia luce, e una struttura ancora pi\u00f9 caratteristica, una specie di grosso cilindro, appena dietro, che funge da espulsore dei fumi. La bocca da fuoco ha una pressione relativamente bassa, con 23 calibri di lunghezza complessiva, perch\u00e9 esso \u00e8 concepito per dare il minor tormento possibile ad un veicolo tanto leggero, e per giunta dotato di una torretta brandeggiabile. Il grande freno di bocca ha la funzione per l'appunto, di ridurre le forze di rinculo.\nLa gittata \u00e8 di 14320m, l'otturatore \u00e8 del tipo a vitone filettato, ovvero il vecchio sistema Welin, con l'aiuto di un calcatoio semiautomatico per il caricamento. la struttura dell'arma \u00e8 installata su un affusto capace di -5/+75 gradi, mentre la rotazione e elevazione hanno un motore idraulico, con volantini ausiliari a comando manuale. La distanza di rinculo, a seconda dell'elevazione, pu\u00f2 passare da 920mm circa con -3 gradi, a 59 con alzo di 75 gradi, come possibile da un sistema di ammortizzamento idropneumatico regolabile. Il periscopio di puntamento e osservazione M117, un M118 per il tiro diretto, un periscopio M42 e un quadrante di elevazione M15.\nL'artiglieria \u00e8 stata scelta per non tormentare eccessivamente lo scafo e la torretta, che sono molto leggeri per un sistema del genere. La struttura in alluminio ha un costo elevato ma, se non altro, \u00e8 richiesto un motore molto meno potente e quindi economico a parit\u00e0 di prestazioni. In sostanza, \u00e8 stato scelto uno scafo dotato di elevata mobilit\u00e0 per far raggiungere i colpi sul bersaglio, piuttosto che contare su una lunga artiglieria pesante con uno scafo troppo lento e goffo, che avrebbe rischiato di non compensare l'eventuale aumento di gittata di 5\u201310\u00a0km. Oppure, sarebbe stato necessario eliminare la torretta affidandosi ad una barbetta o a una postazione scoperta (come l'M107).\nLe munizioni sono presenti in un totale di 28, del tipo HE, fumogeno, gas lacrimogeno, gas nervino, gas Sarin, proiettili assistiti a razzo Copperhead e i pi\u00f9 micidiali, quelli nucleari tattici a basso potenziale.\nLe cariche di lancio sono separate dai proiettili, sono variabili e danno il moto a granate pesanti circa 43\u00a0kg. Il tutto \u00e8 ospitato prevalentemente in torretta limitatamente alle azioni di combattimento reale; in tempo di pace oppure in fase di addestramento, tutti i materiali ed il munizionamento vengono portati al seguito da un veicolo VTM.\nLa mitragliatrice difensiva, montata su un lungo supporto sul tetto, \u00e8 la M2HB da 12,7\u00a0mm con 500 colpi complessivi, ad azionamento manuale, e per il resto esistono anche 3 lanciagranate fumogeni per fiancata."}
{"id": "585393", "revid": "24281", "url": "https://it.wikipedia.org/wiki?curid=585393", "title": "Post-Hardcore Punk", "text": ""}
{"id": "585397", "revid": "729019", "url": "https://it.wikipedia.org/wiki?curid=585397", "title": "ShKH-77", "text": "Il D\u011blo Automobiln\u00ed Nab\u00edjen\u00e9 Automaticky (cannone semovente automatico), anche denominato Samohybn\u00e1 Kan\u00f3nov\u00e1 H\u00fafnica vzor 77 (ShKH-77) (obice semovente modello 77) fu progettato dalla Kon\u0161trukta Tren\u010d\u00edne costruito dalla ZTS Dubnica nad V\u00e1hom nella ex-Cecoslovacchia (ora Slovacchia) come primo esempio di cannone ruotato da 152\u00a0mm ad entrare in servizio, basato sullo stesso obice dell'2S3 sovietico.\nEsso \u00e8 infatti un semovente basata su di un autocarro pesante e corazzato, Tatra 815 8x8, lo stesso utilizzato per l'RM-70.Ha una torretta dal particolare disegno, con una met\u00e0 a lato del cannone con le munizioni, e l'altra met\u00e0 con l'equipaggio. Il Dana \u00e8 pi\u00f9 veloce di 20 km/h su strada del Semovente 2S3 anche se dotato di minore mobilit\u00e0 fuoristrada. \u00c8 stato esportato almeno in Libia, come anche l'RM-70.\nCaratteristiche.\nAlla fine degli anni settanta la ditta ZTS Dubnika, del Gruppo \u0160koda-Pizer, mise in produzione il semovente d'artiglieria Vzor (Modello)-77 Dana, che in realt\u00e0 \u00e8 un acronimo che significa 'semovente d'artiglieria a caricamento automatico'. Ma la sua vera caratteristica d'interesse \u00e8 che esso \u00e8 basato su ruote e non su cingoli, come era ed \u00e8 rimasta a tutt'oggi la norma, malgrado alcuni recenti sviluppi.\nLa struttura del Dana \u00e8 basata sul gi\u00e0 citato autocarro Tatra 815 8\u00d78 che ha anche un nome proprio, Kolos, un robusto veicolo a trazione integrale su cui si \u00e8 basata una famiglia di mezzi militari corazzati di tipo pesante, specializzati in artiglieria campale.\nIl veicolo ha un sistema di regolazione centralizzata della pressione degli pneumatici, ripartiti in 4 assali che a loro volta fanno parte di 2 gruppi distinti, con l'anteriore costituito da ruote sterzanti. Il motore \u00e8 un Tatra diesel del tipo T-928 a 12 cilindri disposti a V, ovvero un V-12, con potenza di 344 hp e raffreddamento ad aria.\nPer riuscire a muoversi allo stesso passo dei veicoli corazzati su terreno vario, sarebbero necessari i cingoli, ma il suo ruolo \u00e8 quello di supporto d'artiglieria divisionale, non reggimentale, per cui non sostituisce i 2S1 da 122 mm, ma i 2S3 e questo rende meno importante la massima mobilit\u00e0 fuoristrada. Rispetto a questi ultimi, la mobilit\u00e0 \u00e8 leggermente inferiore, ma gli equipaggi la trovano comunque pi\u00f9 che soddisfacente per la gran parte delle esigenze tattiche. La velocit\u00e0 massima su strada, invece, raggiunge gli 80\u00a0km/h, ovvero circa 20 di pi\u00f9, e in tal caso l'autonomia \u00e8 di 800 km, molto superiore alla media dei cingolati.\nIl motore \u00e8 sistemato nella parte posteriore, mentre la parte anteriore del telaio ha la cabina equipaggio per 2 uomini, pilota e capocarro, protetti da una leggera blindatura e da un sistema NBC. I finestrini corazzati sono dotati di una blindatura d'acciaio aggiuntiva, che permette di evitare indesiderati effetti del fuoco dell'obice di bordo.\nLa torretta \u00e8 sistemata a met\u00e0 telaio, nella zona senza ruote, ed ha una struttura particolare, che offre molti motivi di interesse. La torretta \u00e8 in realt\u00e0 costituita da 2 semitorrette, con il cannone sistemato all'esterno, il che offre almeno un vantaggio: l'eliminazione dell'estrattore di fumi. Anche la sicurezza dei serventi \u00e8 migliore con questo tipo di installazione. La struttura complessiva \u00e8 molto grande e pesante, con angoli squadrati per migliorare la resistenza balistica con piastre inclinate. La possibilit\u00e0 di alzo \u00e8 di 70 gradi. Il brandeggio \u00e8 di 145 gradi complessivi, perch\u00e9 la disposizione della torretta, incassata tra la cabina e il motore, nonch\u00e9 i collegamenti meccanici impediscono il fuoco nei settori anteriore e posteriore. Una mitragliatrice da 12,7\u00a0mm \u00e8 sistemata nella semitorretta destra, settore posteriore.\nLa disposizione \u00e8 la seguente: la semitorretta di destra ha, sistemate anteriormente, 41 granate, mentre quella di sinistra ha nello stesso posto le cariche di lancio. La disposizione delle granate e cariche non \u00e8 casuale e pericolosa, perch\u00e9 a differenza di ogni altro semovente d'artiglieria dell'epoca, esse sono sistemate in un vano separato da una paratia antiesplosione. Lo schema \u00e8 il seguente: il servente della semitorretta di destra prende una granata, regola la spoletta, poi un cucchiaio di caricamento la porta fuori in posizione orizzontale, la allinea alla culatta e la inserisce nella canna.\nUn altro cucchiaio fa lo stesso con la carica di lancio, sistemata dal servente della semitorretta di sinistra, e poi entrambe vengono calcate dentro la culatta con un sistema a catena che una volta eseguita l'operazione disimpegna l'otturatore a cuneo. A quel punto l'arma pu\u00f2 sparare. La torretta ha una protezione NBC, che \u00e8 collegata anche ad un sistema automatico che esclude l'apertura del fuoco se i portelli di torretta sono aperti. L'equipaggio \u00e8 di un servente per lato, e il cannoniere nella semitorretta di destra, dotato dei sistemi ottici di visione e puntamento. Il servente della semitorretta di sinistra ha invece una mitragliatrice da 12,7\u00a0mm antiaerea. La dotazione di bordo comprende anche armi leggere, come anche un lanciarazzi RPG-7, ma il cannone pu\u00f2 sparare anche a tiro diretto granate esplosive e controcarri, se necessario.\nL'alzo del cannone non \u00e8 un impedimento al caricamento, che \u00e8 possibile con qualunque angolo per via del fatto che il sistema di caricamento \u00e8 collegato direttamente alla canna. Anche per questo \u00e8 possibile sparare ad un ritmo elevato, con un totale di 6 colpi al minuto massimo.\nIn caso di malfunzionamenti, resta possibile caricare il cannone manualmente, attraverso i portelli da cui i cucchiai portano le munizioni alla culatta. Ovviamente, questo sistema di emergenza consente un impiego fortemente limitato della bocca da fuoco, e tra l'altro la cadenza di tiro viene ridotta di molto: si tratta per\u00f2 di inconvenienti preferibili ad un blocco totale.\nLa dotazione delle munizioni di pronto impiego \u00e8 parimenti elevata, con 41 colpi pronti al tiro, e altri 19 sistemati in depositi ricavati nello scafo. Le munizioni sono analoghe a quelle dell'2S3, come la BR-540 perforante-esplosiva, OF-540 esplosiva, S-540 illuminante e D-540 fumogena.\nIl cannone-obice del Dana ha una canna da 37 calibri, ma l'uso di un freno di bocca e di 2 ammortizzatori di rinculo ausiliari poco efficienti non consentono l'uso della carica di lancio pi\u00f9 potente disponibile, e quindi la gittata massima di circa 18\u00a0km dovrebbe essere impossibile per il Dana. Peraltro la canna del 2S3 \u00e8 di appena 34 calibri.\nMunizioni a razzo consentono di raggiungere almeno i 22\u00a0km, ma la gittata non \u00e8 mai stata uno dei punti di forza del semovente cecoslovacco, che eccelle peraltro nella mobilit\u00e0 (80\u00a0km/h e 740\u00a0km su strada), nel volume di fuoco (6 colpi al minuto) e nell'autonomia di fuoco (60 colpi, di cui 41 di pronto impiego).\nUno dei punti deboli del sistema \u00e8 che il capocarro \u00e8 costretto a restare nella cabina anteriore, e pu\u00f2 godere in tal caso di una visuale tutt'altro che perfetta dei dintorni. Un altro limite \u00e8 che la suddivisione della torretta in 2 parti non comunicanti rende praticamente impossibile il suo funzionamento nel caso in cui venga a mancare uno dei serventi. Ma, nonostante questi inconvenienti, la realizzazione \u00e8 stata considerata nel suo insieme un indubbio successo.\nIn tutto la produzione ha realizzato oltre 750 mezzi, che sono entrati in servizio per la prima volta nel 1981, battaglione d'artiglieria \"Jan \u017di\u017eka\" , a T\u00e1bor.\nLa disposizione organizzativa dei semoventi Dana verte su di un livello di supporto divisionale, inizialmente vertente su di un gruppo di Dana per divisione, asserviti alla compagnia acquisizione obiettivi, dotata nei suoi vari plotoni di un radar di controllo del tiro SNAR-10, conosciuto in codice Nato come \"Big Fred\" con portata di 15\u201320\u00a0km e il sistema fonotelemetrico PZK con portate di 8\u201310\u00a0km contro le artiglierie di medio calibro e 20\u00a0km circa contro quelle di calibro maggiore. Tutti questi sistemi sono di origine sovietica.\nGli artiglieri sono istruiti con i corsi tenuti per 6 mesi alla Scuola d'artiglieria e poi per altri 6 mesi vengono addestrati al reparto di destinazione, dove finiscono il servizio con altri 6 mesi in tutto. I poligoni sono frequentati un paio di volte l'anno, e i bersagli sono costituiti da rettangoli di 100 metri di lato per i Dana e 400 per gli RM-70.\nImpiego operativo.\nIl Dana \u00e8 stato schierato, nell'ambito del Patto di Varsavia, solo dall'Esercito popolare cecoslovacco, che peraltro possedeva una delle maggiori forze corazzate del campo comunista, e dai Polacchi. Venti esemplari sono stati forniti anche alla Libia, andando ad arricchire la sua gi\u00e0 ricca dotazione di armamenti. Sebbene siano pochi esemplari e la gittata sia molto inferiore rispetto a quella del Palmaria, la mobilit\u00e0 strategica fornita dalle ruote costituisce un vantaggio notevole nelle grandi superfici desertiche dell'Africa settentrionale.\nIl Dana ha avuto un successore, il Zuzana (semovente), in calibro di 155mm NATO, canna pi\u00f9 lunga e gittata ovviamente prolungata, di cui alcuni esemplari sono entrati recentemente in servizio. L'unico limite dei Dana, la gittata relativamente ridotta, \u00e8 stato superato con questa nuova arma d'artiglieria."}
{"id": "585398", "revid": "729019", "url": "https://it.wikipedia.org/wiki?curid=585398", "title": "Denel G6", "text": "Il semovente obice G6 \u00e8 un pezzo d'artiglieria sudafricano, sviluppato intorno al cannone del semovente obice G5. Si tratta di uno dei pi\u00f9 potenti semoventi su telaio ruotato.\nIl G6 \u00e8 il secondo semovente d'artiglieria pesante ruotato, dopo il semovente ShKH-77, a essere entrato in servizio, con uno scafo dalle forme aggressive e basse, posto di pilotaggio centrale e torretta posteriore.\nSi tratta di un mezzo pesantissimo (47 tonnellate), potente, con 6 ruote motrici di grande diametro ed eccellente mobilit\u00e0, in servizio nell'esercito sudafricano.\nPer l'export ne sono andati 78 agli Emirati Arabi e 24 all'Oman.\nTecnica.\nLa costruzione di questo modello fu voluta per poter sostenere in maniera efficiente e rapida l'avanzata delle truppe meccanizzate in un teatro operativo.\nL'obice impiega munizioni da 155\u00a0mm che possono essere lanciate ad una distanza 39\u00a0km. Esso, per poter essere messo in condizione di aprire il fuoco su di un obbiettivo, ha bisogno di almeno 60 secondi. Una volta esaurito il suo compito, il semovente pu\u00f2 riprendere la marcia in circa 30 secondi. Il controllo elettronico di tiro garantisce una cadenza di fuoco di 3 colpi al minuto.\nIl veicolo \u00e8 dotato di una trazione 6x6 abbinata ad un propulsore diesel raffreddato ad aria da 386 cv gestito da un cambio automatico a sei marce. Tale configurazione garantisce una velocit\u00e0 massima di 85\u00a0km/h. Il telaio \u00e8 diviso in due parti distinte, una riservata all'equipaggio di sei persone ed una predisposta per il vano motore. Tale scelta e da ricercarsi nel fatto di voler assicurare la protezione dell'equipaggio in caso di colpi diretti ricevuti al motore o alla torretta. La zona riservata ai soldati \u00e8 inoltre dotata di 4 feritoie distribuite equamente su ogni lato. La pressione degli pneumatici pu\u00f2 essere gestita direttamente dal pilota del veicolo per adattarla alla conformazione del terreno o ad eventuali fori praticatisi sul copertone. Un sistema di alimentazione ausiliario da 45 cv permette l'alimentazione del sistema di rotazione della torretta, delle batterie e del sistema di aria condizionata dell'abitacolo. Il serbatoio garantisce un'autonomia di 700\u00a0km. Le sospensioni idropneumatiche sono configurate a barra di torsione indipendente.\nLa blindatura del veicolo permette una protezione efficace dalle armi da fuoco di piccolo calibro, dalle mine e dalle munizioni da 20\u00a0mm. Per essere immobilizzato, il mezzo deve essere colpito da almeno tre mine. In caso di emergenza, il semovente \u00e8 dotato di un sistema antincendio e di ventilazione oltre a varie protezioni NBC. Per permettere una fuga agevolata, sono stati installati otto lanciagranate fumogene da 81\u00a0mm.\nImpiego operativo.\nIl mezzo \u00e8 stato impiegato principalmente durante la Guerra di indipendenza della Namibia, particolarmente nella battaglia di Cuito Cuanavale."}
{"id": "585399", "revid": "2029038", "url": "https://it.wikipedia.org/wiki?curid=585399", "title": "Palmaria (semovente)", "text": "Il Palmaria \u00e8 un semovente d'artiglieria concepito nel corso della seconda met\u00e0 degli anni settanta dall'Italia per il mercato estero. \u00c8 stato costruito in pi\u00f9 di duecento esemplari e venduto a Libia e Nigeria.\nStoria.\nSviluppo.\nNel 1977 la ditta italiana OTO Melara stanzi\u00f2 i fondi per la progettazione autonoma di un obice semovente da commercializzare esclusivamente sul mercato estero. Fin dall'inizio fu impostato come un'evoluzione dell'SP70, obice semovente concepito assieme Regno Unito e Germania Ovest nei tardi anni sessanta, poi abbandonato per sopraggiunte difficolt\u00e0 tecniche. Il primo prototipo, basato sullo scafo del carro armato da combattimento nazionale OF-40 e dotato di una pi\u00f9 ampia torretta, fu pronto sul finire del decennio. Una fonte afferma invece che venne completato nel 1981. Il nome del veicolo deriva da quello dell'omonima isola nel Mar Ligure.\nProduzione.\nLa OTO Melara allest\u00ec la linea d'assemblaggio che inizi\u00f2 a operare dal 1982 per soddisfare l'ordine inoltrato dalla Libia di 210 unit\u00e0; lo stesso anno anche la Nigeria si disse interessata al mezzo e ne richiese venticinque unit\u00e0. Nel 1986, infine, l'Argentina compr\u00f2 venticinque torrette sfuse. In totale la produzione dur\u00f2 per quasi tutti gli anni novanta e totalizz\u00f2 235 esemplari. Una fonte riporta, invece, che l'Argentina abbia fatto richiesta per venti torrette.\nCaratteristiche.\nIl semovente d'artiglieria Palmaria adopera lo scafo dell'OF-40 come piattaforma mobile, al quale sono state apportate alcune modifiche. Al posto dell'originale propulsore da 10 cilindri e 830\u00a0hp di potenza, il vano posteriore accoglie un diesel MTU MB 837 Ka-500 a 8 cilindri a V sovralimentato con turbocompressore, erogante 750\u00a0hp e servito da un serbatoio capace di 800 litri. Questo motore di derivazione tedesca \u00e8 dotato di un convertitore di coppia e usufruisce di un cambio planetario Renk con quattro velocit\u00e0 e una retromarcia; l'albero lo collega alle ruote motrici posteriori. La presenza di un motore elettrico ausiliario \u00e8 riportata da pi\u00f9 fonti ma non vi \u00e8 accordo sulla funzione svolta: per una fonte servirebbe a muovere la torretta e a risparmiare cos\u00ec carburante del propulsore principale; per una seconda fonte sarebbe preposto a sostituire il motore diesel MTU quando fuori servizio. Una terza fonte afferma che tale apparato, posto nello scafo anteriore sinistro, era diesel e non elettrico e rimpiazzava il motore primario se era spento.\nIl treno di rotolamento si compone di sette ruote portanti con battistrada gommato, ciascuna con una barra di torsione e un ammortizzatore idraulico; sul lato superiore sono imperniati cinque rulli reggicingolo. La ruota motrice \u00e8 posteriore e quella di rinvio anteriore, addetta anche a regolare la tensionatura dei cingoli larghi 584\u00a0mm.\nRiguardo alle protezioni passive, lo scafo ha registrato la diminuzione dello spessore della corazzatura in acciaio e la torretta (pesante 12,5 tonnellate in ordine di combattimento) \u00e8 stata costruita con lastre in lega d'alluminio; simili corazze possono resistere solo al fuoco di armi leggere e schegge di granata.\nL'armamento primario installato in torretta consiste in un obice da 155/41 (155\u00a0mm di calibro per una lunghezza della canna pari a 41 volte il calibro), pezzo d'artiglieria derivato dal pari calibro FH-70. L'obice \u00e8 fornito di un freno di bocca a due luci e di un espulsore dei fumi dello sparo; l'alzo del pezzo \u00e8 compreso tra -4\u00b0 e +70\u00b0 e viene eseguito con un meccanismo idraulico, ma sono disponibili anche sistemi manuali. Il brandeggio, ottenuto ruotando la torre, \u00e8 pari a 360\u00b0. La scorta di proietti caricabile \u00e8 di 30 colpi, dei quali 23 sono immagazzinati in rastrelliere disposte nella torretta per un pronto impiego: possono essere adoperati tutti i tipi di munizioni da 155\u00a0mm NATO, dalle granate illuminanti a quelle HE (\"High Explosive\") a frammentazione. Il caricamento pu\u00f2 avvenire sia a mano, sia mediante un congegno semiautomatico: quando viene sparato un colpo la canna torna a un alzo preregolato di +2\u00b0, la culatta si apre e viene immesso un altro proietto, dietro il quale viene posta a mano la carica di lancio; l'otturatore si chiude e il ciclo di fuoco pu\u00f2 ricominciare. La gittata nominale dell'obice raggiunge i 24.700 metri ma essa pu\u00f2 essere incrementata a 30.000 metri utilizzando speciali granate con propulsione a razzo e con una carica esplosiva da 45,5 chili, ordigni forniti dalla Simmel. Grazie ai sistemi automatici di caricamento il Palmaria pu\u00f2 sparare tre colpi nell'arco di trenta secondi oppure un colpo ogni quindici secondi; il rateo di fuoco preferibile \u00e8 per\u00f2 quello con una cadenza di una granata per minuto. La dotazione offensiva \u00e8 completata da una mitragliatrice da 7,62\u00a0mm o 12,7\u00a0mm, installata in corrispondenza del portello d'accesso del capocarro a destra (avente funzione contraerea), e da quattro lanciafumogeni ad azionamento elettrico, che possono essere aggiunti nella zona antero-laterale della torre.\nL'equipaggio addetto a un singolo semovente conta cinque elementi: nello scafo, a destra, sedeva il pilota. In torretta trovano posto il comandante, chiamato anche a utilizzare la mitragliatrice quando necessario, un cannoniere e un caricatore, mentre un porgitore si occupa di passare le cariche di lancio. Nel complesso il Palmaria \u00e8 un sistema d'arma lungo oltre 11 metri, alto pi\u00f9 di 3 metri e pesante in ordine combattimento 46 tonnellate. L'autonomia \u00e8 ciononostante assai ampia, pari a 400 chilometri o 500 chilometri su strada asfaltata. La velocit\u00e0 di punta su strada arriva a 60\u00a0km/h e la mobilit\u00e0 \u00e8 generalmente buona: il semovente riesce a padroneggiare fossati larghi 3 metri e ostacoli verticali alti fino a 1,15 metri; le capacit\u00e0 di guado, pari a 1 metro circa, possono essere incrementate a ben 4 metri dopo una breve preparazione.\nDerivati.\nL'Argentina ha installato sugli scafi di 17 Tanque Argentino Mediano, i locali carri armati da combattimento, altrettante torrette di Palmaria acquistate negli anni ottanta; il nuovo semovente fu denominato TAM VCA (\"Vehiculo de Combate de Artilleria\") e presenta uno scafo pi\u00f9 lungo di quello originale. Al giorno d'oggi presta ancora servizio nell'esercito argentino."}
{"id": "585400", "revid": "1429175", "url": "https://it.wikipedia.org/wiki?curid=585400", "title": "Laurent Blanc", "text": " Con la nazionale francese \u00e8 stato campione del mondo e d'Europa rispettivamente nel 1998 e nel 2000.\nCaratteristiche tecniche.\nEra un libero molto abile in fase di impostazione della manovra, seppur non rapidissimo.\nCarriera.\nGiocatore.\nClub.\nHa iniziato a giocare nel Montpellier, con il quale ha militato nel campionato francese dal 1983 al 1991, segnando in quattro stagioni pi\u00f9 di 70 reti con il record di 18 nel 1986-1987.\nNel 1991 si trasferisce in Italia, al Napoli, per 5,5 miliardi di lire. In maglia azzurra, allenato da Claudio Ranieri, \u00e8 uno dei protagonisti del quarto posto in campionato dei partenopei con 6 gol all'attivo, ma per contrasti con la societ\u00e0 torna appena un anno dopo in Francia, approdando in prestito al Nimes; dopo una stagione il Napoli lo cede definitivamente al Saint-Etienne. Andr\u00e0 poi all', da dove poi, tornato ai massimi livelli, prender\u00e0 il volo per la Spagna, al Barcellona nel 1996-1997.\nTrasferitosi all'Olympique Marsiglia, sigla una doppietta nella prima giornata di campionato contro il Le Havre (3-1). Nella stagione 1998-1999, segna una rete su calcio di rigore nella semifinale di ritorno di Coppa UEFA contro il , che permetter\u00e0 ai francesi di raggiungere la finale, poi persa col .\nDal 1999 al 2001 ha giocato ancora in Italia all'Inter, voluto da Marcello Lippi, prima di chiudere la carriera in Inghilterra al Manchester United.\nNazionale.\nCon la Nazionale francese ha esordito il 7 febbraio 1989 a Dublino contro l', disputando un totale di 97 partite e segnando 16 reti fino al 2000. Con la Nazionale si \u00e8 laureato campione del mondo nel 1998 e campione d'Europa nel 2000; in entrambe le manifestazioni segn\u00f2 una rete: nella rassegna mondiale francese tra l'altro risult\u00f2 decisivo il suo golden goal negli ottavi contro il Paraguay. \u00c8 stato inserito nella squadra ideale di tutti e tre gli Europei da lui disputati (1992, 1996 e 2000).\nAl suo periodo in Nazionale \u00e8 legato un gesto portafortuna che \u00e8 divenuto celebre: poco prima dell'inizio delle partite, quando era capitano, Blanc era solito baciare sulla testa il portiere Fabien Barthez.\nAllenatore.\nBordeaux.\nL'8 giugno 2007 \u00e8 stato scelto come allenatore del Bordeaux, sostituendo Ricardo Raymundo Gomes. Nel campionato 2007-2008 la squadra si piazza secondo in campionato con 75 punti dietro al vincitore Lione con 79 punti. In Coppa UEFA supera il Tampere United al 1\u00ba turno e passa il girone come prima classificato con 12 punti; l'avventura finisce per\u00f2 ai sedicesimi, dove viene eliminato dall'Anderlecht.\nLa stagione 2008-2009 inizia bene vincendo la Supercoppa di Francia contro il Lione 5-4 ai rigori. In campionato domina, vincendo con 80 punti la Ligue 1 davanti al Marsiglia (77 punti) e al Lione (71 punti). In Champions League \u00e8 nel girone della Roma, del e del Cluj: si piazza al terzo posto con 7 punti, passando cos\u00ec in Coppa Uefa ma esce subito perdendo con il Galatasaray ai sedicesimi. Si consola vincendo Coppa di Lega francese 4-0 contro il Vannes.\nRiconfermato al Bordeaux vince subito la Supercoppa di Francia 2-0 contro il Guingamp. In Champions League \u00e8 nel girone della , del e del Maccabi Haifa: lo vince raggiungendo cos\u00ec gli ottavi di finale ed esce dalla Champions League contro il Lione ai quarti di finale. In campionato invece, dopo essere stato primo fino all'inizio del girone di ritorno, crolla e finisce sesto, fuori dalle coppe europee. Il 16 maggio 2010 risolve consensualmente il contratto che lo legava ancora un anno ai girondini; gli subentra Jean Tigana.\nNazionale francese.\nIl 2 luglio 2010 viene ufficializzata la nomina di Blanc come nuovo commissario tecnico della Nazionale francese, in sostituzione di Raymond Domenech. Nel periodo di aprile-maggio 2011 \u00e8 molto vicino a dare le dimissioni in seguito alle polemiche riguardanti il problema razziale in Francia, con le pesanti accuse di Lilian Thuram e la sospensione del D.T. della nazionale Fran\u00e7ois Blaquart in seguito alla proposta di inserimento di una quota del solo 30% di ragazzi africani e arabi nei vivai delle squadre. Secondo \"Mediapart\" Blanc e Eric Mombaerts, allenatore dell'Under-21, avrebbero accettato; secondo altri in realt\u00e0 Blanc sarebbe stato favorevole alla proposta di Mombaerts di affrontare il problema limitando l'ingresso del numero di ragazzini che possono cambiare nazionalit\u00e0, visto che molti calciatori di nazionalit\u00e0 francese decidono poi di giocare con le loro nazionali d'origine. Il 30 giugno 2012 lascia la guida della Nazionale francese, rassegnando le dimissioni dopo i quarti di finale raggiunti agli Europei; al suo posto viene ingaggiato Didier Deschamps.\nPSG e Qatar.\nIl 25 giugno 2013 viene ufficializzato come nuovo allenatore del Paris Saint-Germain, firmando un contratto biennale. Vince subito la Supercoppa francese e chiude il primo anno vincendo anche il campionato e la Coppa di Lega francese. Inizia la sua seconda stagione al club capitolino vincendo un'altra Supercoppa. L'11 aprile 2015 vince la sua terza Coppa di Lega battendo 4-2 il Marsiglia. Vince il campionato nazionale anche nel 2015 e nel 2016.\nIl 2 giugno 2016 viene esonerato.\nIl 19 dicembre 2020 viene ingaggiato dall\u2019Al-Rayyan.\nTermina il campionato al 3\u00b0 posto qualificandosi per la AFC Champions League 2022. Nel febbraio del 2022 viene esonerato con la squadra a met\u00e0 classifica; su 48 partite giocate ne ha vinte 19, pareggiate 7 e perse 22.\nStatistiche.\nStatistiche da allenatore.\nClub.\n\"Statistiche aggiornate al 21 maggio 2016. In grassetto le competizioni vinte.\""}
{"id": "585401", "revid": "729019", "url": "https://it.wikipedia.org/wiki?curid=585401", "title": "AMX 30 AuF1", "text": "LAMX 30 AuF1 \u00e8 un'artiglieria semovente francese basata su 2 elementi: un cannone derivato dal TR calibro 155 montato su di una torretta installata, normalmente, sullo scafo del carro medio AMX-30. Il mezzo sostitu\u00ec il precedente AMX 155 mm AMF3. Il prototipo apparve nel 1972, mentre la produzione venne avviata dopo 5 anni, nel 1977.\nTecnica.\nEsso ha la caratteristica di essere in grado di sparare 8 colpi al minuto, infatti GCT significa Grand Cadence de Tir, e quindi \u00e8, nella sua categoria, uno dei mezzi in grado di sviluppare un maggior volume di fuoco. Ci\u00f2 \u00e8 possibile in quanto esso ha un'attrezzatura per il tiro automatico, sistemata nell'alta torretta.\nScendendo nei particolari, esso ha una torretta alta e un poco sgraziata, in piastre saldate, con una lunga bocca da fuoco derivata dal cannone TR. Essa ha un calibro di 155mm e lunghezza di almeno 39 calibri. L'alzo \u00e8 di -4/+66 gradi, la velocit\u00e0 di 5 gradi per secondo. La rotazione della torretta avviene in 36 secondi complessivi. Il cannone ha una struttura con 2 cilindri di assorbimento del rinculo, assai piccoli, sistemati coassialmente al cannone, che \u00e8 anche dotato di freno di bocca a 2 luci per ridurre il rinculo. Il caricamento \u00e8 con otturatore a scorrimento verticale, per aumentare al massimo la cadenza di tiro.\nL'alimentazione \u00e8 data dal seguente sistema: nella parte posteriore della torretta vi sono 42 proiettili e altrettanti bossoli. L'equipaggio di torretta e scafo in tutto ha appena 4 uomini, come il carro. L'apparato di fuoco pu\u00f2 essere selezionato in modo da sparare a colpo singolo oppure un'autentica raffica di proiettili, 6 per un tempo di 45 secondi, al ritmo di 8 proiettili al minuto, ma il sistema di alimentazione, totalmente automatico, non consente di sparare pi\u00f9 di 6 colpi in rapida successione, forse si basa di una struttura simile a quella di un revolver.\nLa ricarica della dotazione di artiglieria \u00e8 facile, grazie alla presenza di 2 portelli posteriori, e l'equipaggio pu\u00f2 eseguirla anche durante il fuoco e comunque non impiega pi\u00f9 di 15 minuti per 'il pieno'.\nL'apparato di fuoco consente anche il tiro diretto, mentre sono presenti anche una mitragliatrice da 7,62 e 12,7mm, e 2 lancia-nebbiogeni. Esistono sistemi di protezione NBC, radio, dispositivi per la misurazione della reale velocit\u00e0 iniziale dei proiettili (alla bocca) per garantire la massima precisione (infatti, la differenza di temperatura ambientale pu\u00f2 influire sulla energia rilasciata dalle cariche dei proiettili).\nLe munizioni sono di vario tipo, tra cui la HE normale, con 10\u00a0kg di peso, submunizioni con 6 mine controcarro, quella fumogena e altri tipi ancora. Era previsto un tipo a guida laser, il M712 Copperhead statunitense, ma in seguito questo progetto non \u00e8 stato realizzato.\nLo scafo \u00e8 quello solito dell'AMX-30, con un diesel da 720\u00a0hp, scafo in acciaio saldato di ridotto spessore, 5 ruote motrici di piccolo diametro, che sono ben distanziate tra di loro. Motore e trasmissione sono nella parte posteriore dello scafo: per questo tutto quello che \u00e8 necessario per la funzione di artiglieria deve essere messo nella torretta, in quanto il motore non \u00e8 stato spostato nella parte anteriore del carro, lasciando un vano per il lavoro e lo stivaggio dei colpi.\nImpiego.\nEsportato anche in Iraq, \u00e8 l'artiglieria standard dell'esercito francese. La torretta, similmente a quella del Palmaria, pu\u00f2 essere installata su altri carri, come il Leopard 1, che in un unico esemplare ha ricevuto, ma senza seguito, tale torre.\nLa produzione di questo modello and\u00f2 ad equipaggiare anzitutto l'Arabia Saudita, che fu la prima a ordinarlo in 55 esemplari. A causa dell'obsolescenza delle proprie armi semoventi, anche le unit\u00e0 francesi di artiglieria ricevettero presto questo materiale in gruppi di 18 mezzi su 3 batterie, con il nome di 155 AU F1. Anche l'Iraq, che pure non ha mai avuto carri AMX-30, ha deciso di affiancare ai semoventi (pochi) forniti dai sovietici, 85 moderni GCT.\nQuesto obice/cannone semovente era tra i migliori e pi\u00f9 potenti sistemi di fuoco. Con la possibilit\u00e0 di recapitare, da parte di una batteria, 36 proiettili in 45 secondi, una batteria di GCT ha la capacit\u00e0 di devastare un obiettivo tattico almeno quanto un paio con gli M109 statunitensi. Inoltre, la gittata standard \u00e8 di 24\u00a0km, aumentabili a 30 con i proiettili con motore a razzo, pure disponibili.\nQuesta combinazione di letalit\u00e0 dei singoli colpi, gittata elevatissima e rapidit\u00e0 di fuoco fa s\u00ec che una batteria di GCT, una volta acquisito un obiettivo, possa distruggerlo con rapidit\u00e0 e scappare su una nuova posizione, secondo le moderne concezioni di dinamismo dell'artiglieria campale (grazie anche al fatto di essere su semoventi), sfuggendo cos\u00ec ad attacchi aerei e di controbatteria. Il fatto di sparare 6 colpi in un tempo che \u00e8 la met\u00e0 di quello solito fa la differenza tra essere distrutti dal fuoco di risposta oppure attaccare senza riuscire a causare molti danni prima di dover muoversi di nuovo.\nUno dei problemi riportato spesso con la possente artiglieria irachena era quello di acquisire per tempo gli obiettivi, magari entrando in azione precedendoli. Spesso reagiva solo quando il nemico aveva gi\u00e0 sparato oppure era a contatto con le prime linee dell'esercito. Cos\u00ec il controllo e acquisizione obiettivi diventa un fattore importantissimo per l'uso efficace delle artiglierie nelle guerre moderne.\nNonostante la non ottimalit\u00e0 di questo mezzo per la presenza del motore nel settore posteriore, esso era indubbiamente una realizzazione di tutto rispetto. L'esperimento con il Leopard 1, ben pi\u00f9 diffuso dell'AMX, non ha per\u00f2 portato ordini, anche perch\u00e9 era in corso il programma SP-70, molto simile. Ma nel 1987 esso venne cancellato, lasciando Germania e Italia senza prospettive di aggiornamento del proprio parco semoventi. Queste erano anche le principali nazioni utilizzatrici del Leopard.\nConfronto con il Palmaria.\nIl Palmaria, altro semovente costruito su scafo di carro armato, in tal caso il clone del Leopard 1, era dotato di un cannone simile all'FH70, sempre da 15/39mm con gittata simile di 24\u201330\u00a0km.\nUsato, nonostante le sue qualit\u00e0, solo all'export, esso appariva un buon progresso rispetto al vecchio M109 statunitense, ma anche pesante e costoso. Paragonato al GCT, esso ha caratteristiche simili, con un rapporto potenza-peso leggermente inferiore (46t.-750\u00a0hp, contro 42-720), ha una sagoma pi\u00f9 bassa e nell'insieme \u00e8 simile in caratteristiche base.\nQuello che fa la differenza \u00e8 la parte relativa al munizionamento. Il Palmaria ha una torre bassa, che lo rende simile ad un carro armato pesante, perch\u00e9 a bordo ha solo 30 proiettili, 23 dei quali presenti in torretta. Questa pu\u00f2 essere dotata di un dispositivo manuale di caricamento oppure di uno semiautomatico. Con quest'ultimo pu\u00f2 arrivare a tirare in maniera prolungata, 4 colpi al minuto (15 secondi per uno).\nNel caso del Palmaria, la dotazione di proiettili non eccede quella dell'M109 che di appena 2 unit\u00e0. La massa e la potenza sono quasi il doppio, la cadenza di tiro \u00e8 simile. Con l'M109 aggiornato con nuove bocche da fuoco al posto dell'originale da 23 calibri, l'unica differenza, in termini di gittata, di un certo rilievo \u00e8 pressoch\u00e9 annullata, inoltre se l'M109 non ha lo stesso livello di protezione, in compenso \u00e8 anfibio, sia pure con molta preparazione. Quando aggiornato con bocche da fuoco pi\u00f9 potenti di quelle standard, come nel caso dell'M109A6, si ha a che fare con un semovente dalla validit\u00e0 ancora elevata e con costo e peso ben inferiori rispetto a quello del Palmaria e del GCT.\nPer avere un vantaggio decisivo \u00e8 necessario un sistema di caricamento speciale. Il Palmaria si ferma a quello semiautomatico, nel migliore dei casi, per i 23 proiettili di pronto impiego. Il GCT ha una dotazione munizioni di 42 colpi, il 40% maggiore del Palmaria, e con un margine anche maggiore del M109.\nA questo si aggiunge pure la dotazione di un sistema di fuoco automatico che permette di sfruttare appieno, una volta localizzato l'avversario, la possibilit\u00e0 'shoot and scoot', spara e scappa, per riposizionarsi in un'altra zona di fuoco. In base a queste considerazioni di potenza di fuoco, il GCT appare pi\u00f9 potente del Palmaria.\nUn veicolo che di recente ha fatto la sua comparsa, il 2S19, da 152mm sovietico/russo, riprende la conformazione del GCT compresa l'alta torre con alimentazione automatizzata e 40 colpi almeno. Anch'esso \u00e8 basato sullo scafo di un carro armato, per cui la torretta ospita tutto quello che serve, senza fare affidamento sullo scafo per lavorarvi. Anche se non ottimale, questa configurazione, relativamente economica, ha mostrato certamente che il GCT sia un mezzo di riferimento assai ben riuscito. Solo l'avvento di semoventi con scafo studiato appositamente, e i relativi costi, quali il PzH 2000 tedesco, hanno reso parzialmente obsolescente il GCT e i sistemi similari sviluppati in Italia e Russia."}
{"id": "585402", "revid": "1952296", "url": "https://it.wikipedia.org/wiki?curid=585402", "title": "2S1 Gvozdika", "text": "Il 2S1 \"Gvozdika\" (Russo:2\u04211 \u00ab\u0413\u0432\u043e\u0437\u0434\u0438\u043a\u0430\u00bb; Italiano:Garofano) \u00e8 un obice semovente da 122mm di fabbricazione sovietica. \"2S1\" \u00e8 la denominazione data dal GRAU (Dipartimento di missili e artiglieria del Ministero della Difesa Russo). Una denominazione alternativa \u00e8 SAU-122, ma nell'esercito russo \u00e8 conosciuto comunemente come \"Gvozdika\". L'2S1 \u00e8 completamente anfibio e, una volta sulla terraferma, si muove con i propri cingoli. \u00c8 anche dotato di protezione NBC e di visori ad infrarossi per la visione notturna.\nStoria.\nIl primo prototipo \u00e8 stato completato nel 1969 ed \u00e8 entrato in servizio nell'Armata Rossa nei primi anni settanta. La sua prima apparizione pubblica fu in occasione di una parata militare dell'esercito polacco nel 1974. Fu schierato in gran numero durante la Guerra Fredda (72 in dotazione ad ogni divisione corazzata, 36 ad ogni divisione di fanteria meccanizzata). Per l'esercito statunitense \u00e8 conosciuto sotto la denominazione di M1974.\n\u00c8 stato prodotto nelle fabbriche di stato di Bulgaria, Polonia e Russia."}
{"id": "585403", "revid": "690118", "url": "https://it.wikipedia.org/wiki?curid=585403", "title": "2S3 Akatsiya", "text": "Il 2S3 Akatsiya (in cirillico: \u0410\u043a\u0430\u0301\u0446\u0438\u044f), anche noto con il nome di progetto Oggetto 303, \u00e8 un semovente d'artiglieria di origine sovietica, sviluppato dalla Ural negli anni '60 in risposta all'M109 statunitense ed entrato in servizio presso le forze armate sovietiche nel 1971.\nProgettato per neutralizzare obiettivi fortificati, posti d'osservazione, difese aeree e mezzi corazzati, \u00e8 dotato di un cannone da 152 mm con cui \u00e8 in grado di ingaggiare bersagli distanti, nelle versioni pi\u00f9 recenti, fino a 20\u00a0km. Ricevuto il battesimo del fuoco in Afghanistan durante l'occupazione sovietica, ha partecipato a numerosi conflitti tra cui la prima Guerra del Golfo, le guerre civili libiche, il conflitto siriano e lo scontro in Nagorno-Karabakh del 2020.\nCostantemente aggiornato, \u00e8 stato prodotto in pi\u00f9 versioni denominate 2S3M introdotta nel 1975, 2S3M1 del 1987 e 2S3M2 entrata in servizio nel 2006. La pi\u00f9 recente in ordine cronologico \u00e8 la 2S3M3 dotata di controllo del fuoco digitale e nuovi apparati di tiro al 2021 in consegna presso le forze armate della Federazione Russa.\nStoria.\nI primi due prototipi furono costruiti alla fine del 1968. I test finirono nel 1969 e portarono alla luce problemi riguardanti i gas prodotti del lancio intensivo di proiettili. Per questo il semovente entr\u00f2 in servizio solo nel 1971. La produzione di serie fu affidata alla UZTM che ne produsse nove fra il 1970 e il 1971 e nel 1973 la fabbrica ricevette un ordine di 70 pezzi. La produzione termin\u00f2 nel 1993.\nCaratteristiche.\nIl cannone utilizzato dal 2S3 \u00e8 lo stesso del semovente ShKH-77, basato sul sovietico D-20 ed \u00e8 conosciuto come D-22 o 2A33, capace di sparare proiettili con testate atomiche. Lo scafo \u00e8 una versione accorciata del lanciatore di missili SA-4 Ganef dello sminatore GMZ. \u00c8 dotato di protezione NBC (cio\u00e8 per armi Nucleari, Batteriologiche, Chimiche) ma non era anfibio come il simile 2S1. Il compartimento di guida, la trasmissione e il motore sono posizionati nella parte anteriore e i sistemi d'arma con torretta rotante nella parte posteriore.\nA causa della mancanza di spazio all'interno i due uomini addetti al rifornimento dovevano seguire il semovente a piedi, e passare le munizioni attraverso due portelli posteriori.\nArmamento.\nIl cannone da 152.4\u00a0mm L/27 ha un angolo di tiro da -4\u00b0 a + 60\u00b0 e una cadenza di fuoco di 2,6-3,5 colpi al minuto.\nIl deposito munizioni \u00e8 diviso in due parti, una all'interno della torretta (circa 40 colpi) e una dietro lo scafo. Pu\u00f2 sparare proiettili OF-25 HE-Frag 43.56-kg a una distanza di 18,5\u201324\u00a0km a seconda della carica usata e del tipo di proiettile. Fra gli altri proiettili utilizzabili ci sono il BP-540 HEAT-FS, missili a guida laser, proiettili assistiti a razzo, bengala, testate nucleari fino a 2 kt e fumogeni. L'armamento secondario \u00e8 costituito da una mitragliatrice da 7.62\u00a0mm per difesa antiaerea e a distanza ravvicinata.\nLa dotazione tipica era di 18 per divisione sovietica, assegnati al reggimento d'artiglieria di supporto. Ogni divisione corazzata e di fanteria motorizzata ne aveva a disposizione 18."}
{"id": "585407", "revid": "66908", "url": "https://it.wikipedia.org/wiki?curid=585407", "title": "Unanimous", "text": ""}
{"id": "585408", "revid": "690118", "url": "https://it.wikipedia.org/wiki?curid=585408", "title": "2S5 Giatsint-S", "text": "Il 2S5 \"Giatsint-S\" (Russo: 2\u04215 \u00ab\u0413\u0438\u0430\u0446\u0438\u043d\u0442-\u0421\u00bb; Italiano: Giacinto) \u00e8 un pezzo d'artiglieria semovente sovietico da 152\u00a0mm, con una gittata di 28\u00a0km con proiettile normale, e 33 km con munizionamento speciale semi-autopropulso. Il cannone pu\u00f2 sparare anche munizionamento a testata nucleare della potenza di 0,1-2 kT. Introdotto in servizio nell'esercito sovietico durante il corso della guerra fredda, fu utilizzato durante la Guerra in Afghanistan (1979-1989), ed esportato in Finlandia. Dopo la dissoluzione dell'Unione Sovietica fu immesso in servizio negli eserciti della Russia, che lo ha utilizzato durante la prima guerra cecena, Bielorussia, Georgia, Ucraina, che lo ha utilizzato durante la guerra del Donbass, Uzbekistan, e risulta esportato in Eritrea ed Etiopia.\nStoria.\nSviluppato a partire dalla fine degli anni sessanta/inizio anni settanta del XX secolo, inizialmente noto come Izdelie 307, fu completato a livello di prototipo nel 1972. Il nuovo sistema d'arma 2S5 Giatsint fu accettato dall'esercito sovietico nel 1974, come versione semovente del cannone da 152/49\u00a0mm 2A36 Giatsint-B, ed entr\u00f2 in produzione nel 1976. Lo scafo adottato fu quello Ultramash Zavod serie GM-300 del semovente 2S3 Akatsiya da 152/29 mm, dotato di grande mobilit\u00e0 su ogni tipo di terreno. Alla sua apparizione il nuovo semovente fu designato dalla NATO Donguz, ed entr\u00f2 in servizio, con precedenza sul cannone dello stesso calibro, a partire dal 1978 rimpiazzando parzialmente i cannoni M46 da 130\u00a0mm su affusto ruotato nei battaglioni delle brigate di artiglieria pesante dell'Armata Rossa, a livello di Armata.\nTecnica.\nIl nuovo semovente d'artiglieria, aveva la velocit\u00e0 e la potenza di fuoco come elementi prevalenti nella progettazione. Il cannone era montato esternamente, sulla parte posteriore dello scafo, con solo un piccolo scudo, posto davanti alla postazione del puntatore, come difesa passiva. Durante la marcia gli addetti trovavano posto all'interno di un vano posto in posizionecentro-posteriore, ed accessibile tramite un portello posizionato sul retro dello scafo. Tale vano, con pareti spesse 15 mm, protegge l'equipaggio dal fuoco delle armi leggere, e dalle schegge dovute all'esplosione di granate. Il conducente, posizionato sulla sinistra della parte anteriore dello scafo, dispone per la visione esterna di due iposcopi diurni, o di uno diurno e uno notturno. Il capopezzo \u00e8 posizionato in una sovrastruttura, posta subito dietro il conduttore, dotata di cupola armata con mitragliatrice PKT da 7,62\u00a0mm azionabile dall'interno, tramite telecomando. Il munizionamento disponibile per la mitragliatrice \u00e8 pari a 1.500 colpi. Sulla parte anteriore era installata una lama da buldozer, imbullonata alla piastra inferiore, per la rimozione di ostacoli e per la preparazione autonoma della postazione di tiro.\nSulla parte destra dello scafo era ricavato il vano motore, dove trovava posto un diesel sovralimentato, V-59 a 12 cilindri, raffreddati a liquido, erogante la potenza di 520 CV (388\u00a0kW, accoppiato ad una trasmissione manuale. La velocit\u00e0 massima raggiungibile su strada era di 63\u00a0km/h, l'autonomia era pari a 500\u00a0km, ed il mezzo disponeva di una capacit\u00e0 di guado senza preparazione di 1,25 m. La pendenza massima superabile era del 25%, e il veicolo poteva superare trincee di 2,5\u00a0m e ostacoli verticali di 0,7\u00a0m.\nIl cannone 2A37 in calibro 152/49\u00a0mm dispone di una elevazione da -2\u00b0 a +57\u00b0 e di un movimento in azimuth di 15\u00b0 sia verso destra che verso sinistra. I movimenti vengono tramite servomeccanismi elettrici, associati a comandi manuali in caso di emergenza. Il pezzo \u00e8 lungo 8,33\u00a0m, largo 3,25\u00a0m e alto 2,76\u00a0m, e ci vogliono 3 minuti per metterlo in configurazione di tiro, ed altrettanti per lasciarla. Il puntatore \u00e8 seduto sulla sinistra del cannone, protetto da una scudatura, e dispone di un congegno di puntamento meccanico PG-1M, con sistema di direzione del fuoco OP4M-91A. Il sistema di caricamento semiautomatico con comando a distanza, consente un rateo di tiro di 5-6 colpi al minuto, e fa s\u00ec che i proiettili e le cariche di lancio serventi lavorino meno. Esso \u00e8 composto da un calcatoio azionato elettricamente posto a sinistra della culatta, e da un braccio meccanico posizionato a destra, alle cui estremit\u00e0 sono presenti due cucchiaie nelle quali i serventi pongono rispettivamente proiettile e bossolo con le cariche di lancio. All'interno del mezzo vi \u00e8 il deposito munizioni con 30 colpi di pronto impiego, ognuno del peso di 46 kg, con rispettive cariche di lancio da 34 kg, ma i colpi possono essere depositati anche all'esterno del veicolo in caso di fuoco prolungato. Il munizionamento disponibile comprende proiettili a propulsione semi-assistita HE-FRAG, HEAT, cluster, nebbiogeno e uno speciale munizionamento tattico a carica nucleare della potenza di 0,1-2 kT.\nIL semovente dispone di completa protezione per operare in ambiente NBC.\nImpiego operativo.\nLa produzione del 2S5 Giatsint-S inizi\u00f2 nel 1976, e fu seguita dal modello su affusto ruotato 2A36 Gaitsint-B. Conosciuto negli Stati Uniti anche con la denominazione di M1981, e stato prodotto fino al 1991 in oltre 1.000 esemplari. Esportato in 18 esemplari, consegnati all'esercito finlandese, nel corso degli anni della guerra fredda, non ebbe alcun impiego bellico, mentre quelli appartenenti all'esercito sovietico furono impiegati attivamente nel corso della Guerra in Afghanistan (1979-1989).\nDopo la dissoluzione dell'Unione Sovietica fu immesso in servizio in Russia Bielorussia (120 esemplari), Georgia, Ucraina (24 esemplari) che lo ha impiegato nel 2014 durante la guerra del Donbass, e in Uzbekistan. Nel 1997 l'esercito russo ne schierava al di qua della catena degli Urali 449 esemplari, e alcuni di essi vennero impiegati nel corso della prima guerra cecena (1994-1996)."}
{"id": "585409", "revid": "690118", "url": "https://it.wikipedia.org/wiki?curid=585409", "title": "2S7 Pion", "text": "Il 2S7 Pion (in cirillico: 2\u04217 \u041f\u0438\u043e\u043d, nome in codice NATO: M1975) \u00e8 un obice semovente pesante, di fabbricazione sovietica, sviluppato dalla Kirovskij Zavod nel corso degli anni Settanta a partire dal telaio del carro T-80 ed entrato in servizio nel 1975 nelle forze di terra sovietiche. \nDal momento della sue entrata in servizio al 2021, detiene il titolo di obice semovente cingolato pi\u00f9 grande al mondo, record che deve alla lunghezza del cannone da 203 mm di cui \u00e8 equipaggiato.\nProgettato per colpire obiettivi sensibili rimanendo al riparo dal fuoco di rappresaglia, sin dai primi esemplari vanta una gittata fino a 47 km a seconda del proiettile in uso. Impiegato in numerosi conflitti armati tra cui la Prima e la Seconda guerra cecena, la guerra in Ossezia del Sud ed il conflitto nel Nagorno Kharabak del 2020, ha ricevuto il battesimo del fuoco nel corso dell'intervento sovietico in Afghanistan.\nA partire dal 1986 \u00e8 entrata in servizio nelle forze sovietiche una versione aggiornata denominata 2S7M Malka con migliorata cadenza di tiro. Nel 2020 \u00e8 stata dichiarata l'intenzione di modernizzare ulteriormente gli esemplari di tale versione in servizio nelle forze terrestri russe con evidenze della consegna dei primi esemplari aggiornati da parte della UVZ a dicembre 2021.\nAl 2021, \u00e8 ancora in servizio in alcune forze armate dell'ex-blocco sovietico.\nStoria.\nSviluppo.\nI requisiti tecnici per il cannone furono redatti nel marzo 1970 in risposta agli obici semoventi statunitensi M107 e M110. Le prime unit\u00e0 prodotte in serie del 2S7 vennero fornite alle formazioni di artiglieria sovietiche nella seconda met\u00e0 degli anni '70. \nNell'aprile 2020 la Uralvagonzavod ha proposto l'ammodernamento di alcune unit\u00e0 in servizio attivo presso le forze terrestri russe presso gli stabilimenti della Uraltransmash, presentando un piano di ammodernamento degli apparati di comunicazione, di tiro e meccanici legati al movimento del mezzo cingolato, nonch\u00e9 l'ampiamento della santa barbara.\nL'offerta \u00e8 poi stata estesa a tutti i 60 esemplari del 2S7M Malka in servizio.\nLe prime unit\u00e0 modernizzate sono stati consegnati alle truppe nel dicembre 2021.\nCaratteristiche.\nPrivo di torretta, il mezzo alloggia un cannone da 203 mm privo di freno di bocca sul retro del cingolato con brandeggio di 15\u00b0 per lato e un'elevazione massima di 60\u00b0.\nI 6 membri di equipaggio sono disposti anteriormente al propulsore in una cabina corazzata, mentre 4 proiettili trovano posto nella parte posteriore. Ulteriori 4 proiettili sono trasportati in un mezzo ausiliario. Sul lato destro dello scafo \u00e8 presente un apposito dispositivo per assistere l'equipaggio nel caricamento del pezzo. \nLa cadenza di tiro massima \u00e8 pari a 1,5 colpi al minuto, aumentata a 2,5 nel Malka.\nin caso di necessit\u00e0, pu\u00f2 sparare anche in movimento a carica ridotta.\nArmamento.\nIl cannone pu\u00f2 impiegare proiettili convenzionali, perforanti, a frammentazione, nucleari e chimici.\nAl 2020, Rostec \u00e8 impegnata nello sviluppo di nuovi proiettili per i Malka russi.\nVersioni.\n2S7 Pion: versione originale, entrata in servizio nel 1975.\n2S7M Malka: versione aggiornata del Pion, in servizio a partire dal 1986. Dal 2020 ne \u00e8 in corso una profonda modernizzazione, che prevede: sostituzione di cambio, distribuzione e unit\u00e0 di alimentazione, dispositivi di osservazione, apparecchiature di comunicazione e adozione di un sistema di protezione NBC. Pu\u00f2 imbarcare fino a 8 proiettili ed interfacciarsi con un UAV per l'acquisizione dei bersagli.\nUtilizzatori.\nNonostante non siano noti documenti ufficiali, si stima che ne siano stati prodotti oltre i 1000 esemplari."}
{"id": "585411", "revid": "690118", "url": "https://it.wikipedia.org/wiki?curid=585411", "title": "2S19 Msta", "text": "Il 2S19 Msta-S (in cirillico: 2\u042119 \u041c\u0441\u0442\u0430-\u0421, nome in codice NATO: Farm) \u00e8 un semovente d'artiglieria di fabbricazione sovietica prima e russa poi, sviluppato dalla Uraltransmash negli anni ottanta ed entrato in servizio nelle Forze armate sovietiche nel 1989.\nProgettato per neutralizzare dalla lunga distanza batterie di artiglieria, unit\u00e0 corazzate, linee di rifornimento, unit\u00e0 di difesa aerea e fortificazioni, \u00e8 in grado, nelle versioni pi\u00f9 recenti, di ingaggiare bersagli fino a 40\u00a0km di distanza. \u00c8 stato prodotto in numerose versioni, tra cui la 2S19M e la 2S19M1, delle quali in ordine cronologico la pi\u00f9 recente risulta essere la 2S19-SM2, in grado, secondo il produttore, di impiegare munizioni intelligenti capaci di estendere la gittata massima a circa 80\u00a0km.\nImpiegato in numerosi paesi dell'ex blocco sovietico, al 2021 la versione SM2 \u00e8 in fase di consegna presso le forze armate della Federazione Russa nelle quali gli esemplari pi\u00f9 obsoleti del Msta-S stanno progressivamente venendo sostituiti dal nuovo Koalitsiya-SV.\nStoria.\nSviluppo.\nL'Unione Sovietica nel corso della seconda guerra mondiale non svilupp\u00f2 alcun semovente d'artiglieria, concentrando il suo sforzo sui cacciacarri e sui cannoni d'assalto, e, anche dopo la guerra, prosegu\u00ec nello sviluppo di artiglieria trainata. Il primo semovente sviluppato fu il 2S1 \"Gvodzika\" da 122 mm (1974) seguito quasi contemporaneamente dal 2S3 \"Akatsiya\" da 152\u00a0mm. All'inizio degli anni '80 questi semoventi cominciavano a dimostrare l'et\u00e0, quindi iniziarono gli studi per un semovente che potesse sostituirli entrambi. Date le note difficolt\u00e0 economiche dell'Unione Sovietica nel corso di quegli anni, i primi esemplari furono pronti solo nel 1989, praticamente in concomitanza con il crollo dell'unione.\nCaratteristiche.\nLo scafo viene costruito nelle officine Uraltransmash di Ekaterinburg, mentre il cannone \u00e8 costruito nello storico stabilimento Barrikady di Volgograd.\nLo scafo \u00e8 ricavato da quello del carro T-72, modificato con alcune migliorie introdotte nello scafo del carro T 80. Il treno di rotolamento tipo Christie \u00e8 su sei grosse ruote, con la ruota folle in fronte e la ruota motrice posteriore. Il motore \u00e8 il diesel \"V-84A\" policombustibile ad iniezione diretta, con una potenza massima compresa fra 780 e 840 HP, nominale di 800 HP. Quindi l'architettura del mezzo prevede il guidatore ed i sistemi di guida nella parte frontale, la torretta al centro e la motorizzazione nel retro del veicolo.\nLa torretta \u00e8 di notevoli dimensioni, permettendo quindi una sistemazione relativamente confortevole per l'equipaggio. L'energia elettrica per il movimento della torretta, nel caso che il motore principale sia spento, \u00e8 fornita da una turbina ausiliaria da 21 HP\nArmamento.\nL'armamento principale \u00e8 il cannone da \"152mm 2A64\", con canna lunga 48 calibri, ed il proiettile standard (155\u00a0mm Frag HE OF 72) a frammentazione, quindi essenzialmente antipersonale, ad alto esplosivo, di peso superiore a 43\u00a0kg ha una velocit\u00e0 alla bocca di 864\u00a0m/s e gittata con tiro indiretto di 24.700\u00a0m. Per il tiro diretto pu\u00f2 usare il proiettile Krasnopol-M, a guida laser. Molto particolare \u00e8 il munizionamento \"3RB30\", destinato alla guerra elettronica, in quanto disturba le frequenze da 1,5 a 120 MHz in un raggio di 700\u00a0m, con una gittata di 22\u00a0km. Il caricamento \u00e8 automatico, per una cadenza di fuoco di 8 colpi al minuto. Il munizionamento di pronto impiego \u00e8 di 50 colpi sul veicolo.\nImpiego operativo.\nL'esercito russo lo utilizza nei seguenti reparti:\nAlcune fonti indicano che fu utilizzato in Cecenia."}
{"id": "585415", "revid": "22475", "url": "https://it.wikipedia.org/wiki?curid=585415", "title": "Mostro degli Spaghetti Volante", "text": ""}
{"id": "585416", "revid": "78273", "url": "https://it.wikipedia.org/wiki?curid=585416", "title": "Sette saggi greci", "text": ""}
{"id": "585418", "revid": "453768", "url": "https://it.wikipedia.org/wiki?curid=585418", "title": "Rupia pakistana", "text": "La rupia pakistana \u00e8 l'unit\u00e0 di valuta del Pakistan.\nStoria.\nLe origini del termine \"rupia\" sono da cercarsi nel vocabolo sanscrito r\u016bp o r\u016bp\u0101, che significa \"argento\" in molte Lingue indoarie. La parola sanscrita r\u016bpyakam significa moneta d'argento. La parola derivata R\u016bpaya, usata per indicare la moneta, fu introdotta da Sher Shah Suri durante il suo regno, dal 1540 al 1545.\nLa rupia pakistana entr\u00f2 in circolazione quando la nazione raggiunse l'indipendenza dall'India, nel 1947. Per i primi mesi dopo l'indipendenza, il Pakistan utilizz\u00f2 monete e banconote indiane con la scritta \"Pakistan\" stampata su di esse. Le nuove monete e banconote furono create nel 1948. Al pari della Rupia indiana, essa era originariamente suddivisa in 16 anna, divisi a loro volta in 4 pice o 12 pies. La valuta adott\u00f2 il sistema decimale nel 1961, con la rupia suddivisa in 100 paise (singolare paisa)."}
{"id": "585420", "revid": "767487", "url": "https://it.wikipedia.org/wiki?curid=585420", "title": "Hellraiser III", "text": "Hellraiser III (\"Hellraiser III: Hell on Earth\") \u00e8 un film del 1992 diretto da Anthony Hickox, terzo episodio della saga di Hellraiser.\nTrama.\nDopo gli eventi del \"\", il cenobita Pinhead \u00e8 diviso in due entit\u00e0: la sua forma umana, ovvero il capitano dell'esercito britannico della prima guerra mondiale Elliot Spencer, che si trova nel limbo e la manifestazione del suo lato oscuro, intrappolata insieme alla Configurazione del Lamento in una statua. Il donnaiolo J.P. Monroe, proprietario di un locale notturno, nota la statua in un negozio e la acquista.\nSuccessivamente, in un pronto soccorso, la reporter televisiva Joey Summerskill vede un ragazzo venire fatto a pezzi da catene uncinate incastrate nel suo corpo, che si muovono da sole. Parlando con Terri, una conoscente del ragazzo morto, nonch\u00e9 ex fidanzata di Monroe, apprende che quelle catene erano uscite dalla scatola del puzzle, che avevano rubato dal locale di Monroe. Terri consegna poi la scatola a Joey e le dice aver notato lei la statua per prima nel negozio. Per realizzare un buon servizio, Joey inizia a indagare insieme a Terri e riesce a recuperare una videocassetta in cui Kirsty Cotton, ex vittima di Pinhead, spiega mentre si trova in manicomio che la scatola del puzzle \u00e8 l'unico mezzo per riportare Pinhead all'inferno. Nel frattempo Monroe scopre che la scatola \u00e8 stata staccata dalla statua. Si ferisce e il suo sangue fa rianimare Pinhead. Mentre Monroe fa sesso con una ragazza, Pinhead la afferra con le catene e la divora. Il cenobita convince poi J.P. a consegnargli altre persone, in modo che possa nutrirsi di loro e liberarsi, in cambio di potere e piaceri diabolici.\nSpencer dal limbo, riesce a mettersi in contatto con Joey tramite i suoi sogni. Le spiega che le sue esperienze nella prima guerra mondiale gli avevano fatto perdere fiducia nell'umanit\u00e0 ed aveva quindi cercato i piaceri proibiti promessi dalla scatola dei puzzle, liberando il demone Pinhead che aveva dato corpo alla sua parte malvagia. Per sconfiggerlo, Joey deve catturare Pinhead utilizzando la scatola e portarlo nel limbo, dove Spencer potr\u00e0 riunirsi con lui.\nCredendo che Joey l'abbia abbandonata, Terri torna da Monroe, che tenta di darla in pasto a Pinhead. Terri ha per\u00f2 la meglio e Pinhead la convince a consegnargli Monroe, facendogli le stesse promesse. Pinhead divora Monroe e si libera dalla statua, massacrando i clienti del locale. Sentendo la notizia alla televisione, Joey va al club per indagare, portando con s\u00e9 la scatola. Pinhead ordina a Joey di consegnargliela, ma lei gli sfugge. Pinhead la insegue per la strada, resuscitando molte delle sue vittime come cenobiti demoniaci, tra cui anche Terri e Monroe e provocando caos. Joey entra in una chiesa, ma Pinhead la raggiunge senza problemi e uccide il prete che tenta invano di respingerlo. Alla fine i cenobiti intrappolano Joey in un cantiere edile, lei per\u00f2 riesce ad aprire la scatola, che li rimanda all\u2019inferno. La scatola trasporta anche Joey nel limbo, dove incontra un\u2019apparizione che sembra suo padre morto in guerra e che la convince a consegnarli la scatola, per rivelarsi poi Pinhead sotto mentite spoglie. In quel momento sopraggiunge per\u00f2 lo spirito di Spencer, che affronta il malvagio Pinhead e si fonde con lui. Joey usa allora la scatola del puzzle, che si \u00e8 trasformata in un pugnale, per pugnalare Pinhead al cuore, rimandandolo all'Inferno. Joey viene riportata sulla Terra, nel cantiere, dove seppellisce la scatola nelle fondamenta di cemento di un edificio in costruzione.\nNella scena finale viene mostrato l\u2019edificio ultimato, i cui interni sono identici alla scatola.\nDistribuzione.\nIl film \u00e8 stato distribuito in Italia in home video con il titolo \"Hellraiser III - Inferno sulla citt\u00e0\".\nColonna sonora.\nLa colonna sonora \u00e8 stata composta da Randy Miller e comprende il brano \"Hellraiser\" dei Mot\u00f6rhead, cover del brano omonimo di Ozzy Osbourne e pubblicato nel singolo \"Hellraiser\" del 1992."}
{"id": "585421", "revid": "28057", "url": "https://it.wikipedia.org/wiki?curid=585421", "title": "Natale romano", "text": "Natale (latino \"Natalis dies\") \u00e8 il nome con cui nella religione romana si indica il giorno di inizio di un evento importante e la sua ricorrenza: la nascita di un individuo e il suo compleanno, la fondazione di una citt\u00e0 e il suo anniversario, la dedica di un luogo sacro e la sua ricorrenza, l'inizio del regno di un sovrano e la ricorrenza della sua ascesa al trono.\nDescrizione storica.\nNel calendario romano si trovano espressioni come Natale di Tito, Natale di Adriano a intendere i compleanni degli imperatori, oppure Natale di Mercurio, Natale di Minerva, a intendere la ricorrenza della dedica del tempio di questa o quella divinit\u00e0.\nNel giorno natalizio si svolgevano feste private in occasione dei compleanni dei privati cittadini e feste pubbliche in occasione del natale di imperatori e divinit\u00e0. Anche il Natale di Roma era una solennit\u00e0 pubblica e coincideva con l'antica festa dei Parilia.\nIl natale romano pi\u00f9 famoso \u00e8 per\u00f2 quello del Sole Invitto, il \"dies Natalis Solis Invicti\", introdotto da Eliogabalo (imperatore dal 218 al 222) e ufficializzato per la prima volta da Aureliano nel 273, sul quale si sovrappose il Natale cristiano."}
{"id": "585423", "revid": "119408587", "url": "https://it.wikipedia.org/wiki?curid=585423", "title": "\u00a1Tierra y Libertad!", "text": "\u00a1Tierra y Libertad! (in italiano Terra e Libert\u00e0!) era un motto utilizzato durante la rivoluzione messicana, e divenne popolare soprattutto grazie al celebre rivoluzionario Emiliano Zapata. Tuttavia Il suo motto era \"Reforma, Libertad, Justicia y Ley\" (Piano di Ayala) e non come si crede \"Tierra y Libertad\".\nLo slogan veniva in genere gridato contro l'aristocrazia messicana dai ribelli, quando subivano ingiustizie.\nIl motto diede anche nome:\n\"\u00a1Tierra y Libertad!\" ricorre anche in diverse canzoni in lingua spagnola di ispirazione anarchica o antifascista ed \u00e8 titolo di un film di Ken Loach, uscito nel 1995, sulla guerra civile di Spagna."}
{"id": "585424", "revid": "767487", "url": "https://it.wikipedia.org/wiki?curid=585424", "title": "Phenomena", "text": "Phenomena \u00e8 un film del 1985 diretto da Dario Argento e interpretato da Jennifer Connelly, Daria Nicolodi e Donald Pleasence. Negli Stati Uniti \u00e8 stato distribuito, in versione tagliata, col titolo \"Creepers\".\nIn pi\u00f9 di un'occasione Argento ha dichiarato che tra tutti i film da lui girati questo \u00e8 il suo preferito.\nTrama.\nUna turista danese, perso l'autobus e rimasta sola in mezzo alla vallata circostante, cerca aiuto presso una baita desolata, dove viene brutalmente uccisa e decapitata da un misterioso killer, nascosto in una stanza della baita stessa. \u00c8 soltanto la prima di una lunga serie. Il caso viene affidato all'ispettore Geiger che cerca di ricostruire la dinamica dei delitti con l'aiuto dell'entomologo scozzese John McGregor.\nMesi dopo la giovanissima americana Jennifer Corvino viene mandata in un collegio femminile svizzero da suo padre, l'attore Paul Corvino. La ragazza \u00e8 affetta da sonnambulismo e durante uno di questi episodi assiste casualmente all'ennesimo omicidio del killer. Di seguito incontra una scimpanz\u00e9, Inga, che la conduce da McGregor, col quale sviluppa un'amicizia, giacch\u00e9 la ragazza \u00e8 affascinata dagli insetti ed \u00e8 in grado, inconsapevolmente, di stabilire con essi un legame comunicativo telepatico.\nUn secondo episodio di sonnambulismo porta Jennifer nel parco del collegio dove una lucciola la conduce a scoprire dei guanti impigliati in una siepe al cui interno si trovano delle larve di mosca. Il professore le identifica come appartenenti alla specie \"sarcofaga\", insetto in grado di percepire la presenza di cadaveri anche a lunghe distanze. L'uomo spiega a Jennifer come tra lei e gli insetti vi sia un legame telepatico e che avrebbe la possibilit\u00e0 di farsi guidare dalla mosca alla ricerca dell'assassino, data la capacit\u00e0 dell\u2019insetto di percepire la presenza di cadaveri nei dintorni. Nella notte per\u00f2 l'assassino uccide l'entomologo. Inga assiste all'omicidio e fugge, impossessandosi di un rasoio da barbiere a serramanico.\nJennifer \u00e8 bullizzata dalle altre allieve del collegio e anche la direttrice ha nei suoi confronti un atteggiamento ostile a causa del suo atteggiamento verso gli insetti e per gli episodi di sonnambulismo. Decide pertanto di abbandonare il collegio ma, in attesa del primo volo disponibile e dei soldi necessari al pagamento del biglietto, resta in una banca, dove viene raggiunta da frau Br\u00fcckner, che la convince a passare la notte da lei. Giunte a casa della Br\u00fcckner, le due si preparano per la notte. La donna ha degli atteggiamenti sospetti ed insiste affinch\u00e9 Jennifer prenda dei sonniferi. La ragazza nutre dei sospetti e, dopo aver assunto le pastiglie le vomita, scoprendo che sono velenose. La vicepreside insegue Jennifer, la stordisce e la rinchiude in una stanza.\nL'ispettore Geiger, seguendo la pista di un'aggressione avvenuta 15 anni prima in un mancomio di Basilea dove la Br\u00fcckner lavorava, giunge alla casa della donna, avendo scoperto che vi si \u00e8 trasferita subito dopo il primo omicidio. La donna gli conferma che \u00e8 stata lei a subire l'aggressione. Entrati nell'abitazione, l'ispettore viene sopraffatto dalla Br\u00fcckner.\nJennifer, intanto, si addentra sempre di pi\u00f9 nei meandri della casa e s'imbatte in un uomo ferito che dice di volerla aiutare: la ragazza non sa che quell'uomo \u00e8 l'ispettore Geiger e, spaventata, finisce in una sala con una vasca contenente resti di cadaveri corrosi e colma di larve di insetti. Uno degli indizi che aveva analizzato col professor McGregor, infatti, faceva dedurre che il killer fosse anche un necrofilo. La studentessa americana cade nella vasca dove la Br\u00fcckner, ormai in preda ad una crisi di follia, cerca di annegarla. Tuttavia Geiger riesce a liberarsi parzialmente dalle catene alle quali era stato legato, rompendosi il pollice, e tramortisce la donna permettendo a Jennifer di scappare. Nella sua fuga la ragazza raggiunge una stanza dove si trova il figlio della Br\u00fcckner, un bambino deforme e dall'aspetto spaventoso. Terrorizzata fugge e si impossessa di un motoscafo mentre il mostro si prepara ad ucciderla all'arma bianca, con la stessa modalit\u00e0 adottata con le altre vittime, danneggiando per\u00f2 il motore del natante, che inizia a perdere carburante. Vedendo Jennifer in difficolt\u00e0, uno sterminato sciame di insetti attacca il maniaco divorandogli il volto. Il mostro finisce in acqua e Jennifer cerca di mettere in moto il motoscafo ma una scintilla provoca un immediato incendio che lo avvolge e la costringe a tuffarsi in acqua, dove il killer cerca di agguantare la giovane, ma risalito in superficie, verr\u00e0 avvolto dalle fiamme.\nJennifer emerge dalle acque, si avvicina alla riva, ritenendosi in salvo ed incontra l'avvocato Shapiro, venuto per conto del padre dagli Stati Uniti. Quando i due stanno per abbracciarsi il legale viene decapitato, con una lamiera, dalla signora Br\u00fcckner. La donna cerca di uccidere allo stesso modo anche Jennifer, confessandole di aver assassinato McGregor e Geiger per proteggere suo figlio anche se questi era un mostro. Improvvisamente per\u00f2, arriva lo scimpanz\u00e9 Inga, armata del rasoio e decisa a vendicare il suo padrone, che far\u00e0 giustizia eliminando l'assassina.\nRiprese e cast.\nLe riprese sono state effettuate tra l'agosto e l'ottobre 1984. Tre i luoghi delle riprese: Elios Studios (Roma), Schw\u00e4galp (Svizzera), Thurf\u00e4lle in Unterwasser (Svizzera), Zurigo .\nLa figlia di Argento, Fiore, interpreta la prima vittima.\nIl truccatore Sergio Stivaletti ha curato la maschera e il trucco del figlio di Frau Br\u00fcckner..\nPer il film sono stati utilizzati 40 milioni di insetti appositamente allevati. Per la sequenza dell'assalto al collegio, Stivaletti ha utilizzato una sorta di acquario in cui \u00e8 stato versato del caff\u00e8 macinato, che nel cadere lentamente, e con lo sfondo dell'edificio, simula efficacemente l'aspetto dello sciame, un effetto speciale suggerito dal regista Luigi Cozzi.\nColonna sonora.\nLa colonna sonora di \"Phenomena\" \u00e8 stata pubblicata in Italia nel formato LP nel 1985 e su CD nel 1987 da Cinevox Record e comprende in totale 12 tracce:\nLa colonna sonora, ampiamente pubblicizzata in televisione, ebbe molto successo. Curiosamente nella versione in LP compare il brano dei Frankie Goes to Hollywood \"Two Tribes\", totalmente assente nella pellicola e nella versione per CD.\nSequel cancellato.\nNel 2001 stava per venir prodotto un sequel, ma poi fu annullato perch\u00e9 Argento era gi\u00e0 in contratto con la Medusa Film .\nNella cultura di massa.\nIl gruppo Symphonic Metal Rhapsody of Fire ha basato la canzone \"Queen of the Dark Horizons\" (dall'EP \"Rain of a Thousand Flames\") sul tema principale del film. Come riportato nella back cover del CD, la canzone contiene il tema principale di \"Phenomena\" composto dai Goblin.\nAlla protagonista Jennifer Corvino si \u00e8 ispirata la casa di sviluppo e pubblicazione di videogiochi Human Entertainment per la creazione di Jennifer Simpson, la prima protagonista della saga \"Clock Tower\" con l'uomo-forbici, come idea tratta dall'assassino che usa le forbici come strumento di omicidi."}
{"id": "585427", "revid": "113574341", "url": "https://it.wikipedia.org/wiki?curid=585427", "title": "Campionato mondiale maschile di pallacanestro 1994", "text": "Il campionato mondiale maschile di pallacanestro 1994 \u00e8 stata la dodicesima edizione del torneo, organizzato dalla FIBA. Si svolse a Toronto, in Canada, dal 4 al 14 agosto 1994.\nAlla fase finale parteciparono 16 squadre, ripartite in 4 gironi: le prime due di ciascun gruppo avanzarono al turno seguente.\nGironi di qualificazione.\nGruppo A.\n4 agosto 1994\n5 agosto 1994\n7 agosto 1994\nGruppo B.\n4 agosto 1994\n5 agosto 1994\n6 agosto 1994\nGruppo C.\n4 agosto 1994\n5 agosto 1994\n6 agosto 1994\nGruppo D.\n4 agosto 1994\n5 agosto 1994\n7 agosto 1994\nSecondo turno.\nLe prime due dei gironi A e B avanzano al turno per l'assegnazione delle medaglie.\nGruppo A.\n9 agosto 1994\n10 agosto 1994\n11 agosto 1994\n12 agosto 1994\nGruppo B.\n8 agosto 1994\n10 agosto 1994\n11 agosto 1994\n12 agosto 1994\nGruppo C.\n8 agosto 1994\n9 agosto 1994\n11 agosto 1994\nGruppo D.\n8 agosto 1994\n9 agosto 1994\n11 agosto 1994"}
{"id": "585429", "revid": "61051", "url": "https://it.wikipedia.org/wiki?curid=585429", "title": "Pista di atterraggio", "text": ""}
{"id": "585433", "revid": "1935652", "url": "https://it.wikipedia.org/wiki?curid=585433", "title": "Domenico Sigalini", "text": "Biografia.\nNasce a Dello, in provincia e diocesi di Brescia, il 7 giugno 1942.\nFormazione e ministero sacerdotale.\nCompie gli studi liceali e filosofici nel seminario diocesano di Brescia.\nIl 23 aprile 1966 \u00e8 ordinato presbitero a Dello.\nDa dopo l'ordinazione e fino al 1969 ricopre l'incarico vicario cooperatore festivo a Frontignano e Bargnano di Corzano e, dal 1967 al 1991, insegna matematica nel seminario di Brescia; nel 1971 si laurea in matematica all'Universit\u00e0 degli Studi di Milano.\nDal 1971 al 1974 \u00e8 vice-rettore del seminario vescovile. Dal 1974 al 1980 \u00e8 vice-assistente diocesano dell'Azione Cattolica di Brescia; dal 1980 al 1991 ne \u00e8 assistente.\nNel 1991 viene chiamato a Roma a dirigere il Servizio nazionale per la pastorale giovanile della Conferenza Episcopale Italiana. Partecipa all'organizzazione delle giornate mondiali della giovent\u00f9 di Denver (1993), Manila (1995), Parigi (1997), Toronto (2002) e soprattutto Roma (2000).\nNel 2001 \u00e8 nominato vice-assistente ecclesiastico generale dell'Azione Cattolica Italiana.\nMinistero episcopale.\nIl 24 marzo 2005 papa Giovanni Paolo II lo nomina vescovo di Palestrina; succede ad Eduardo Davino, dimessosi per raggiunti limiti di et\u00e0. Il 15 maggio successivo riceve l'ordinazione episcopale, in piazza Regina Margherita a Palestrina, dal cardinale Camillo Ruini, coconsacranti i vescovi Eduardo Davino e Giulio Sanguineti. Durante la stessa celebrazione prende possesso della diocesi.\nIl 3 novembre 2007 papa Benedetto XVI lo nomina assistente ecclesiastico generale dell'Azione Cattolica Italiana; il 3 novembre 2010 lo conferma nel medesimo incarico, che ricopre fino al 5 aprile 2014, quando gli succede Mansueto Bianchi, fino ad allora vescovo di Pistoia.\nIl 6 settembre 2011, di ritorno dal santuario della Santissima Trinit\u00e0 di Vallepietra, presso cui si era recato in pellegrinaggio, scivola e precipita in un dirupo. Ricoverato al policlinico Agostino Gemelli di Roma, viene dimesso il 28 ottobre \"in ottime condizioni di salute\".\nIl 31 luglio 2017 papa Francesco accoglie la sua rinuncia al governo pastorale della sede suburbicaria di Palestrina per raggiunti limiti d'et\u00e0; gli succede Mauro Parmeggiani, vescovo di Tivoli, dapprima come amministratore apostolico e, dal 19 febbraio 2019, come vescovo, essendo state unite \"in persona episcopi\" le sedi di Tivoli e di Palestrina.\nHa ricoperto l'incarico di segretario della Commissione episcopale per le migrazioni della CEI.\nGenealogia episcopale.\nLa genealogia episcopale \u00e8:\nOpere.\n\u00c8 autore di diverse pubblicazioni, articolista in molte riviste pastorali e giornali di ispirazione cattolica per ragazzi e giovani."}
{"id": "585434", "revid": "450354", "url": "https://it.wikipedia.org/wiki?curid=585434", "title": "Ludwig Tieck", "text": " Scrisse anche con gli pseudonimi Peter Lebrecht (o Leberecht) e Gottlieb F\u00e4rber.\nBiografia.\nStudi e prima attivit\u00e0 letteraria.\nNato il 31 maggio 1773, Tieck, figlio di un fabbricante di corde, crebbe a Berlino insieme ai fratelli minori Friedrich e Sophie. Dal 1782 frequent\u00f2 il Friedrich-Werdersche Gymnasium, dove si leg\u00f2 di stretta amicizia con Wilhelm Heinrich Wackenroder; in seguito studi\u00f2 storia, filologia, letteratura antica e moderna a Halle (1792), Gottinga (1792/1793, 1793/1794) e Erlangen (1793, insieme a Wackenroder). Lo scopo essenziale dello studio universitario era per lui la formazione di uno scrittore libero; gi\u00e0 da tempo egli si occupava a fondo di Shakespeare. Durante il periodo degli studi universitari intraprese con Wackenroder dei viaggi: a Norimberga; nella Franconia fino al Fichtelgebirge, ma anche al castello barocco di Weissenstein presso Pommersfelden; le esperienze di questi viaggi furono da lui raccolte negli scritti di viaggio divenuti poi famosi.I primi lavori letterari furono intrapresi ancora a Berlino, prima di frequentare l'Universit\u00e0. Nel 1794 Tieck interruppe gli studi e torn\u00f2 a Berlino (fino al 1799). Pubblic\u00f2 letteratura di intrattenimento ed esperimenti letterari nel gusto del tardo Illuminismo in \u00abStraussfedern\u00bb (dal 1795); in parte i brani di prosa nacquero come lavoro in comune con la sorella Sophie.\nApparvero i suoi primi racconti e romanzi: \"Peter Lebrecht, eine Geschichte ohne Abenteuerlichkeiten\" (1795, 2 volumi), \"William Lovell\" (1795-96, 3 volumi) e \"Abdallah\" (1796); compiendo la transizione al vero e proprio romanticismo, intraprese l'elaborazione in parte drammatico-satirica, in parte semplicemente narrativa di antiche leggende e racconti popolari e li pubblic\u00f2 col titolo \"Volksm\u00e4rchen von Peter Lebrecht (Fiabe popolari di Peter Lebrecht)\" (Berlino 1797, 3 volumi). Quest'opera contiene una parodia teatrale della fiaba di Perrault \"Il Gatto con gli stivali\", che esprime una satira del mondo berlinese e del pensiero illuminista. Con \"Franz Sternbalds Wanderungen\" (alla cui ideazione prese parte anche Wackenroder), (1797-1798), un \"K\u00fcnstlerroman\" ovvero il romanzo di formazione di un artista, Tieck indic\u00f2 la direzione per il romanzo romantico a Novalis e Joseph von Eichendorff. Il romanzo \u00e8 anche la prima manifestazione dell'entusiasmo romantico per l'antica arte tedesca.\nDopo avere sposato nel 1798 ad Amburgo una figlia del predicatore Julius Gustav Alberti, soggiorn\u00f2 nel 1799-1800 a Jena dove entr\u00f2 in relazioni amichevoli con i fratelli August Wilhelm Schlegel e Friedrich Schlegel, Novalis, Clemens von Brentano, Johann Gottlieb Fichte e Friedrich Wilhelm Joseph Schelling.Il gruppo diede vita al cosiddetto primo Romanticismo di Jena. Tieck forn\u00ec gli esempi letterari per le teorie elaborate dagli Schlegel (e viceversa). A questo periodo risale la pubblicazione di \"Romantische Dichtungen\" insieme al dramma \"Leben und Tod der heiligen Genoveva\" (1799-1800, 2 volumi). Inoltre pubblic\u00f2 una pregevole traduzione del \"Don Chisciotte\" di Cervantes (1799-1801).Egli conobbe anche Goethe e Schiller, che lo apprezzarono molto: Schiller pubblic\u00f2 anche alcune sue poesie sul \"Musen-Almanach f\u00fcr das Jahr 1799). Nel 1801 Tieck si trasfer\u00ec a Dresda insieme a Friedrich Schlegel.\nA Ziebingen.\nNel 1801 infine Tieck si stabil\u00ec con la famiglia a Ziebingen, ad est di Francoforte sull'Oder, nella tenuta del suo vecchio conoscente Burgsdorff; questi aveva invitato il poeta che risiedette l\u00e0 fino al 1819, bench\u00e9 con interruzioni.\nDal 1803 visse in parte a Berlino, in parte a Ziebingen, dove egli torn\u00f2 anche al rientro da un viaggio in Italia, intrapreso nel 1805 per studiare i manoscritti in antico tedesco conservati in Vaticano.\nIn questo periodo l'autore si consacr\u00f2 senza riserve all'orientamento romantico. Dopo la commedia elaborata sulla base del vecchio libro popolare \"Kaiser Octavianus\" (1804), pubblic\u00f2 la traduzione di un certo numero di brani di teatro elisabettiano col titolo \"Altenglisches Theater\" (1811), una rielaborazione di \"Frauendienst\" di Ulrich von Lichtenstein (1812), nonch\u00e9 una quantit\u00e0 di pezzi drammatici di vari autori tedeschi (\"Deutsches Theater\", 1817, 2 volumi). Col titolo \"Phantasus\" pubblic\u00f2 una raccolta di precedenti fiabe e opere teatrali, ampliata con nuovi racconti e il dramma fiabesco \"Fortunat\", che suscitarono di nuovo un forte interesse del pubblico dei lettori tedeschi.Infatti fiabe e racconti come \"Der blonde Eckbert\", \"Die Elfen\", \"Der Pokal,\" \"Liebeszauber,\" \"Der Runenberg, Der getreue Eckart und der Tannenh\u00e4ser\" rimasero a lungo i testi pi\u00f9 apprezzati per il loro valore poetico.L'anno di guerra 1813 vide il poeta a Praga; dopo la pace fece lunghi viaggi a Londra e a Parigi, principalmente in vista di una grande opera su Shakespeare, che non port\u00f2 a termine.\nA Dresda.\nDal 1819 al 1841 visse a Dresda. Malgrado il contrasto tra la raffinatezza intellettuale di Tieck e la banalit\u00e0 dell'ambiente letterario di Dresda, riusc\u00ec, soprattutto mediante le sue lezioni di teatro che avevano luogo quasi ogni sera, ed erano conosciute in tutta la Germania, a riunire intorno a s\u00e9 un circolo che riconosceva l'autorevolezza delle sue concezioni artistiche.Come consigliere artistico dell'Hoftheater (il teatro di corte), raggiunse negli anni tra il 1820 e il 1830 una notevole rilevanza, che spesso gli cost\u00f2 intrighi e menzogne della parte avversa. Come poeta, a Dresda si serv\u00ec quasi esclusivamente della forma della novella. L'insieme delle \"Novelle\" (Berlino 1852-54, 12 volumi) mostr\u00f2 il suo grande talento narrativo. Le pi\u00f9 compiute sono vere opere d'arte, in cui si fondono maestria letteraria e puri mezzi poetici; numerosi altri racconti aprirono la strada per una novellistica in forma di dialogo nella quale i personaggi sono i portavoce delle opinioni dell'autore. Tra i racconti pi\u00f9 importanti della prima categoria: \"Die Gem\u00e4lde\", \"Die Reisenden\", \"Der Alte vom Berge\", \"Die Gesellschaft auf dem Lande\", \"Die Verlobung\", \"Musikalische Leiden und Freuden\", \"Des Lebens \u00dcberflu\u00df\" ecc.Fra i racconti storici i pi\u00f9 significativi sono \"Der griechische Kaiser\", \"Der Tod des Dichters\" e soprattutto l'incompiuto \"Aufruhr in den Cevennen\". In tutte queste novelle incanta non solo la semplice grazia del modo di rappresentare, ma anche la molteplicit\u00e0 di personaggi vivaci e caratteristici e il senso profondo dell'idea poetica. Anche nelle novelle in prosa Tieck mostr\u00f2 la sua padronanza dell'esposizione. La sua ultima grande opera, \"Vittoria Accorombona\" (1840), ispirata alla vita della nobildonna italiana Vittoria Accoramboni, nacque sotto l'influenza del romanticismo francese e malgrado la ricca tavolozza dispiegata non incontr\u00f2 il favore dei lettori.Anche la consueta attivit\u00e0 letteraria di Tieck durante il periodo di Dresda fu molto intensa. Nel 1826 intraprese la pubblicazione e il completamento delle traduzioni da Shakespeare di August Wilhelm von Schlegel e pubblic\u00f2 gli scritti postumi di Heinrich von Kleist, cui seguirono le opere complete (\"Gesammelte Werke\") dello stesso autore. \"Die Insel Felsenburg\" di Johann Gottfried Schnabel, la raccolta degli scritti di Lenz, \"Shakespeares Vorschule\" (sei drammi di epoca precedente a Shakespeare) ecc. furono accompagnati da introduzioni e saggi di valore ancora oggi riconosciuto.Dall'attivit\u00e0 critico-drammaturgica derivano i \"Dramaturgische Bl\u00e4tter\" (1826/1852). I suoi scritti critici (\"Kritische Schriften\" ) furono raccolti in due volumi nel 1848.\nA Berlino.\nNel 1841 il re Federico Guglielmo IV di Prussia invit\u00f2 il poeta a Berlino, dove Tieck, costretto per lo pi\u00f9 in casa per malattia e molto solo per la morte di quasi tutti i familiari pi\u00f9 stretti, trascorse una vecchiaia molto onorata, libera da preoccupazioni ma in complesso molto rassegnata, fino alla morte avvenuta il 28 aprile 1853.\nL'opera di Tieck \u00e8 dunque caratterizzata dalla molteplicit\u00e0 dei generi e dalla ricchezza della produzione. Se non \u00e8 facile ricondurla ad un quadro di sintesi, ci\u00f2 pu\u00f2 dipendere in parte dalla sua formazione duplice, in cui il razionalismo del XVIII secolo e il romanticismo mistico si combatterono di continuo. Si deve inoltre notare il carattere d'improvvisazione, dipendente da attimi fortuiti, del suo talento, che di rado gli permise di raggiungere il pieno sviluppo dei suoi abbozzi pieni di vita e di ispirazione.L'importanza di Tieck consiste nella prontezza con la quale seppe accogliere le nuove idee che stavano sorgendo alla fine del secolo XVIII, piuttosto che in una vera originalit\u00e0. L'attivit\u00e0 creativa di maggior rilievo fu quella svolta negli anni giovanili. In seguito egli esercit\u00f2 una funzione diversa come amico e consigliere di altri scrittori o come critico colto e di ampie letture."}
{"id": "585443", "revid": "182193", "url": "https://it.wikipedia.org/wiki?curid=585443", "title": "Bursinel", "text": "Bursinel (toponimo francese) \u00e8 un comune svizzero di 487 abitanti del Canton Vaud, nel distretto di Nyon.\nGeografia fisica.\nBursinel \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585449", "revid": "1776051", "url": "https://it.wikipedia.org/wiki?curid=585449", "title": "Gilly", "text": "Gilly (toponimo francese) \u00e8 un comune svizzero di 1\u00a0235 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGilly \u00e8 servito dall'omonima stazione, capolinea della ferrovia Gilly-Bursinel.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585451", "revid": "3831", "url": "https://it.wikipedia.org/wiki?curid=585451", "title": "Polagramma", "text": ""}
{"id": "585453", "revid": "453768", "url": "https://it.wikipedia.org/wiki?curid=585453", "title": "Calopezzati", "text": "Calopezzati (\"Caluopizz\u00e0tu\" in calabrese) \u00e8 un comune italiano di abitanti della provincia di Cosenza in Calabria.\nOrigini del nome.\nLa parola Calopezzati deriva da \"kalos-piqos\", dove piqos, che avrebbe generato la primitiva forma Calopizzati, significa \"orcio\", vaso d'argilla, quindi \u201cbei vasi d'argilla\u201d ed in verit\u00e0, in passato, il paese ne fu maestro. Secondo altri invece l'etimologia del nome deriverebbe dall'unione delle parole greche \"kal\u00f2s\", bello, e \"petsades\", da \"pets\u00e0s\" ossia \"lavoratori di cuoio\". Secondo un\u2019ulteriore ipotesi, invero meno accreditata, il nome deriverebbe dalla particolare ospitalit\u00e0 degli abitanti di Calopezzati, propensi a calarsi nei panni altrui (da cui il modo di dire ancora in uso, seppur poco diffuso, \u201cv\u00e0 calop\u00e8zzati\u201d nel senso di \u00abcalati nelle sue \u201cpezze\u201d\u00bb, cio\u00e8 nei suoi panni).\nStoria.\nNon \u00e8 certa l'epoca a cui risale Calopezzati. Alcuni storici fanno risalire le sue origini al V-VI sec. e sarebbe da ricollegare all'antica citt\u00e0 greca di Borea che si trovava tra i fiumi Trionto e Flumenca.\nAltri storici collocano la sua origine intorno alla prima met\u00e0 dell'XI secolo, come borgo feudale attorno al monastero di San Nicola eretto da monaci greci che lo fondarono alle pendici del colle dove sorge oggi il paese. Infatti, non era insolito durante il periodo di massima penetrazione bizantina in Calabria, che monasteri presiedessero alla formazione di centri abitati. Una richiesta di mano d'opera, inizialmente soddisfatta dai paesi vicini, finiva col determinare un afflusso spontaneo di gente che si stabiliva nei pressi del monastero, il quale appariva sempre come il miglior garante di una generale sicurezza. Ma la sicurezza del luogo non evit\u00f2 che i monaci, atterriti, riprendessero a fuggire quando le incursioni musulmane si abbatterono sulle coste ioniche, travolgendo, come nella battaglia di Gerace, anche l'esercito regolare bizantino. Il monastero, abbandonato, fu riaperto dalla politica normanna dopo meno di un secolo e mezzo. Nel 1285 esso fu aggregato al Patirion di Rossano, dopo di che non se ne seppe pi\u00f9 nulla.\nIl Castello.\nIl Castello evolutosi da un primitivo impianto di rocca bizantina in fortilizio a pianta quadrangolare, con magazzini e depositi per le scorte in caso di assedio durante la dominazione normanna, si differenzi\u00f2 in castello vero e proprio sotto gli Svevi. In posizione dominante perfezion\u00f2 nel corso dei secoli successivi i suoi elementi stilistici integrandovi di volta in volta i segni delle murate strategie difensive, in armonia col desiderio dei vari feudatari di trasformarlo da fortezza in elegante dimora spesso preferita per la sicurezza.&lt;br&gt;\nSaltuariamente fu abitato da tutti, dai Sanseverino agli Abenante, agli Spinelli, ai Mandatoriccio, ma solo i Sambiase, cosentini, nel 1700 lo elessero a loro stabile dimora, lasciandovi testimonianza della loro liberalit\u00e0 e della loro cultura con l'impronta del secolo. Bellissima la biblioteca di raffinata fattura tarda barocca quattrocentesca.\nLo posseggono oggi i Giannone di Acri, artefici alla fine degli anni '30 di un colto restauro che lo ha sottratto al degrado, rendendolo uno dei castelli pi\u00f9 suggestivi e ben conservati del Meridione.\nSport.\nHa sede nel comune la societ\u00e0 di calcio Polisportiva Calopezzati L. Policastro, che ha disputato campionati dilettantistici regionali."}
{"id": "585458", "revid": "287204", "url": "https://it.wikipedia.org/wiki?curid=585458", "title": "Gilly (disambigua)", "text": ""}
{"id": "585461", "revid": "438678", "url": "https://it.wikipedia.org/wiki?curid=585461", "title": "Il danno", "text": " \n\"Il danno (Damage)\" \u00e8 un film del 1992 diretto da Louis Malle, il cui soggetto \u00e8 tratto dal romanzo \"Il danno\" di Josephine Hart.\nTrama.\nStephen Fleming \u00e8 un rispettato ed importante politico inglese che viene improvvisamente travolto dalla passione amorosa, scatenata dalla conoscenza di Anna Barton, sofisticata ed elegante esperta di una casa d'aste, fidanzata del figlio Martyn.\nIn un crescendo irrefrenabile di passione l'uomo maturo, fino ad allora serenamente sposato, medico affermato e politico di grandi responsabilit\u00e0, perde il controllo sulla propria esistenza fino a rendersi responsabile della morte del figlio, quando questi, in maniera assolutamente casuale, scopre la sconvolgente verit\u00e0 della relazione.\nLa storia di passione finisce nel dramma, ma, mentre Stephen abbandona completamente la propria precedente esistenza e si annulla in un contesto di isolamento, Anna, avendo gi\u00e0 in precedenza attraversato una circostanza tragica, sopravvive alla sciagura. E ci viene detto da Stephen di averla vista solo un\u2019altra volta per caso, con Peter, il suo fidanzato dell'adolescenza e un bambino in braccio.\nCommento.\nIl danno cui fa riferimento il personaggio di Anna Barton \u00e8 dovuto al legame morboso che la protagonista aveva vissuto con suo fratello di un anno pi\u00f9 grande di lei sino alla prima adolescenza, quando per\u00f2 quest'ultimo, nell'incapacit\u00e0 di accettare che la sorella riuscisse a maturare delle relazioni amorose normali, fin\u00ec per suicidarsi all'et\u00e0 di 16 anni. I risvolti psicologici del rapporto di passione che Anna intesse col padre del suo fidanzato creano una situazione complessa che ripropone l'impostazione sentimentale vissuta da Anna con il fratello. La storia \u00e8 destinata tragicamente a ripetersi con una nuova morte, stavolta della persona da lei tradita e ignara di tutto.\nLa vicenda si svolge in un contesto di squisita eleganza formale (non passa inosservata certo la perfezione stilistica dei personaggi, creata anche per tramite della celebre costumista italiana Milena Canonero) che trasmette una londinese freddezza glaciale, in netto contrasto con il turbine di passione che travolge i due protagonisti.\nLa regia di un indiscusso maestro del cinema e la prova dei due grandi protagonisti tuttavia non sono bastati per fare centro nel cuore del pubblico (migliore l'esito in VHS e DVD che non al botteghino) mentre la critica si \u00e8 divisa sulla completa riuscita del film. Unanimi i consensi per l'interpretazione di Miranda Richardson, moglie amorevole, colta e premurosa, ma lontana dal poter scatenare nel marito le emozioni di una passione spregiudicata e fatale. Fatale \u00e8, del resto, il titolo della versione francese, in relazione alla fatalit\u00e0 degli eventi nella trasposizione cinematografica, mentre come nella versione italiana, anche quella inglese riprende il titolo del romanzo di Josephine Hart, Damage."}
{"id": "585472", "revid": "1776051", "url": "https://it.wikipedia.org/wiki?curid=585472", "title": "Perroy (Svizzera)", "text": "Perroy (toponimo francese) \u00e8 un comune svizzero di 1\u00a0459 abitanti del Canton Vaud, nel distretto di Nyon.\nGeografia fisica.\nPerroy \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585475", "revid": "104458", "url": "https://it.wikipedia.org/wiki?curid=585475", "title": "Perroy", "text": ""}
{"id": "585476", "revid": "7", "url": "https://it.wikipedia.org/wiki?curid=585476", "title": "Tramonti di Campiglia", "text": ""}
{"id": "585478", "revid": "1305772", "url": "https://it.wikipedia.org/wiki?curid=585478", "title": "Jammu e Kashmir (Stato)", "text": "Jammu e Kashmir (kashmiri: \u062c\u06c4\u0645 \u062a\u0655\u06c1 \u06a9\u0654\u0634\u0650\u06cc\u0631 \u091c\u094d\u0935\u092e \u0924\u0952 \u0915\u0945\u0936\u0940\u0930; urdu:\u062c\u0645\u0648\u06ba \u0648 \u06a9\u0634\u0645\u06cc\u0631; hindi:\u091c\u092e\u094d\u092e\u0942 \u0914\u0930 \u0915\u0936\u094d\u092e\u0940\u0930), spesso abbreviato in \"Kashmir\", \u00e8 stato, dal 1954 al 2019, il pi\u00f9 settentrionale degli Stati dell'India, essendo situato perlopi\u00f9 tra le montagne dell'Himalaya.\nNel 2019 \u00e8 stato sciolto e diviso in due territori: Jammu e Kashmir e Ladakh.\nConfinava con l'Himachal Pradesh a sud, con il Pakistan a ovest e con la Cina a nord e a est.\nLa lingua ufficiale era l'urdu. Fino al 2019 il Jammu e Kashmir ha goduto di ampie condizioni di autonomia garantite a livello costituzionale, unilateralmente revocate dal potere centrale indiano.\nGeografia antropica.\nSuddivisioni amministrative.\nIl Jammu e Kashmir si compone di tre divisioni: il Jammu, la Valle del Kashmir e il Ladakh, ulteriormente suddivise in 22 distretti complessivi. \nIl ghiacciaio Siachen, anche se sotto il controllo dei militari indiani, non si trova sotto l'amministrazione dello Stato del Jammu e Kashmir. Kishtwar, Ramban, Reasi, Samba, Bandipora, Ganderbal, Kulgam e Shopian sono distretti di recente costituzione."}
{"id": "585485", "revid": "547034", "url": "https://it.wikipedia.org/wiki?curid=585485", "title": "Industrias Kaiser Argentina", "text": "La Industrias Kaiser Argentina, meglio nota con la sigla IKA, fu una casa automobilistica argentina, una delle poche realt\u00e0 nazionali di produzione di autovetture della nazione sudamericana.\nStoria.\nNasce il 19 gennaio 1955 come Industrias Kaiser Argentina (da qui l'acronimo IKA) dalla joint venture tra la \"I.A.M.E. (Industrias Aeron\u00e1utica y Mec\u00e1nicas del Estado)\" e la Kaiser Motors statunitense.\nNel 1956 inizia la produzione su licenza della Jeep; nel 1958 \u00e8 la volta della \"Carabela\", versione locale dell'americana Kaiser Manhattan. L'autovettura \u00e8 costruita fino al 1962, quando l'IKA si dedica alla produzione per conto di Rambler, Kaiser Jeep, Renault e B.M.C.\nAgli inizi degli anni sessanta inizia la costruzione delle \"IKA Bergantin\", copia su licenza dell'Alfa Romeo 1900, delle \"IKA Dauphine\", sempre copia su licenza della Renault Dauphine, e delle \"IKA Rambler\", copia su licenza della Rambler Classic.\nNel 1967 l'azienda intera viene rilevata dalla Renault e parte la produzione di una linea di vetture con il marchio \"Torino\", realizzate su meccanica Rambler e disegnate dalla Pininfarina.\nDivisione aeronautica.\nL'azienda avvi\u00f2 accordi commerciali con la statunitense Lockheed Corporation per produrre su licenza velivoli da destinare al mercato dell'aviazione civile nazionale, fondando la Lockheed-Kaiser.\nModelli prodotti.\nTutti prodotti nello stabilimento di Santa Isabel, C\u00f3rdoba:"}
{"id": "585491", "revid": "62748", "url": "https://it.wikipedia.org/wiki?curid=585491", "title": "Valentino Fioravanti", "text": "Biografia.\nLasciati gli studi di letteratura e arte, ai quali lo aveva in precedenza destinato il padre, ebbe il permesso di studiare musica, dapprima con Gregorio Toscanelli, contralto nella cappella di S. Pietro, poi sotto la guida di Giuseppe Jannacconi, maestro della stessa cappella di S. Pietro. Per completare la formazione musicale nel 1779 si rec\u00f2 a Napoli, dove prese lezioni private da Nicola Sala, Fedele Fenaroli, Giacomo Insanguine e Giacomo Tritto.\nTornato a Roma nel 1781, rappresent\u00f2 la sua prima opera, l'intermezzo \"Le avventure di Bertoldino\", andata in scena per la prima volta durante il Carnevale del 1784 al Teatro Ornani, grazie alla quale ottenne una buona notoriet\u00e0. Segu\u00ec l'anno successivo con la rappresentazione dell'intermezzo \"I viaggiatori ridicoli\" al Teatro della Pace. Il 31 gennaio 1788 fu data la sua commedia \"Gl'inganni fortunati\" al Teatro del Fondo di Napoli. I continui successi nei teatri italiani lo avevano consacrato a compositore di fama, tanto che in ambiente partenopeo si present\u00f2 addirittura come un temibile concorrente per Giovanni Paisiello, Domenico Cimarosa e Pietro Alessandro Guglielmi. Raggiunse l'apice della gloria con l'opera \"Le cantatrici villane\" rappresentata nel gennaio del 1799 al Teatro dei Fiorentini, la sua opera pi\u00f9 popolare.\nDi l\u00ec a poco Fioravanti part\u00ec per lungo viaggio attraverso l'Italia e l'Europa: fu a Venezia e a Lisbona, dove rappresento l'opera \"Camilla\" e diresse il teatro S.Carlos, nel 1801, a Milano nel 1802, a Vienna nel 1805 e a Parigi nel 1806. Nella capitale francese ripropose \"Le cantatrici villane\" ottenendo un grande successo e il 26 settembre 1807 mise in scena un'altra sua opera buffa piuttosto nota, \"I virtuosi ambulanti\".\nTornato in Italia l'anno successivo, per diversi anni fu continuamente acclamato come grande operista. Nel 1816 divent\u00f2 \"maestro del coro\" della Cappella Giulia in S. Pietro in Vaticano, succedendo cos\u00ec a Nicola Antonio Zingarelli. Nel 1824 smise di esercitare l'attivit\u00e0 operistica e si dedic\u00f2 alla composizione di musica sacra fino alla morte, che avvenne mentre era in viaggio per andare a trovare suo figlio Vincenzo, pure lui operista.\nEbbe tra i suoi allievi Adelaide Orsola Appignani.\nConsiderazioni sull'artista.\nAmmirato da Cimarosa e da Rossini, seppe strappare numerosissimi consensi ai suoi tempi. Contrariamente ad alcuni suoi contemporanei egli non cadde nella banalit\u00e0; infatti la sua musica risulta essere flessibile, equilibrata, veloce, carica di luminosit\u00e0 e di grande effetto. A Cimarosa piacevano particolarmente i suoi \"parlati\", ossia i passaggi tra il canto e la recitazione e viceversa. Sebbene il suo campo d'azione fosse l'opera buffa, scrisse un elevato numero di opere serie, alcune delle quali legate alla tradizione teatrale francese. Da non trascurare l'importanza del suo librettista di fiducia, Giuseppe Palomba con il suo stile pittoresco e umoristico. Per sottolineare il suo successo presso i contemporanei, basti pensare che Goethe diresse a Weimar una rappresentazione de \"Le cantatrici villane\".\nA differenza dei lavori teatrali, le composizioni sacre di Fioravanti occupano una posizione di scarso rilievo, in quanto vengono considerate assenti di originalit\u00e0, scialbe e deboli."}
{"id": "585492", "revid": "1632387", "url": "https://it.wikipedia.org/wiki?curid=585492", "title": "Zulfiqar Ali Bhutto", "text": "Ha ricoperto la carica di presidente del Pakistan dal 1971 al 1973 e quella di primo ministro dal 1973 al 1977. \nBiografia.\nZulfikar Ali Bhutto era figlio di Sir Shah Nawaz Bhutto, un potente signore locale della comunit\u00e0 sindhi e Dewan (ministro) dello Stato principesco del Junagadh. Il padre fu una delle figure chiave del movimento indipendentista pakistano e lui ne prese l'eredit\u00e0. \nGiunto al potere, cerc\u00f2 di avviare il suo paese verso la modernizzazione culturale e economica, promuovendo altres\u00ec il laicismo e l'emancipazione femminile. Si impegn\u00f2 il pi\u00f9 possibile per evitare l'espandersi dei numerosi conflitti locali di natura religiosa con Cina e India che si verificarono durante il suo governo. Riconobbe l'indipendenza del Bangladesh, ovvero l'antico Pakistan Orientale, allo scopo di eliminare una persistente fonte di tensione tra il suo paese e il potente vicino indiano. \nProvvide anche a una drastica epurazione incruenta di funzionari pubblici e militari riconosciuti colpevoli di corruzione o malversazione e procedette alla nazionalizzazione delle principali industrie, assicurando maggiori diritti ai lavoratori e ai sindacati.\nDurante il suo periodo da primo ministro aveva apertamente sfidato gli statunitensi promettendo loro: \"Mangeremo erba, moriremo dalla fame, ma costruiremo la nostra atomica\". A tal fine, Zulfiqar Ali Bhutto aveva ordinato ai propri scienziati (tra i quali anche il futuro \"padre\" della bomba atomica pachistana Abdul Qadeer Khan, diventato in seguito per questo eroe nazionale): \"Implorate, prendete a prestito, rubate, ma procuratevi la bomba\".\nLa sua carriera politica fu stroncata per\u00f2 dal colpo di Stato del generale Muhammad Zia-ul-Haq, che fece imprigionare Bhutto. Lo statista venne impiccato nel 1979 per ordine della Corte suprema sotto la legge marziale, con l'accusa di aver autorizzato l'omicidio di un oppositore politico. La figlia Benazir ne raccolse l'eredit\u00e0 politica ponendosi alla guida dal Partito Popolare Pakistano (PPP).\nNella cultura di massa.\nLa figura di Ali Bhutto \u00e8 presa a modello dallo scrittore anglo-indiano Salman Rushdie per il personaggio di Iskander Harappa nel suo romanzo \"La vergogna\"."}
{"id": "585494", "revid": "62004", "url": "https://it.wikipedia.org/wiki?curid=585494", "title": "Symphonic power metal", "text": ""}
{"id": "585499", "revid": "1048993", "url": "https://it.wikipedia.org/wiki?curid=585499", "title": "Aldo Puglisi", "text": "Biografia.\nFiglio d'arte (padre e madre erano anch'essi attori catanesi attivi negli anni trenta), ha esordito nel cinema nel 1964, recitando in tre film: nella parte di Ciccio nell'episodio \"La vedova\" di \"3 notti d'amore\" di Renato Castellani, in quella di Peppino Califano in \"Sedotta e abbandonata\" di Pietro Germi e in quella di Alfredo in \"Matrimonio all'italiana\" di Vittorio De Sica. \nL'anno successivo ha ricoperto un ruolo minore - quello di un carabiniere - in \"Signore &amp; signori\" di Pietro Germi e tre parti in due film ad episodi: ne \"L'irreparabile\", segmento de \"Gli amanti latini\" di Mario Costa, interpret\u00f2 Saro, mentre in \"Letti sbagliati\" di Steno ha recitato sia in \"Quel porco di Maurizio\" che ne \"La seconda moglie\". \nNel 1967 ancora una parte, quella di Giorgio De Santis, in \"Peggio per me... meglio per te\" di Bruno Corbucci, prima della \"tripletta\" del 1968, quando \u00e8 stato uno degli emigranti siciliani ne \"La ragazza con la pistola\" di Mario Monicelli, Tiberio, fidanzato di Gianna, in \"Vacanze sulla Costa Smeralda\" di Ruggero Deodato e la voce di Dio (senza dunque apparire sullo schermo) nell'episodio \"La sequenza del fiore di carta\" di Pier Paolo Pasolini in \"Amore e rabbia\". \nDopo la parte del ragionier Licasio in \"Un caso di coscienza\" di Giovanni Grimaldi (1969), nel 1971 Puglisi \u00e8 stato chiamato due volte da Pasquale Festa Campanile, anche se per due ruoli minori: quello di un chimico ne \"Il merlo maschio\" e quello di Zog in \"Quando le donne persero la coda\".\nNel 1972 l'attore siciliano ha interpretato il ruolo di Carmelino, lo \"chauffeur\" del senatore Puppis, in \"Nonostante le apparenze... e purch\u00e9 la nazione non lo sappia... All'onorevole piacciono le donne\" di Lucio Fulci, mentre nel 1973 \u00e8 stato chiamato ad una parte minore in \"Vogliamo i colonnelli\", ancora con Monicelli. \nNel 1974 ha fatto parte del \"cast\" di \"Travolti da un insolito destino nell'azzurro mare d'agosto\" di Lina Wertm\u00fcller, ma la sua carriera era gi\u00e0 in fase calante: nei due anni successivi \u00e8 stato scelto per interpretare Fernando ne \"Il giustiziere di mezzogiorno\" di Mario Amendola (1975) e per un episodio di \"Prima notte di nozze\" di Corrado Prisco (1976), ma poi non ha preso parte ad alcun film per quattro anni. \nIl suo ritorno come interprete cinematografico si \u00e8 avuto nel 1980, per interpretare la parte del tenente che arresta il produttore Bonivento in \"Arrivano i gatti\" di Carlo Vanzina: \u00e8 stato il suo ultimo film fino al 1997, quando ha partecipato al documentario \"L'uomo dal sigaro in bocca\", un cortometraggio di 39 minuti di Mario Sesti. \nNel 1998 ancora una parte nell'episodio \"Prova d'appello\" della serie tv \"Avvocati\", prima di essere chiamato nuovamente per due film nello stesso anno: nel 2003 ha ricoperto il ruolo del perito in \"Segreti di Stato\" di Paolo Benvenuti e Spoletta in \"Tosca e altre due\" di Giorgio Ferrara. Il 17 dicembre 2010 \u00e8 stato ospite di una puntata della trasmissione condotta da Carlo Conti \"I migliori anni\"."}
{"id": "585509", "revid": "124365053", "url": "https://it.wikipedia.org/wiki?curid=585509", "title": "Boleskine House", "text": "Boleskine House \u00e8 una vecchia villa, molto grande ma a un solo piano, situata in Scozia, a trenta chilometri circa dalla citt\u00e0 di Inverness. Si trova sulla riva orientale del Loch Ness, quella meno frequentata dai numerosi turisti che ogni giorno vi si avventurano, fin da quando Mr. Wilson scatt\u00f2 una foto del presunto \"mostro di Loch Ness\".\nStoria.\nBoleskine House ha una storia cupa e tetra che si confonde spesso con la leggenda. Vicino alla casa si trova un cimitero presso il quale si dice una volta vi sia stata anche una chiesa, sparita molto tempo fa, bruciata insieme a tutti i fedeli che vi erano intenti alla preghiera.\nMa non \u00e8 questo il fatto che alimenta il fascino di Boleskine House. Dal 1899 al 1918, nella grigia abitazione visse infatti il noto occultista Aleister Crowley. Crowley era mago, simbolista e scrittore, oltre che editore del periodico \"The Equinox\". \nDa quando, nel 1920, Crowley abbandon\u00f2 l'abitazione a se stessa, essa \u00e8 diventata un luogo di culto e pellegrinaggio per i Telemiti e per i satanisti non laveyani. Questa frequentazione ha alimentato leggende e dicerie su presunti sacrifici e rituali che Crowley vi avrebbe officiato, su presunti passaggi sotterranei e segreti con il vicino cimitero e sulla vicenda di un maggiordomo di casa che, impazzito, avrebbe tentato di uccidere tutta la sua famiglia.\nSuccessivamente Crowley si trasfer\u00ec nell'Abbazia di Th\u00e9lema a Cefal\u00f9, finendo poi esiliato da Benito Mussolini per sospette attivit\u00e0 antifasciste, per poi morire ad Hastings (East Sussex) nel 1947.\nVicende successive.\n\"Boleskine House\", abbandonata per molti anni all'incuria, fu acquistata nel 1970 da Jimmy Page, chitarrista dei Led Zeppelin, che ne far\u00e0 la propria dimora. Page era notoriamente un ammiratore delle arti occulte ed \u00e8 tuttora uno dei maggiori collezionisti degli oggetti di Crowley. \nNegli anni successivi \"Boleskine House\" diventer\u00e0 prima un \"Bed &amp; breakfast\" per essere infine adibita ad abitazione privata.\nAlla fine del dicembre 2015 l'edificio \u00e8 stato quasi completamente distrutto da un incendio, la cui natura non \u00e8 stata ancora chiarita; solo l'ala Ovest della villa \u00e8 sopravvissuta alle fiamme, le quali erano visibili fin dalla parte opposta del Loch Ness."}
{"id": "585519", "revid": "110157", "url": "https://it.wikipedia.org/wiki?curid=585519", "title": "Mortalit\u00e0 evitabile", "text": "Sono indicati come morti evitabili quei decessi che avvengono in determinate et\u00e0 e per cause che potrebbero essere attivamente contrastate con interventi di prevenzione primaria, diagnosi precoce e terapia, igiene e assistenza sanitaria.\nLa World Health Organization ha tradizionalmente classificato le morti secondo il tipo primario di malattie o lesioni, tuttavia, le cause di morte possono essere classificate anche in termini di fattori di rischio prevenibili, come il fumo, dieta scorretta, e il comportamento sessuale a rischio, che contribuiscono a una serie di malattie diverse; questi fattori di rischio, di solito non vengono registrati direttamente sui certificati di morte.\nClassificazione.\nLe classificazioni adottate per la mortalit\u00e0 evitabile dalla letteratura scientifica nazionale e internazionale non sono uniformi, anche in relazione alla et\u00e0 alla morte, originariamente (Rutstein, 1976) fissata tra i 5 e i 64 anni compiuti.\nL'ultima analisi sulla mortalit\u00e0 evitabile svolta in Italia (ERA, 2007) ha individuato i seguenti gruppi di cause come evitabili per le et\u00e0 fino ai 74 anni compiuti (in parentesi i codici ICD - International Classification of Disease - 9\u00aa revisione).\nCause e risultanze.\nSecondo Jean Ziegler (il Relatore speciale delle Nazioni Unite sul diritto al cibo per il 2000 a marzo 2008), la mortalit\u00e0 a causa di malnutrizione rappresentavano il 58% della mortalit\u00e0 totale nel 2006: \"Nel mondo, circa 62 milioni di persone, per tutte le cause combinate di morte, muoiono ogni anno. Nel 2006, pi\u00f9 di 36 milioni sono morte di fame o di malattie a causa di carenze di micronutrienti.\"\nNei paesi sviluppati, o del primo mondo, le cause tendono a essere differenti, anteponendo a tutte le cause fumo e sovrappeso."}
{"id": "585521", "revid": "125811739", "url": "https://it.wikipedia.org/wiki?curid=585521", "title": "Andrea Gritti", "text": "Biografia.\nInfanzia ed educazione.\nNacque da Francesco di Triadano Gritti e da Vienna di Paolo Zane. Dopo la prematura morte del padre, la madre si rispos\u00f2 con Giacomo di Dario Malipiero, dal quale ebbe altri due figli - Paolo e Michele - che Andrea am\u00f2 come fratelli.\nFu cresciuto dal nonno paterno che, dopo averlo educato privatamente, lo mand\u00f2 a perfezionarsi a Padova. Inoltre, lo volle al suo seguito durante alcune missioni diplomatiche in Inghilterra, Francia e Spagna.\nMatrimonio.\nAppena ventunenne spos\u00f2 Benedetta di Luca Vendramin che tuttavia mor\u00ec nello stesso anno dando alla luce il suo unico figlio legittimo, Francesco.\nA Costantinopoli.\nDopo questo evento, lasci\u00f2 Venezia per stabilirsi a Costantinopoli dove si occup\u00f2 essenzialmente di commerci (specialmente di granaglie). Acquist\u00f2 una casa a Pera e qui convisse con una donna greca dalla quale ebbe quattro figli naturali, Alvise, Giorgio, Lorenzo e Pietro.\nIl periodo trascorso in Turchia fu assolutamente proficuo: favorito dai successi commerciali, riusc\u00ec a guadagnarsi la stima della comunit\u00e0 veneziana - di cui divent\u00f2 sostanzialmente il capo - e degli stessi Ottomani, stabilendo un legame privilegiato con il gran visir Hersekli Ahmed Pasci\u00e0, genero del sultano Bayezid II.\nLe cose si complicarono nel 1492, quando il bailo veneziano Girolamo Marcello fu espulso con l'accusa di spionaggio e, pur non assumendo alcuna carica ufficiale, il Gritti ne divenne di fatto il sostituto. Lui stesso prese a inviare al Senato informazioni cifrate sulla consistenza delle truppe ottomane e sui loro movimenti, ma le lettere vennero presto intercettate: nell'agosto del 1499 venne rinchiuso alle Sette Torri e solo l'amicizia con il gran visir e la stima del sultano gli risparmiarono il patibolo.\nTrascorse in carcere circa 32 mesi, uscendone con altri mercanti veneziani solo al termine delle ostilit\u00e0 fra le parti. Tornato a Venezia, grazie alle sue conoscenze risult\u00f2 l'uomo pi\u00f9 adatto per trattare con i Turchi: fu latore della lettera dogale del 22 maggio 1503 inviata al sultano e, tornando, della risposta ottomana al doge, che lesse in Senato il 2 dicembre.\nCarriera politica e militare.\nA quasi cinquant'anni, il Gritti lasci\u00f2 per sempre le attivit\u00e0 mercantili - che lo avevano reso ricchissimo - per intraprendere una folgorante carriera politica. Inizi\u00f2 sedendo nella commissione incaricata di stabilire il risarcimento nei confronti dei mercanti veneti di Costantinopoli, cui seguirono gli incarichi di consigliere ducale per il sestiere di Castello, di membro della commissione finanziaria aggiunta al Consiglio dei Dieci, di diplomatico presso papa Giulio II (1505-1506) e di capo del Consiglio dei Dieci.\nCon il deteriorarsi dei rapporti tra Venezia e l'impero alla vigilia della guerra della Lega di Cambrai (invasione del Cadore del 1508), fu nominato provveditore generale con Giorgio Corner. In questa veste si occup\u00f2 di ispezionare passi e fortificazioni specialmente in Trentino. Nuovamente nel Consiglio dei Dieci quale savio, il 12 aprile 1509 divenne procuratore di San Marco \"de supra\". Ancora provveditore generale \"in campo\", affianc\u00f2 Bartolomeo d'Alviano nei sopralluoghi di artiglierie e appostamenti difensivi, raggiunse nel Bresciano Niccol\u00f2 Orsini con 1500 fanti e condusse altri 2000 uomini a Cremona assediate. Dotato di uno spirito forte e di un fisico vigoroso, riusc\u00ec a sopportare la vita militare con notti all'aperto e lunghi spostamenti a cavallo.\nPartecip\u00f2 alla disastrosa battaglia di Agnadello del 14 maggio, da cui riusc\u00ec a riparare a Orzinuovi recando la bandiera di San Marco ormai lacera, che verr\u00e0 esposta nella chiesa dei Santi Giovanni e Paolo.\nDeciso alla resistenza, il 17 luglio guid\u00f2 la riconquista di Padova e il 19 del suo castello. Si occup\u00f2, nei giorni successivi, della repressione dei cittadini ribelli, con arresti, esecuzioni, confische ed esili. Imped\u00ec, tuttavia, che i Veneziani si abbandonassero al saccheggio ed ebbe parole di lode per i contadini volontari che affiancavano l'esercito regolare, per i quali sugger\u00ec, in una lettera del 23 luglio, un giusto riconoscimento da parte della Repubblica; il governo rispose con l'esenzione quinquennale delle tasse, l'eliminazione delle pendenze fiscali e la cancellazione dei debiti.\nIl 20 agosto inizi\u00f2 i preparativi per fronteggiare l'assedio imperiale, addossando ai cittadini padovani il pagamento degli operai (perlopi\u00f9 di estrazione popolare) impegnati nell'allestimento delle difese. All'inizio di ottobre, tuttavia, Massimiliano d'Asburgo rinunci\u00f2 all'attacco e quindi il Gritti pot\u00e9 uscire da Padova per occupare Soave, bloccando i Francesi che tentavano di riprenderla.\nDopo questi eventi, durante i quali si era distinto non tanto per le abilit\u00e0 belliche, quanto per il vigore e il carisma esercitato sui soldati e il popolo, chiese di poter rientrare a Venezia. Il 14 gennaio 1510, il governo gli neg\u00f2 il consenso; anzi, con la morte, il 26 gennaio, del capitano generale Niccol\u00f2 Orsini gli fu proposto di sostituirlo, ma prefer\u00ec rifiutare.\nLe sue aspirazioni erano infatti altre: infatti, quando nel 1511 il doge Leonardo Loredan cadde malato, inizi\u00f2 a fare pressione sul Consiglio dei Dieci (dove sedevano amici e parenti) perch\u00e9 potessero tessere parole di elogio sui suoi meriti. Il doge, tuttavia, si ristabil\u00ec e il Gritti dovette rinunziare per il momento al soglio ducale.\nSul finire del dicembre 1511 fu impegnato lungo l'Isonzo, quindi partecip\u00f2 all'assedio di Brescia, dove entr\u00f2 all'inizio del febbraio 1512 alla testa delle truppe, in quanto il comandante Giampaolo Baglioni era ammalato. Dopo questo evento nomin\u00f2 uno dei suoi figli naturali, Lorenzo, contabile della podesteria appena ripristinata.\nPrigionia.\nIl successo di Brescia fu per\u00f2 momentaneo: i Francesi, asserragliati nel castello e appoggiati da truppe esterne, il 19 febbraio riuscirono a riprendere la citt\u00e0 e a fare prigioniero il Gritti durante il sacco di Brescia. Portato a Pavia e quindi rinchiuso nel castello Sforzesco di Milano, fu trattato con riguardo da Gian Giacomo Trivulzio che gli prospett\u00f2 la possibilit\u00e0 di un accordo. Fu lo stesso Gritti a inviare una lettera al Consiglio dei Dieci con la proposta, ma la risposta, vincolata dall'alleanza con il papa, fu negativa.\nPassato nelle mani di Luigi XII di Francia, visse a corte in una prigionia dorata, godendo della stima del sovrano che spesso si intratteneva in conversazione con lui. Finalmente, il 26 novembre 1512, il pontefice pass\u00f2 dalla parte dell'imperatore e la Serenissima concluse con la Francia un'alleanza. Fu proprio il Gritti a sottoscrivere l'accordo, il 23 marzo, e il 2 maggio fu autorizzato dalla Repubblica ad unirsi all'esercito francese.\nRitorno a Venezia.\nDopo aver partecipato al fallimentare assedio di Novara, decise di tornare a Venezia passando per Alba e Savona. Raggiunta Genova, fu costretto a riparare a Torriglia in quanto ricercato dai Fregoso, vicini alla Spagna, e poi a Sarzana. Da qui riusc\u00ec a raggiungere Ferrara - attraverso Pietrasanta, Lucca, Pistoia e Bologna - e via Po raggiunse la laguna, dove sbarc\u00f2 la mattina del 1\u00ba luglio. Subito raggiunse il Collegio dove fu accolto con il massimo degli onori e venne al contempo nominato Savio del Consiglio.\nMa gi\u00e0 il 5 luglio una lettera di Bartolomeo d'Alviano chiese il suo ritorno in guerra. L'8 luglio fu eletto provveditore generale a Padova, cinta d'assedio dalle forze imperiali, partendo alla volta della citt\u00e0 il giorno seguente. Dopo aver sovrinteso con grande impegno alla difesa della citt\u00e0 (trascorreva le notti, sveglio o dormendo, sotto porta Santa Croce), il 23 agosto, con l'allentarsi della stretta nemica, torn\u00f2 a Venezia per attendere al suo mandato di Savio.\nIl 4 ottobre era di nuovo sul campo di battaglia, prendendo parte alla battaglia di Creazzo del 7, dove rimase con la retroguardia. L'evento fu una disfatta per i Veneziani; ma il Gritti, pur disarcionato da cavallo e con una storta al piede, raggiunse Padova dove prese a coordinare la riorganizzazione delle truppe. Ma lo scontro guast\u00f2 definitivamente i rapporti con l'Alviano, considerato dall'altro eccessivamente irruento a fronte di una scarsa base tattica.\nIl governo lo allontan\u00f2 dal rivale, nominandolo, il 20 maggio 1514, capitano generale da Mar. In realt\u00e0 il Gritti non prese il comando della flotta, ma rest\u00f2 a Venezia, dove fu di nuovo savio del Consiglio ed entr\u00f2 nella zonta del Consiglio dei dieci.\nIl 13 novembre entr\u00f2 a Milano come membro di una legazione inviata presso re Francesco I di Francia, con cui tratt\u00f2 direttamente. Nominato di nuovo provveditore generale in campo il 26 gennaio 1516, partecip\u00f2 alla ripresa di Brescia del 26 maggio seguente. Nel periodo successivo si occup\u00f2 di questioni economiche, arrivando a vendere i beni comunali di Bergamo per fare fronte a due prestiti che la citt\u00e0 era stata costretta a contrarre, mentre a Orzivecchi concesse un mercato generale con merci sgravate dai dazi.\nIl 24 gennaio 1517 entr\u00f2 a Verona, riconquistata da pochi giorni. Torn\u00f2 a Venezia a met\u00e0 marzo, non senza passare per Treviso per verificarne le fortificazioni. Il 16 marzo rifer\u00ec in Senato sul proprio mandato di provveditore.\nSedette poi in una commissione per il rimborso dei prestiti, che decise l'affrancazione graduale dei tre Monti di Piet\u00e0 veneziani, nonch\u00e9 l'estrazione a sorte dalle cedole con cui ricominciare il pagamento degli interessi.\nIl 14 novembre 1520 fu incaricato di incontrare l'ambasciatore ottomano, che riport\u00f2 l'irritazione per un incidente accaduto a Corone. A fine febbraio 1521 non viene accolta la sua proposta di accompagnare l'ambasciatore straordinario a Costantinopoli con un lauto donativo per il nuovo sultano Solimano, assegnandogli un donativo ben pi\u00f9 ridotto.\nQuesto episodio dimostra come il Gritti non godesse ancora di una considerazione tale da vedere approvate tutte le sue indicazioni. Cos\u00ec, in occasione dell'elezione del successore di Leonardo Loredan, non ottenne un numero di voti sufficienti. Tra gli oppositori pi\u00f9 accaniti spiccava Alvise Priuli, che in pi\u00f9 occasioni denunci\u00f2 in Senato il comportamento presuntuoso e autoritario del Gritti.\nDogato e morte.\nVenne eletto Doge della Repubblica di Venezia il 20 maggio 1523. Dopo aver stipulato un trattato con Carlo V, mantenne Venezia neutrale rispetto alle lotte che ancora agitavano l'Italia.\nAlla sua morte, avvenuta il 28 dicembre 1538, venne sepolto nella chiesa di San Francesco della Vigna."}
{"id": "585526", "revid": "1700659", "url": "https://it.wikipedia.org/wiki?curid=585526", "title": "Dogtown", "text": "Dogtown (letteralmente \"citt\u00e0 del cane\"), \u00e8 una zona di West Los Angeles chiamata cos\u00ec negli anni sessanta. Si estende da Santa Monica sud, a Venice fino al Pacific Ocean Park. In pratica si tratta di tre spiagge confinanti e i quartieri pi\u00f9 vicini al mare.\nSi tratta di una zona molto vicina a Beverly Hills e a Hollywood, ma non \u00e8 nemmeno lontanamente ricca come le due citate. Anzi, negli anni '50 era piuttosto malfamata.\nStoria.\nNel 1952 il visionario sindaco di Venice volle realizzare un suo grande sogno: vedere sorgere la sua citt\u00e0 come una nuova Venezia americana. Si costruirono impalcature, si montarono luci al neon per le strade, si costru\u00ec un enorme parco giochi su un pontile, chiamato Pacific Ocean Park. Le spiagge di Venice non erano mai state cos\u00ec gremite.\nPoi negli anni '60 avvenne la catastrofe: i piloni di legno del pontile cedettero e l'intero parco venne quasi affondato. Cos\u00ec, i piloni sfasciati e altamente pericolosi vennero abbandonati su spiagge ormai deserte.\nTra la fine degli anni '60 e l'inizio dei '70 nella zona si form\u00f2 il celebre gruppo di surfisti e skater Z-Boys.\nDogtown ancora oggi non \u00e8 la spiaggia ideale per i turisti."}
{"id": "585528", "revid": "198277", "url": "https://it.wikipedia.org/wiki?curid=585528", "title": "Roberto Galia", "text": "Caratteristiche tecniche.\nGiocatore.\nHa iniziato a giocare come terzino, impiegabile su entrambe le fasce del campo, passando in seguito al ruolo pi\u00f9 avanzato di mediano.\nDi piede destro naturale e abile nelle incursioni in attacco, era apprezzato per il suo impegno costante e per le sue notevoli doti fisiche e atletiche.\nCarriera.\nGiocatore.\nClub.\nCresciuto nel settore giovanile del , esordisce in Serie A il 10 maggio 1981, a 18 anni, nella sfida casalinga contro il (0-1); il 24 maggio dello stesso anno, proprio all'ultima giornata di campionato, un suo gol al determina il 2-1 finale che regala la salvezza ai lariani. Di contro, l'anno successivo le sue 21 presenze non riescono a salvare i biancobl\u00f9 dalla retrocessione. Nella stagione 1982-1983 fa parte di un Como imbottito di talentuosi giovani cresciuti nel vivaio, capace di sfiorare la promozione (rimane agli annali una vittoria sul poi vincitore del campionato), che per\u00f2 sfugge agli spareggi contro e .\nPassato alla nell'estate seguente, Galia \u00e8 schierato titolare per tre stagioni consecutive, in cui d\u00e0 prova della sua versatilit\u00e0 giocando sia da terzino, su entrambe le fasce, sia da mediano: con i blucerchiati partecipa alla vittoria della Coppa Italia 1984-1985, il primo trofeo nella storia del club. Nel 1986 \u00e8 ingaggiato dal allenato da Osvaldo Bagnoli, il quale posiziona Galia davanti alla difesa in pianta stabile.\nNell'estate 1988 passa alla , con cui gioca per le successive sei stagioni, riscuotendo la fiducia di tutti gli allenatori che si alternano sulla panchina bianconera: dapprima Dino Zoff, poi Luigi Maifredi e infine Giovanni Trapattoni. A Torino conquista un'altra Coppa Italia nel 1990, siglando peraltro il decisivo 1-0 nella finale di ritorno contro il Milan, e due Coppe UEFA: la prima sempre nel 1990, contro la , in cui segna un'altra rete nella finale di andata, e la seconda nel 1993, contro il .\nAncora trentunenne, nell'estate 1994 passa all', con cui per\u00f2 rimane solo fino a novembre dello stesso anno, e poi chiude la carriera con un triennio nel club che l'aveva lanciato, il Como, con cui retrocede dalla Serie B alla Serie C1 nella prima stagione.\nAnnovera oltre 300 presenze e 15 gol in A, 65 presenze e 6 gol in B e 54 gare in C1.\nNazionale.\nHa giocato 12 gare con la nazionale Under-21, con cui ha fatto il suo esordio il 6 ottobre 1982 nell'1-1 contro l'), nonch\u00e9 12 gare con la nazionale olimpica nel biennio 1986-1988: qui allenato da Dino Zoff nelle fasi di qualificazione e poi da Francesco Rocca al torneo olimpico di ), ha segnato anche il gol della vittoria in Italia- (1-0) durante le fasi di qualificazione.\nQuanto alla nazionale maggiore, Galia ha avuto modo di vestire la maglia azzurra solo nell'estate 1992, in occasione della U.S. Cup: qui il commissario tecnico Arrigo Sacchi lo schiera, peraltro fuori posizione, in tre occasioni, nello 0-0 col del 31 maggio, in cui subentra a Luca Fusi, nel 2-0 all' del 4 giugno, in cui scende in campo per la priam volta da titolare, e nell'1-1 contro i padroni di casa degli del 6 giugno, dov'\u00e8 sostituito da Fusi.\nAllenatore.\nHa iniziato la carriera in panchina come vice di Loris Dominissini al nel campionato di Serie B 2001-2002. Conquistata la massima serie, torna in cadetteria dopo la retrocessione della stagione 2002-2003 e addirittura dirige la squadra nelle ultime otto partite del campionato 2003-2004, quando la squadra ritorna in Serie C1. Nel 2004 viene contattato dal , nella seconda divisione svizzera. Da fine febbraio a giugno 2007 ha allenato la , in Serie C2, sfiorando i play-out. Il 6 dicembre dello stesso anno comincia la sua avventura sulla panchina del Turate, squadra di Serie D, al posto del dimissionario Domenico Zilio.\n\u00c8 stato responsabile tecnico della \" Soccer School\" di Cogliate.\nNel maggio 2012 torna al Como per occuparsi del rilancio del settore giovanile biancobl\u00f9. Nel luglio 2015 assume l'incarico di allenatore della formazione Primavera del Como, in coppia con Andrea Ardito."}
{"id": "585534", "revid": "767487", "url": "https://it.wikipedia.org/wiki?curid=585534", "title": "Tartegnin", "text": "Tartegnin (toponimo francese) \u00e8 un comune svizzero di 236 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585536", "revid": "87128", "url": "https://it.wikipedia.org/wiki?curid=585536", "title": "Stazione di Santa Maria Novella", "text": ""}
{"id": "585543", "revid": "2136", "url": "https://it.wikipedia.org/wiki?curid=585543", "title": "Pendenza massima", "text": ""}
{"id": "585548", "revid": "10929", "url": "https://it.wikipedia.org/wiki?curid=585548", "title": "Pairc an Fhionn-Uisce", "text": ""}
{"id": "585554", "revid": "287204", "url": "https://it.wikipedia.org/wiki?curid=585554", "title": "Cotia", "text": "Cotia \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Itapecerica da Serra.\nStoria.\nFondata nel 1580, \u00e8 municipio autonomo dal 1856.\nGeografia fisica.\nConfina con Itapevi a nordovest e nord, Jandira e Carapicu\u00edba a nord, Osasco e la capitale San Paolo a nord est, Embu e Itapecerica da Serra a est, S\u00e3o Louren\u00e7o da Serra a sud, Ibi\u00fana e S\u00e3o Roque a ovest e Vargem Grande Paulista a nord est."}
{"id": "585555", "revid": "110157", "url": "https://it.wikipedia.org/wiki?curid=585555", "title": "Allaman", "text": "Allaman (toponimo francese) \u00e8 un comune svizzero di 435 abitanti del Canton Vaud, nel distretto di Morges.\nGeografia fisica.\nAllaman \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAllaman \u00e8 servito dall'omonima stazione, capolinea delle linee S3 e S4 della rete celere del Vaud.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585556", "revid": "34807", "url": "https://it.wikipedia.org/wiki?curid=585556", "title": "Partiti politici", "text": ""}
{"id": "585557", "revid": "125978616", "url": "https://it.wikipedia.org/wiki?curid=585557", "title": "Viktor Janukovy\u010d", "text": "Ha ricoperto la carica di Primo ministro per tre volte: dal 2002 al 2004, dal 2004 al 2005 e dal 2006 al 2007. \u00c8 stato anche il leader del Partito delle Regioni, che era uno dei principali partiti del paese.\nFu governatore della sua regione natale, l'oblast' di Donec'k, dal 1997 al 2002, e uno dei candidati alle elezioni presidenziali del 2004; sconfitto da Viktor Ju\u0161\u010denko, \u00e8 in seguito tornato a occupare la carica di Primo ministro (dal 10 agosto 2006 al 18 settembre 2007). Nel 2010 ha vinto le elezioni presidenziali contro la sfidante Julija Tymo\u0161enko, fino al suo esautoramento nel 2014.\nBiografia.\nGiovent\u00f9 e ideali.\nViktor Janukovy\u010d nacque nel villaggio di \u017dukovka, presso Jenakijeve, nell'oblast' di Donec'k, nella RSS Ucraina. Janukovy\u010d nacque in un quartiere operaio; il padre era un macchinista di etnia bielorussa, che proveniva da Januki, nel Voblasc' di Vicebsk. La madre era una bambinaia russa, e mor\u00ec quando Janukovy\u010d aveva appena due anni. Quando egli giunse nell'adolescenza, perse anche il padre, e fu quindi allevato dalla nonna. Janukovy\u010d si considera un ucraino.\nPer due volte, nel 1968 e nel 1970, Janukovy\u010d fu imprigionato per furto e per ingiurie. Durante le elezioni presidenziali del 2004, annunci\u00f2 la sua assoluzione del 1978.\nGeorgij Beregovoj, un cosmonauta sovietico di origine ucraina, \u00e8 stato a lungo protettore di Janukovy\u010d. Si diceva che Beregovoj, in quanto membro del soviet del Bacino del Donec, stesse proteggendo un giovane incarcerato ingiustamente e promuovendo la sua carriera futura.\nIstruzione e inizi in politica.\nNel 1972 Janukovy\u010d divenne elettricista in una compagnia di bus locali, e in seguito complet\u00f2 gli studi all'istituto tecnico. Nel 1980 si laure\u00f2 per corrispondenza all'istituto Politecnico di Donec'k in ingegneria meccanica. Subito dopo la laurea, Janukovy\u010d fu nominato manager capo di una societ\u00e0 di trasporti di Jenakijeve, e entr\u00f2 nel Partito Comunista dell'Unione Sovietica.\nQuesta nomina segn\u00f2 l'inizio di una carriera di posizioni manageriali nell'ambito dei trasporti regionali. La carriera politica di Janukovy\u010d inizi\u00f2 quando fu nominato vice-capo dell'amministrazione dell'oblast' di Donec'k nell'agosto 1996. Il 14 maggio 1997 fu nominato capo dell'amministrazione (cio\u00e8 governatore). Tra il maggio 1999 e il maggio 2001 fu anche capo del Consiglio dell'oblast' di Donec'k.\nNel 2001 Janukovy\u010d si laure\u00f2 all'Accademia Ucraina di Commercio con un master in diritto internazionale. In seguito, gli fu assegnato il titolo di dottore in scienza e di professore.\nPrimo ministro dal 2002 al 2004.\nIl presidente Leonid Ku\u010dma nomin\u00f2 Viktor Janukovy\u010d primo ministro a seguito delle dimissioni di Anatolij Kinakh. Janukovy\u010d inizi\u00f2 il suo mandato il 21 novembre 2002 con una fiducia da parte della Verchovna Rada (il Parlamento nazionale) di 234 voti. Con Janukovy\u010d, il governo inizi\u00f2 a prestare pi\u00f9 attenzione alla riforma dell'industria del carbone.\nIn politica estera, il governo di Janukovy\u010d fu considerato politicamente vicino alla Russia, anche se dichiar\u00f2 il sostegno per l'accesso dell'Ucraina nell'Unione europea. Nonostante la coalizione parlamentare di Janukovy\u010d non volesse l'ingresso dell'Ucraina nella NATO, il governo acconsent\u00ec all'invio di truppe ucraine nella guerra d'Iraq a sostegno della guerra al terrorismo intrapresa dagli Stati Uniti.\nCampagna presidenziale del 2004.\nNel 2004, da Primo Ministro, Janukovy\u010d partecip\u00f2 alle controverse elezioni presidenziali, come candidato del Partito delle Regioni. La sua principale fonte di sostegno proveniva dalle parti meridionali e orientali dell'Ucraina, che tradizionalmente sono a favore di stretti legami con la vicina Russia. Al primo turno di votazioni, il 31 ottobre, Janukovy\u010d ottenne il secondo posto con il 39,3% dei voti, rispetto al candidato di Ucraina Nostra Viktor Ju\u0161\u010denko, che ebbe il 39,8% del sostegno popolare. Dato che nessun candidato raggiunse la soglia del 50% dei voti, fu necessario il secondo turno.\nAl secondo turno (21 novembre 2004), Janukovy\u010d fu inizialmente dichiarato vincitore. Tuttavia, la legittimit\u00e0 delle elezioni fu posta in discussione da molti ucraini, da organizzazioni internazionali e dai governi stranieri che avanzarono ipotesi di frode elettorale. Il secondo turno fu quindi annullato dalla Corte suprema dell'Ucraina e nella sua ripetizione (26 dicembre 2004), Janukovy\u010d perse contro Ju\u0161\u010denko con il 44,2% contro il 51,9%.\nDopo le elezioni, il parlamento ucraino approv\u00f2 una mozione di sfiducia al governo, obbligando quindi il Presidente uscente Leonid Ku\u010dma a sciogliere il governo di Janukovy\u010d e a nominarne un altro. Cinque giorni dopo la sconfitta elettorale, Janukovy\u010d si dimise dalla carica di Primo Ministro.\nIn occasione delle elezioni, Janukovy\u010d aveva consegnato alla Commissione Elettorale Ucraina una scheda biografica in cui il proprio grado accademico era riportato con un refuso (\"Proffessore\"): a seguito di ci\u00f2, inizi\u00f2 ad essere chiamato con questo nomignolo dai principali media a lui opposti.\nCarriera politica dopo il 2004 e Presidenza della Repubblica.\nDopo la sua sconfitta elettorale, Janukovy\u010d continu\u00f2 a guidare il principale partito di opposizione il Partito delle Regioni mentre il suo rivale Ju\u0161\u010denko venne nominato presidente il 23 gennaio 2005: il giorno successivo Julija Tymo\u0161enko divenne Primo ministro, ma le spaccature all'interno della maggioranza portarono a diverse sostituzioni tra i ministri: la stessa Tymo\u0161enko venne sostituita come primo ministro da Jurij Jechanurov nel novembre 2005.\nJanukovy\u010d ebbe cos\u00ec una buona occasione per tornare al potere con le elezioni parlamentari del 2006 (26 marzo) sia per le divisioni dei suoi avversari, sia perch\u00e9 con il nuovo assetto costituzionale entrato in vigore il 1\u00ba gennaio 2006, il Primo Ministro e il suo governo sarebbero stati nominati dal Parlamento.\nNel frattempo, nel gennaio 2006, il Ministro degli Interni diede inizio ad un'investigazione ufficiale riguardo alla presunta assoluzione per i reati commessi da Janukovy\u010d in giovent\u00f9. Jurij Lucenko, capo del ministero, annunci\u00f2 che i testi forensi provavano la mancanza di assoluzione, e sostenne inizialmente che questo fatto impediva formalmente a Janukovy\u010d di candidarsi per le elezioni parlamentari. Tuttavia, quest'ultima affermazione fu poi corretta qualche giorno dopo da Lucenko stesso, che afferm\u00f2 che il risultato dell'investigazione non impediva l'eleggibilit\u00e0 di Janukovy\u010d, dato che la privazione dei diritti civili a causa delle passate condanne era gi\u00e0 comunque scaduta a causa della prescrizione.\nL'esito delle elezioni parlamentari vide il Partito delle Regioni assicurarsi la maggioranza relativa, ma con un numero di parlamentari (186 su 450) insufficiente a formare il governo da solo. Janukovy\u010d condusse le trattative per la formazione del governo dopo l'elezione, con i partiti capeggiati da Viktor Ju\u0161\u010denko (terzo con 81 parlamentari) o dall'ex Primo Ministro Julija Tymo\u0161enko (seconda con 129). Nonostante l'astio tra Janukovy\u010d e il Presidente, i due furono obbligati a giungere a un compromesso. In cambio dell'assicurazione da parte di Janukovy\u010d che non avrebbe interferito con le ambizioni filo-occidentali del Presidente, Ju\u0161\u010denko diede a Janukovy\u010d la possibilit\u00e0 di costituire un governo in cooperazione con il suo partito, Ucraina Nostra, il 3 agosto 2006. I cosiddetti ministeri \"umanitari\", come anche l'esercito e la polizia, rimasero capeggiati dagli alleati di Ju\u0161\u010denko, mentre i ministeri riguardanti l'economia e le finanze, oltre a tutte le cariche di vice-Primo Ministro, andarono sotto il controllo di Janukovy\u010d.\nL'ex alleata di Ju\u0161\u010denko ed ex Primo Ministro Julija Tymo\u0161enko annunci\u00f2 la propria intenzione di portare il suo partito all'opposizione subito dopo tale accordo.\nIl 25 maggio 2007 fu assegnata a Viktor Janukovy\u010d la carica di Presidente del Consiglio dei Capi di Governo della Comunit\u00e0 degli Stati Indipendenti.\nAlle elezioni parlamentari del 2007, svoltesi il 30 settembre, il Partito delle Regioni ottenne 175 su 450 seggi (il 34,37% dei voti) alla Verchovna Rada. Nonostante l'incremento nella percentuale dei voti rispetto alle elezioni del 2006 (quando ottenne il 32,14%), il partito perse 130.000 voti e 11 seggi parlamentari. Dopo che Ucraina Nostra e il Blocco Julija Tymo\u0161enko ebbero formato una coalizione di governo il 18 dicembre 2007, il Partito delle Regioni pass\u00f2 all'opposizione.\nNel 2009, Janukovy\u010d annunci\u00f2 la sua intenzione di concorrere alle elezioni presidenziali del 2010.. Si affid\u00f2 a specialisti stranieri, che lo aiutarono a cambiare completamente la sua immagine pubblica.. Vinse il primo turno, svoltosi il 17 gennaio 2010, con una decina di punti di vantaggio sulla Tymo\u0161enko. Il ballottaggio, tenutosi il 7 febbraio, conferm\u00f2 la sua vittoria col 51,84% dei voti, tre punti e mezzo percentuali in pi\u00f9 della sua rivale.\nEuromaidan.\nA novembre 2013 si verificano una serie di proteste popolari contro il Presidente Janukovy\u010d sfociate nella occupazione di Piazza Indipendenza a Kiev (gi\u00e0 teatro della Rivoluzione Arancione del 2004) da parte di giovani pro-Europa dopo che il Presidente, data la critica situazione delle finanze pubbliche, aveva rifiutato di firmare un accordo di associazione dell'Ucraina all'Europa, in favore di un prestito russo (acquisto di titoli di stato per circa 15 miliardi di dollari) concesso dal Presidente Putin, che legava ancora di pi\u00f9 il Paese alla Russia. Ulteriore motivo di protesta per la popolazione \u00e8 stato il rapido accrescimento di ricchezze che ha visto i figli e i parenti prossimi di Janukovy\u010d diventare miliardari mentre l'economia del Paese si indeboliva. Inoltre alcuni comparti industriali ucraini sono stati delocalizzati in Russia e vasti territori agricoli venduti alla Cina, Paese che invia in Ucraina la propria manodopera, a discapito di quella locale, creando ampie sacche di disoccupazione e malcontento in aree rurali dell'Ucraina. A gennaio 2014 gli scontri diventano sempre pi\u00f9 duri e violenti tra manifestanti e forze speciali. Si verificano violenti attacchi della polizia alle barricate erette dai manifestanti in Piazza Indipendenza e l'occupazione del Municipio di Kiev e del Ministero dell'Agricoltura, mentre il Parlamento vota dure leggi antiprotesta. Intanto le proteste dilagano violente in tutto il Paese come a Leopoli, citt\u00e0 di confine con la Polonia, dove il Governatore della Provincia Oblast di Leopoli Olev Salo si dimette pubblicamente in piazza minacciato dai manifestanti scesi in piazza che lo circondavano. Intanto Janukovy\u010d rimuove il segretario aggiunto del Consiglio di sicurezza nazionale e di difesa dell'Ucraina, Vladimir Sivkovi\u010d, ed il Sindaco di Kiev, Alexandre Popov, ritenuti responsabili delle violenze. Il Presidente offre la guida del Governo all'opposizione dicendosi disponibile a nominare i capi della rivolta Arsenij Jacenjuk l'ex ministro degli Esteri del Governo Tymo\u0161enko e l'ex pugile Vitalij Kly\u010dko Premier e Vicepremier, ma l'accordo \u00e8 bocciato in quanto i manifestanti chiedono, oltre ad elezioni anticipate, le dimissioni immediate di Janukovy\u010d. Il 25 gennaio violente proteste scoppiano nuovamente con l'occupazione del Ministero dell'Energia e di Casa Ucraina, che viene messa a ferro e fuoco. Il Presidente chiede al Parlamento di votare una amnistia per tutti i manifestanti e l'abrogazione delle leggi antiprotesta, in cambio della fine alle violenze di piazza. Dopo il voto il Primo Ministro Mykola Azarov, fedelissimo di Janukovy\u010d, si dimette per facilitare la transizione.\nA febbraio le rivolte diventano sempre pi\u00f9 sanguinose senza riuscire a trovare una mediazione tra il Presidente ed opposizioni. Forti cominciano ad essere le minacce da parte di ONU, Unione europea e Stati Uniti d'America che minacciano dure sanzioni contro il Presidente ritenuto responsabile delle violenze di piazza e della feroce repressione che continua a godere ormai soltanto dell'appoggio dell'alleata Russia, che parla di indebite pressioni straniere e tentativi di golpe. Il 18 febbraio le violenze dilagano sanguinose con 28 morti tra cui 7 poliziotti e 335 feriti. \nIl 20 febbraio \u00e8 il giorno pi\u00f9 sanguinoso della protesta; viene posto in essere un vero e proprio assalto ai palazzi del potere ed i manifestanti marciano verso il Palazzo del Governo e del Parlamento. La polizia per la prima volta spara sui manifestanti e lascia a terra oltre 100 morti e ben 700 feriti con i manifestanti che si proteggono sotto scudi di cartone sotto il fuoco dei cecchini e mentre 67 poliziotti vengono presi come ostaggi dagli stessi. (Simbolo del massacro resta il gesto di una giovane infermiera ucraina Olesja \u017dukovskaja che ferita gravemente da un proiettile twitta nello stesso momento \u00ab\u042f \u0432\u043c\u0438\u0440\u0430\u044e\u00bb [\"Muoio\"]. La giovane infermiera, militante di un partito di estrema destra molto attivo negli scontri armati, \u00e8 poi sopravvissuta). Dopo questo bagno di sangue Janukovy\u010d e i capi dell'opposizione arrivano ad un accordo che prevede elezioni anticipate e Governo di Unit\u00e0 Nazionale nonch\u00e9 ritorno alla Costituzione del 2004, con sensibile limitazione poteri presidenziali. La condanna del Parlamento alle violenze \u00e8 unanime.\nIl 22 febbraio si ha l'epilogo della protesta Euromaidan: i manifestanti chiedono le dimissioni di Janukovy\u010d che, ormai circondato, fugge dalla capitale Kiev facendo perdere le sue tracce, forse per rifugiarsi al confine ucraino orientale in una citt\u00e0 russofona o forse all'estero proprio nella stessa Russia, mentre il Palazzo presidenziale \u00e8 assaltato dai manifestanti. Con lui scappano anche il Presidente del Parlamento ucraino Vladimir Rybak e il Ministro dell'Interno Vitalij Zachar\u010denko, che lasciano i loro incarichi. In sostituzione il Parlamento nomina Oleksandr Tur\u010dynov, ex capo dei servizi segreti e braccio destro dell'ex premier Tymo\u0161enko, come Presidente del Parlamento e Premier \"ad interim\". Intanto, dopo le voci di possibili dimissioni di Janukovy\u010d, egli appare in TV dichiarando che nel Paese \u00e8 in atto un colpo di Stato con metodi nazisti affermando di restare al suo posto. Diversi reparti della polizia si schierano con i manifestanti. Intanto il Parlamento vota la richiesta di impeachment presentata dalle opposizioni al Presidente Janukovy\u010d; essa viene approvata con 328 s\u00ec, 0 no e 6 astenuti su 334 presenti sul plenum di 445 (il Partito delle Regioni del Presidente Janukovy\u010d ormai esautorato non partecipa al voto con i suoi 135 deputi rimanendo partito di maggioranza, poich\u00e9 70 esponenti su 204 sono passati all'opposizione ed altri sono fuggiti dal Paese) e dichiara l'immediata decadenza di Janukovy\u010d dalla carica presidenziale, che a sua volta denuncia la propria destituzione come un colpo di Stato.\nIl 24 febbraio, il ministro dell'Interno Arsen Avakov annuncia che Janukovy\u010d \u00e8 ricercato, assieme ad altre persone ritenute responsabili della strage, e che \u00e8 stato emesso un mandato di arresto nei suoi confronti con l'accusa di uccisione di massa. Nelle zone a maggioranza filo russa la situazione si complica poich\u00e9 in Crimea il parlamento regionale viene preso d'assalto con le armi e occupato, mentre dei miliziani tatari prendono il controllo di due aeroporti: quello di Belbek e quello della capitale Simferopoli, a 20 chilometri da Sebastopoli. La Russia inizia ad effettuare delle importanti esercitazioni militari terrestri sul confine e muove la flotta nel Mar Nero.\nIn Russia.\nIl 27 febbraio Janukovy\u010d ricompare a Rostov sul Don dove, in una conferenza stampa, dichiara di essere stato illegittimamente deposto da forze neofasciste e di non volere la separazione della Crimea. Il nuovo governo nel frattempo chiede ufficialmente alla Russia la sua estradizione.\nIn seguito ad Euromaidan si stabilisce in Russia. Il 22 marzo 2015 perde uno dei figli, Viktor Janukovi\u010d Jr., morto annegato nel lago Bajkal, in Russia.\nCondanna per alto tradimento.\nIl 24 gennaio 2019 \u00e8 stato condannato dal Tribunale di Kiev a 13 anni di carcere per alto tradimento. Il processo \u00e8 iniziato nel 2017 e si \u00e8 svolto in 89 udienze, con la contumacia dell'ex Presidente filorusso, dato che, prima di perdere il potere, nel 2014 era scappato in Russia. Il Tribunale ha riconosciuto la sua \"complicit\u00e0 nello scatenare una guerra di aggressione contro l'Ucraina\" da parte della Russia. La sentenza ha inoltre stabilito che \"con i suoi atti illegittimi e premeditati ha commesso un crimine che mina le fondamenta della sicurezza nazionale ucraina\". Nel percorso motivazionale i giudici hanno evidenziato come il 1\u00ba marzo 2014 Janukovy\u010d si sia reso responsabile d'aver sollecitato per iscritto, tramite una lettera indirizzata al presidente russo Vladimir Putin, l'intervento armato dell'esercito russo e delle forze di polizia sul suolo ucraino per ristabilire l'ordine e impedire le manifestazioni della popolazione."}
{"id": "585562", "revid": "8911", "url": "https://it.wikipedia.org/wiki?curid=585562", "title": "La famiglia mezil", "text": ""}
{"id": "585563", "revid": "451304", "url": "https://it.wikipedia.org/wiki?curid=585563", "title": "Fritigerno", "text": "Biografia.\nLe prime fonti che menzionano il nome di Fritigerno vengono dal periodo in cui l'Imperatore romano, Valente, combatt\u00e9 contro i Visigoti tra il 367 e il 369, e al tempo dell'invasione degli Unni (375). In questo periodo i Visigoti si erano divisi in due diversi partiti, uno seguace di Fritigerno e l'altro di Atanarico, un condottiero visigoto che era pagano della tradizione mitologica germana, mentre Fritigerno, probabilmente per ottenere maggior credito presso Valente, al quale aveva chiesto aiuto nella guerra civile contro Atanarico, si era convertito al Cristianesimo, per la precisione al credo ariano.\nGli Unni, giunti nel frattempo in Europa, avevano sconfitto gli Alani e sottomesso i Goti dell'est o Ostrogoti, cominciarono a esercitare pressione sui confini delle terre abitate dai Visigoti; a questo punto il gruppo di Visigoti guidato da Atanarico, incalzato dagli Unni, si ritir\u00f2 in Transilvania, dopo aver perso gran parte delle sue ricchezze; questo fatto caus\u00f2 il passaggio di molti Visigoti dal gruppo di Atanarico a quello di Fritigerno, che implor\u00f2 l'ammissione in territorio romano e riusc\u00ec a persuadere Valente a consentire a lui e alle sue genti di attraversare il Danubio e trovare salvezza nella provincia romana della Mesia. Secondo gli accordi, i goti sarebbero stati coscritti nell'esercito romano e a loro sarebbe stata concessa piena cittadinanza, ma in realt\u00e0 non accadde niente di tutto questo.\nDurante l'autunno del 376, mentre i romani controllavano le genti di Fritigerno e Alavivo a stabilirsi nella Mesia, gli Ostrogoti, guidati da Alateo e Safrax, entrarono nelle terre dell'impero dai valichi non presidiati dalle guarnigioni impegnate coi Visigoti; la presenza di troppe persone in un'area ristretta, come la provincia della Mesia, che era stata loro assegnata port\u00f2 ad una penuria di cibo, che, nel 377, caus\u00f2 una carestia, e dette inizio delle ostilit\u00e0 tra Romani e Goti. Fritigerno chiese aiuto ai governanti della provincia, Flavio Lupicino e Massimo, i quali, anzich\u00e9 rispondere all'appello, decisero di approfittare della situazione e vendere provvigioni al mercato nero a prezzi esorbitanti. I Goti furono costretti a vendere i propri bambini come schiavi per sopravvivere e, come era pratica romana per liberarsi di personaggi scomodi, alcuni dei leader goti invitati ad un banchetto organizzato dai romani, furono uccisi mentre altri vennero presi in ostaggio. Probabilmente tra questi ultimi era Alavivo (da quel momento non si sa pi\u00f9 nulla di lui), probabilmente fu catturato o ucciso, mentre Fritigerno riusc\u00ec a rientrare al suo accampamento, riunendosi alle sue genti per diventarne leader supremo, che diede inizio alle ostilit\u00e0 contro l'impero romano. Fritigerno guid\u00f2 i suoi uomini alla vittoria contro le truppe di Lupicino nella battaglia di Marcianopoli; questa sconfitta cre\u00f2 un vuoto nella difesa nella regione che permise ai goti di prendere il controllo effettivo della pi\u00f9 ricca Tracia. La crisi continu\u00f2 nel 378 e, il 9 agosto di quell'anno, Fritigerno vendic\u00f2 la sconfitta subita dalle sue genti alla battaglia di Naisso di 109 anni prima con la vittoria nella battaglia di Adrianopoli (378) una delle peggiori sconfitte dei Romani, nella quale l'imperatore Valente fu ucciso. Dopo la clamorosa vittoria sul campo i Goti, sconsigliati da Fritigerno, tentarono inutilmente di conquistare Adrianopoli e poi si voltarono verso Costantinopoli, che non pot\u00e9 essere conquistata per la mancanza di macchine da assedio appropriate.\nFritigerno continu\u00f2 a combattere i romani con alterne fortune per i due anni successivi, venendo riconosciuto dalla maggior parte dei visigoti come re. Quando mor\u00ec, Atanarico fu riconosciuto come capo da tutti i Visigoti e divenne di fatto il primo re universalmente riconosciuto dalla totalit\u00e0 delle genti visigote, il quale riusc\u00ec infine a firmare una pace con l'imperatore Teodosio I."}
{"id": "585565", "revid": "287204", "url": "https://it.wikipedia.org/wiki?curid=585565", "title": "Amputechture", "text": "Amputechture \u00e8 il terzo album di inediti dei The Mars Volta, che vede la luce a meno di due anni di distanza dal precedente \"Frances the Mute\".\nAl momento dell'uscita di \"Frances\", Amputechture era gi\u00e0 pronto all'incirca al 50%.\nAl momento dell'uscita di Amputechture, la band \u00e8 gi\u00e0 da tempo al lavoro sul futuro quarto album, di cui suona una canzone che potrebbe farne parte per la prima volta in concerto a Chicago sul finire di settembre 2006.\nIl disco.\nL'album, a detta dei suoi autori, parla del conflitto fra spiritualit\u00e0 ed istituzione, fra popolo e Chiesa, e in particolare sembra riferirsi alle varie nefandezze compiute nei secoli \"in nome\" del cattolicesimo e affronta il tema dell'illuminazione religiosa. Come ogni lavoro dei Mars Volta, \u00e8 aperto alle pi\u00f9 varie interpretazioni. L'album, a dispetto dei due precedenti, non rappresenta un vero e proprio \"concept\", bens\u00ec un disco le cui liriche pezzo dopo pezzo, mutano argomento, ma con l'intento di fornire un quadro d'insieme che rispecchi l'intera opera e non le singole canzoni separate. Insomma se \"De-loused in the Comatorium\" e \"Frances the Mute\" erano due concept basati su una vera e propria \"trama\" che si evolveva insieme al disco, qui si \u00e8 decisamente pi\u00f9 dalle parti del concept \"filosofico\" e il tema affrontato da questi \"filosofi del rock\" pare essere la religione, nella sua accezione pi\u00f9 negativa.\nIl titolo altro non \u00e8 che un neologismo coniato in passato dal defunto ex-membro della band Jeremy Michael Ward, un gioco di parole che incrocia costruzione e distruzione, un titolo che calza di sicuro al disco e all'opera \"tutta\" dei Volta."}
{"id": "585566", "revid": "125941182", "url": "https://it.wikipedia.org/wiki?curid=585566", "title": "Leonid Ku\u010dma", "text": "Biografia.\nLeonid Kuchma \u00e8 nato nel villaggio di Chaikine nell'Oblast' rurale di Chernihiv. Suo padre, Danylo Prokopovych Kuchma (1901-1942), fu ferito nella seconda guerra mondiale e alla fine mor\u00ec per le ferite riportate nell'ospedale da campo n. 756 (vicino al villaggio di Novoselytsia) quando Leonid aveva quattro anni. Sua madre, Paraska Trokhymivna Kuchma, lavorava in un kolhoz. Kuchma ha frequentato la scuola di educazione generale Kostobobrove nella vicina Semenivka Raion. Successivamente si iscrisse all'Universit\u00e0 Nazionale di Dnipropetrovsk e si laure\u00f2 nel 1960 in ingegneria meccanica (specializzandosi in ingegneria aerospaziale). Lo stesso anno si un\u00ec al Partito Comunista dell'Unione Sovietica. \nDopo la laurea, Kuchma ha lavorato nel campo dell'ingegneria aerospaziale per lo Yuzhnoye Design Bureau di Dnipropetrovsk. A 28 anni divenne direttore dei test per il Bureau schierato al cosmodromo di Baikonur. Alcuni osservatori politici hanno sostenuto che la carriera iniziale di Kuchma fu significativamente influenzata dal suo matrimonio con Lyudmila Talalayeva, una figlia adottiva di Gennadiy Tumanov, il capo ingegnere di Yuzhmash e in seguito ministro sovietico della costruzione di macchine medie. \nA 38 anni Kuchma divenne capo del partito comunista presso la Yuzhny Machine-building Plant e membro del Comitato Centrale del Partito Comunista d'Ucraina. Fu delegato del 27\u00ba e 28\u00ba Congresso del Partito Comunista dell'Unione Sovietica. Alla fine degli anni 1980, Kuchma critic\u00f2 apertamente il Partito Comunista. \nNel 1982 Kuchma \u00e8 stato nominato primo vice ingegnere progettista generale presso Yuzhmash e dal 1986 al 1992 ha ricoperto la posizione di direttore generale dell'azienda.\nPrimo ministro dell'Ucraina.\nDal 1990 al 1992, Kuchma \u00e8 stato membro della Verkhovna Rada (il parlamento ucraino). Nel 1992 \u00e8 stato nominato Primo Ministro dell'Ucraina. Si dimise un anno dopo, lamentando \"il lento ritmo delle riforme\". Fu rieletto in parlamento nel 1994. \nPresidente dell'Ucraina (1994\u20132005).\nKuchma si dimise dalla carica di Primo Ministro nel settembre 1993 per candidarsi alla presidenza nel 1994 su una piattaforma per rilanciare l'economia ripristinando le relazioni economiche con la Russia e riforme pi\u00f9 rapide a favore del mercato. Kuchma ottenne una chiara vittoria contro il presidente in carica Leonid Kravchuk, ricevendo un forte sostegno dalle aree industriali dell'est e del sud. I suoi peggiori risultati sono stati nell'ovest del paese. \nKuchma \u00e8 stato rieletto nel 1999 per il suo secondo mandato. Questa volta le aree che in precedenza gli avevano dato il sostegno pi\u00f9 forte votarono per i suoi avversari, mentre le aree che avevano votato contro di lui, questa volta, lo sostennero. \nDurante la sua presidenza, Kuchma chiuse i giornali dell'opposizione e diversi giornalisti morirono in circostanze misteriose. Secondo lo storico Serhy Yekelchyk, l'amministrazione del presidente Kuchma \"ha impiegato liberamente frodi elettorali\" durante il referendum costituzionale del 2000 e le elezioni presidenziali del 1999.\nIl 15 dicembre 2000 spinse personalmente il pulsante per lo spegnimento dell'ultimo reattore funzionante della centrale nucleare di \u010cernobyl', facendo cessare ogni attivit\u00e0 dell'impianto.\nVita privata.\nNel 1967, Kuchma spos\u00f2 Lyudmyla Talalayeva. "}
{"id": "585569", "revid": "1877347", "url": "https://it.wikipedia.org/wiki?curid=585569", "title": "Cornetta", "text": "La cornetta \u00e8 uno strumento simile alla tromba. Non deve essere confuso con il medievale cornetto.\nStrumento standard nella banda, derivante dalla famiglia della chiarina. In questo ruolo \u00e8 comunque sempre pi\u00f9 sostituita dalla tromba, preferita anche in orchestra o dai solisti.\nRelazione con la tromba.\nLa cornetta fu inventata aggiungendo i pistoni al corno postale negli anni '20 del XIX secolo. Le valvole permisero di utilizzare melodicamente lo strumento per tutto il suo registro. Le trombe furono pi\u00f9 lente ad adottare la nuova tecnologia delle valvole, cos\u00ec i compositori, per il successivo secolo e pi\u00f9, scrissero spesso parti differenti per tromba e cornetta. La tromba suonava parti di fanfara, mentre la cornetta suonava parti pi\u00f9 melodiche. La tromba moderna ha valvole che permettono di suonare le stesse note con la stessa diteggiatura della cornetta.\nLa cornetta e la tromba in una determinata chiave (solitamente si\u266d) suonano alla stessa tonalit\u00e0, e la tecnica strumentale \u00e8 molto simile. Comunque cornetta e tromba non sono totalmente intercambiabili a causa della grande differenza di timbro. Esiste anche, ma normalmente solo nelle bande di ottoni, il modello soprano in mi\u266d, intonata una quarta sopra il modello in si\u266d.\nDiversamente dalla tromba, che ha un corpo prevalentemente cilindrico, la cornetta \u00e8 conica, molto sottile all'altezza del bocchino, allargandosi gradualmente fino alla campana. La forma conica produce un suono caldo e morbido, distinguibile dal suono squillante e penetrante della tromba. Il suono della cornetta \u00e8 spesso preferito dai musicisti jazz, legandosi meglio a molti degli strumenti utilizzati nelle formazioni jazz. La forma conica la rende anche pi\u00f9 agile della tromba nei passaggi veloci. \u00c8 anche spesso preferita dai novizi perch\u00e9 pi\u00f9 facile da maneggiare, con il suo baricentro pi\u00f9 vicino all'esecutore. \nTecnica.\nCome la tromba e tutti i moderni ottoni, la cornetta suona quando l'esecutore mette in vibrazione le labbra all'interno del bocchino, creando una colonna d'aria vibrante che percorrendo il tubo conico produce il suono. Modulando l'emissione possono essere prodotte diverse note. Quando il percorso della colonna d'aria, attraverso i pistoni, viene allungato o accorciato, la nota viene rispettivamente abbassata o alzata, permettendo cos\u00ec l'esecuzione dell'intera scala cromatica.\nMusicisti.\nLa cornetta \u00e8 stata spesso utilizzata in alternativa alla tromba da numerosi solisti nei primi anni del jazz, e tra i pi\u00f9 famosi Buddy Bolden, King Oliver, Louis Armstrong e Bix Beiderbecke. Ci\u00f2 era probabilmente dovuto al fatto che l'associazione della cornetta alla musica bandistica la rendeva di pi\u00f9 facile reperibilit\u00e0: la sua popolarit\u00e0 infatti decrebbe notevolmente, a favore della tromba, quando il jazz divenne musica suonata prevalentemente da musicisti professionisti. Notevoli esecuzioni moderne di musicisti normalmente collegati alla tromba includono Freddie Hubbard (in \"Empyrean Isles\" di Herbie Hancock), e Don Cherry in \"The Shape of Jazz to Come\" di Ornette Coleman."}
{"id": "585574", "revid": "51127", "url": "https://it.wikipedia.org/wiki?curid=585574", "title": "Virgin records", "text": ""}
{"id": "585585", "revid": "339392", "url": "https://it.wikipedia.org/wiki?curid=585585", "title": "County Kildare", "text": ""}
{"id": "585586", "revid": "339392", "url": "https://it.wikipedia.org/wiki?curid=585586", "title": "County Dublin", "text": ""}
{"id": "585590", "revid": "125447358", "url": "https://it.wikipedia.org/wiki?curid=585590", "title": "Vincitori del premio Nobel per Stato", "text": "I vincitori del premio Nobel suddivisi per nazione. I premi Nobel e il premio in Scienze economiche sono stati assegnati 567 volte a 889 destinatari, di cui 25 (tutti premi per la pace) assegnati a organizzazioni. A causa di alcuni destinatari che ricevono pi\u00f9 premi, fino al 2019, 860 persone e 22 organizzazioni sono state insignite del prestigioso premio.\nL'elenco mostra le nazionalit\u00e0 dei premiati, come riportato sul sito ufficiale del premio Nobel. Alcuni vincitori sono elencati in pi\u00f9 paesi: per esempio, se la nazione di nascita e/o la nazionalit\u00e0 differiscono dal paese di residenza. In questi casi, un asterisco (*) \u00e8 posto dopo il nome quando compare sotto il paese di nascita, mentre quest'ultimo \u00e8 scritto in corsivo seguendone il nome in tutte le altre liste.\nLe organizzazioni fondate in un solo paese sono segnate con due asterischi (**).\nGli stati pi\u00f9 premiati.\nNota: Il conteggio per nazioni non \u00e8 accurato come l'elenco precedente. La lista, inoltre, non prende in considerazione le condivisioni, violando la legge conservativa del premio Nobel: la somma dei premi per anno \u00e8 costante, solo il numero di premiati varia. Per esempio Glauber (USA), Hall (USA) e H\u00e4nsch (Germania) hanno condiviso il premio di fisica del 2005, l'elenco seguente aggiunge semplicemente 2,00 punti agli Stati Uniti e 1,00 punto al conteggio della Germania, invece di aggiungere 0,75 ai primi e 0,25 ai secondi (H\u00e4nsch e Hall hanno ognuno 0,25 del premio, a Glauber va lo 0,50)."}
{"id": "585591", "revid": "729019", "url": "https://it.wikipedia.org/wiki?curid=585591", "title": "Joseph Kabila", "text": "Figlio del Presidente Laurent-D\u00e9sir\u00e9 Kabila, \u00e8 divenuto il suo successore in seguito all\u2019assassinio del padre, il 17 gennaio 2001.\nBiografia.\nAnni giovanili.\nJoseph Kabila nacque in una piccola citt\u00e0 vicino a Manono, nel Katanga settentrionale, nella parte orientale del paese. Il padre, terzo presidente della RDC, nacque proprio a Manono. \u00c8 figlio dell'ex leader dei ribelli e presidente della RDC Laurent-D\u00e9sir\u00e9 Kabila e di Mahanya Sifa Kabila. Ciononostante, vi sono alcuni dubbi riguardo alla legittimit\u00e0 di questa discendenza, sull'et\u00e0 e sul suo passato.\nL'infanzia di Kabila coincise con il periodo pi\u00f9 difficile della carriera politica e militare di suo padre. Per questo motivo, si sa relativamente poco dei primi anni di vita di Kabila, a parte il fatto che inizi\u00f2 le scuole elementari in una scuola pubblica di Fizi, nel Sud-Kivu, e le concluse a Dar es Salaam, in Tanzania. Successivamente frequent\u00f2 le scuole superiori a Mbeya, in Tanzania.\nGuerriglia ed anni nell'esercito.\nAl fine di collaborare con le forze ribelli del padre, Joseph Kabila segu\u00ec un addestramento militare in Tanzania, anche con l'aiuto dei governi delle vicine Uganda e Ruanda, dopo il diploma. Nel 1996 si un\u00ec alle forze ribelli di Laurent Kabila, sostenute dal Ruanda (l'Alleanza di forze democratiche per la liberazione del Congo, (AFDL)), come comandante delle operazioni, nella campagna che fu chiamata Prima guerra del Congo. In seguito alla vittoria dell'AFDL e della salita al potere di Laurent Kabila, Joseph Kabila continu\u00f2 il suo addestramento all'Universit\u00e0 Nazionale di Difesa, a Pechino, in Cina.\nAl ritorno dalla Cina, Kabila fu promosso a generale maggiore e nominato vicesegretario dei Capi di Stato Maggiore Uniti delle Forze Armate congolesi, nel 1998. Nel 2000 fu nominato Capo di Stato Maggiore dell'esercito, posizione che mantenne fino all'assassinio di Laurent Kabila nel gennaio del 2001. Come capo di stato maggiore, fu uno dei principali comandanti delle truppe governative nella Seconda guerra del Congo.\nPresidenza.\nQuando Kabila divenne Presidente, il 26 gennaio 2001, all'et\u00e0 di 29 anni, era considerato giovane ed inesperto. Da allora Joseph Kabila ha tentato di mettere fine alla guerra civile e di togliere le truppe straniere dal paese, con successo. L'accordo di pace del 2002, firmato al Dialogo inter-congolese di Sun City, in Sudafrica, che ufficialmente concluse la seconda guerra del Congo, lasci\u00f2 Joseph Kabila Presidente e capo di Stato del Congo. Sotto di lui fu insediata un'amministrazione \"ad interim\", che comprendeva i leader dei due principali gruppi ribelli del paese come vice presidenti (altri due vicepresidenti sono rappresentanti dell'opposizione civile e dei sostenitori del governo, rispettivamente).\nIl 28 marzo 2004, un presunto colpo di Stato o ammutinamento intorno alla capitale Kinshasa, apparentemente da parte di membri della guardia dell'ex presidente Mobutu Sese Seko (che fu spodestato dal padre di Kabila nel 1997 e mor\u00ec nello stesso anno), fall\u00ec. L'11 giugno 2004 i golpisti guidati dal Maggiore Eric Lenge tentarono di prendere il potere ed annunciarono sulla radio di stato che il governo di transizione era sospeso, ma furono sconfitti dalle truppe lealiste.\nNel dicembre del 2005 un referendum ha approvato una nuova costituzione, ed un'elezione presidenziale si \u00e8 tenuta il 30 luglio 2006 (rimandata dalla data originale a giugno). La nuova costituzione abbassa l'et\u00e0 minima per un candidato alla presidenza da 35 a 30 anni; Kabila ha compiuto 35 anni poco prima delle elezioni. Nel marzo del 2006 si era registrato come candidato.\nSecondo i risultati provvisori annunciati il 20 agosto, Kabila ha ottenuto il 45% dei voti; il suo principale avversario, il vicepresidente ed ex leader dei ribelli Jean-Pierre Bemba, ha ottenuto il 20%. Kabila ha ottenuto maggiori consensi nella parte orientale del paese, dove si parla swahili. Il ballottaggio tra Kabila e Bemba si \u00e8 tenuto il 29 ottobre. Anche se Kabila si \u00e8 registrato come indipendente, \u00e8 l'\"iniziatore\" del PPRD, che lo ha scelto come proprio candidato. In risposta alle accuse di violenze sessuali compiute dai militari congolesi, ha sottolineato che 300 soldati sono stati condannati per crimini sessuali, anche se ha ammesso che questo non \u00e8 abbastanza.\nJoseph Kabila sostiene di avere un BA (Bachelor of Arts) in Studi Internazionali e Diplomazia conferito dall'Universit\u00e0 internazionale di Washington, un'universit\u00e0 non tradizionale a distanza che non richiede la frequenza di corsi. Il 6 dicembre 2006 Kabila \u00e8 stato rieletto presidente, battendo alle elezioni Jean-Pierre Bemba, uno dei quattro vicepresidenti del governo nazionale instaurato nel 2003. Il 28 novembre 2011 le nuove elezioni presidenziali, svoltesi in un clima di grande tensione e con forti ombre sulla loro regolarit\u00e0, hanno visto ancora la vittoria di Joseph Kabila. Il Presidente uscente si \u00e8 imposto con il 48,95% dei voti contro il 32,33% ottenuto di \u00c9tienne Tshisekedi.\nNell'ottobre 2021, Joseph Kabila ha discusso la sua tesi di laurea all'Universit\u00e0 di Johannesburg. Al termine dei suoi studi, durati cinque anni, gli \u00e8 stato conferito un master in scienze politiche e relazioni internazionali.\nMatrimonio.\nIl 1\u00ba giugno 2006, dopo che molte indiscrezioni sul matrimonio erano state alimentate da molte personalit\u00e0 di rilievo del paese, il capo della famiglia presidenziale, l'ambasciatore Theodore Mugalu, ha annunciato ufficialmente le nozze del presidente con Olive Lembe di Sita. Kabila e la moglie hanno una figlia, nata nel 2001 e di nome Sifa, come la madre di Kabila. La cerimonia civile ha avuto luogo il 17 giugno 2006.\nDato che il Presidente Kabila \u00e8 protestante e la signora Lembe di Sita \u00e8 cattolica, le cerimonie di matrimonio sono state ecumeniche e pertanto celebrate congiuntamente dall'Arcivescovo cattolico di Kinshasa, il cardinale Fr\u00e9d\u00e9ric Etsou-Nzabi-Bamungwabi, e da Monsignor Pierre Marini Bodho - Vescovo e presidente della Chiesa di Cristo in Congo, la chiesa ombrello per la maggior parte delle denominazioni protestanti in Congo, conosciuta nel paese semplicemente come \"Chiesa Protestante\"."}
{"id": "585593", "revid": "767487", "url": "https://it.wikipedia.org/wiki?curid=585593", "title": "Saw III - L'enigma senza fine", "text": "Saw III - L'enigma senza fine (\"Saw III\") \u00e8 un film del 2006 diretto da Darren Lynn Bousman e costituisce il terzo capitolo della saga iniziata nel 2004 con \"Saw - L'enigmista\" e proseguito con \"Saw II - La soluzione dell'enigma\".\nIl film \u00e8 centrato su l'enigmista (Jigsaw), il protagonista dei due precedenti film, che insieme ad Amanda Young lavora alla prova finale. Il film contiene alcune spiegazioni e chiarimenti a dei punti lasciati in sospeso nei precedenti film della saga.\nIl film \u00e8 stato dedicato a Gregg Hoffman (produttore di \"Saw I\" e \"Saw II\"), morto il 4 dicembre 2005, subito dopo l'annuncio ufficiale di \"Saw III\".\nTrama.\nIl film riprende immediatamente la fine del precedente, dove il detective Eric Matthews \u00e8 rimasto incatenato nel bagno dove avvenne il gioco di Lawrence Gordon e Adam Faulkner. Dopo aver provato invano a tagliare la catena, decide di tagliarsi il piede pur di liberarsi, ma dopo aver tentato di amputarsi come aveva fatto il dottor Gordon, decide di fratturarsi il piede colpendolo ripetutamente con una tavoletta di pietra, riuscendo cos\u00ec a sfilarsi la catena.\nIn una scuola abbandonata vengono intanto ritrovati i resti di un uomo. Si tratta di Troy, una vittima dell'Enigmista, e sul suo corpo erano agganciati degli anelli, fissati alla stanza con delle catene; Troy per liberarsi avrebbe dovuto strapparli in poco tempo, prima dell'esplosione di una bomba. Sulla scena arriva Kerry, l'esperta di Jigsaw, convinta che la vittima sia Eric, ma subito rassicurata sulla realt\u00e0 dei fatti. Ella nota subito che questa trappola \u00e8 differente da tutte le altre: la porta della stanza era infatti bloccata e quindi la vittima non avrebbe potuto comunque salvarsi.\nTornata a casa, Kerry viene rapita e posta in una trappola: questa \u00e8 agganciata alla sua gabbia toracica e per sbloccarla deve prendere la chiave posta in un vaso di acido prima che si dissolva. La chiave non sblocca per\u00f2 la trappola e Kerry muore dilaniata, ma non prima di aver notato una figura femminile che la osservava.\nLa dottoressa Lynn Denlon, una donna affetta da un'apparente depressione, dopo aver congedato in malo modo un ragazzo di nome Chris, si reca al lavoro, ma alla fine del turno viene rapita da una figura mascherata da Maiale. Condotta nel rifugio dell'Enigmista, Amanda Young, nel frattempo divenuta la nuova apprendista di Jigsaw, pone sul suo collo un collare con delle cartucce di fucile. Il dispositivo \u00e8 collegato alla frequenza cardiaca di John, e dato che la vita di Lynn \u00e8 nelle mani dell'Enigmista, la cui morte provocher\u00e0 anche quella della donna, ella \u00e8 dunque costretta a tenerlo in vita fino alla fine di un altro gioco in corso.\nL'uomo sotto test \u00e8 Jeff Reinhart, che si trova rinchiuso all'interno di una cassa di legno. Suo figlio \u00e8 stato ucciso da un uomo ubriaco in un incidente stradale, e il guidatore \u00e8 stato condannato a sei mesi di carcere, una pena troppo mite per Jeff, che medita, da quel momento, vendetta, a tal punto da aver abbandonato la moglie e trascurato una figlia sempre pi\u00f9 triste. Il test consiste in una serie di prove in cui Jeff dovr\u00e0 decidere se perdonare o vendicarsi, e il test finale sar\u00e0 un faccia a faccia con l'assassino del figlio. Tutte le prove andranno completate nel giro di due ore e scaduto tale termine le porte verranno bloccate. Uscito dalla cassa di legno, Jeff trova una scatola contenente un pezzo di una fotografia che lo ritrae, una chiave e un biglietto che lo invita ad aprire una porta.\nLa prima prova di Jeff lo porta in un congelatore per carne. L\u00ec trova Danica Scott, unica testimone dell'incidente ma che si \u00e8 rifiutata di testimoniare; la donna \u00e8 nuda e incatenata a due tubi che le spruzzano addosso dell'acqua ghiacciata. Jeff cerca di raggiungere la chiave che libererebbe entrambi, ma non fa in tempo e la donna muore congelata.\nIntanto Lynn, dopo aver scongiurato una crisi di John, si prepara per eseguire un delicato intervento sul cervello di quest'ultimo.\nAmanda, molto preoccupata per il suo mentore, viene avvisata da questi sulla presenza di una busta con sopra il suo nome nella sua scrivania.\nNella sua seconda prova, Jeff si trova davanti il giudice Halden, che diede all'assassino di suo figlio solo sei mesi di carcere: l'uomo \u00e8 legato per il collo in fondo a un pozzo mentre dei cadaveri di maiale vengono gettati contro delle seghe che li fanno a pezzi; il sangue riempie man mano il pozzo, rischiando di affogare Halden. Jeff riesce a salvarlo, ma solo dando fuoco ad alcuni giocattoli di suo figlio ai quali era affezionato in maniera ossessiva, dietro a cui era posta la chiave.\nLa prova successiva, l'ultima, consiste invece nel decidere se salvare o meno il responsabile dell'incidente avvenuto al figlio, Timothy Young, attaccato ad una macchina, \"La Ruota\", la quale inizia a torcergli lentamente gli arti. Egli, se decider\u00e0 di perdonare il ragazzo, dovr\u00e0 sfilare una chiave dal grilletto di un fucile, facendo attenzione a non essere colpito. Jeff, anche su pressione del giudice, che viene ucciso accidentalmente dal colpo del fucile, urla di aver perdonato il ragazzo, ma, non avendo fatto in tempo a liberarlo, quest'ultimo muore.\nNel frattempo Lynn esegue un delicato intervento sul cervello di John, ma, durante un'allucinazione dovuta ad una crisi, egli vede una donna e, confondendo realt\u00e0 e passato, l'uomo afferra la mano della dottoressa, sussurrando \"Ti amo\". Questo scatena la gelosia di Amanda, che minaccia la dottoressa con una pistola. John, una volta ripresosi, tenta di dissuadere la sua apprendista dallo sparare alla dottoressa. Ella quindi si allontana e legge la lettera di cui prima John l'aveva avvisata. Subito dopo scoppia in lacrime e ricomincia a minacciare la dottoressa, nonostante Jigsaw le avesse detto di aver vinto il suo gioco, puntandole nuovamente la pistola e rinnegando tutti gli insegnamenti di John. Egli tenta di nuovo di farla ragionare, ma invano e Amanda spara, ferendo mortalmente Lynn. In quell'esatto momento, Jeff irrompe nella stanza e, furioso, spara ad Amanda alla gola. Si scopre dunque che la stessa Amanda era ancora sotto esame, e che Jigsaw voleva vedere se lei fosse davvero cambiata realmente e, per questo, le aveva tenuto nascosto un dettaglio importante, ovvero che Jeff e Lynn erano marito e moglie, ma soprattutto che anche lei ha fallito il gioco, proponendo prove insuperabili e dimostrandosi non ancora pronta per portare avanti la sua opera.\nLa donna, quindi, spira davanti agli occhi in lacrime del suo maestro.\nRimasti soli, John comunica a Jeff di trovarsi davanti alla sua prova finale: decidere se perdonarlo o meno per tutto il dolore che gli ha causato. Jeff dice a John di averlo perdonato, ma subito dopo, inaspettatamente, afferra una sega circolare e gli taglia la gola. Nell'esatto momento il collare sul collo di Lynn si attiva e la uccide. Prima di morire a sua volta, un agonizzante John accende una registrazione dove dice a Jeff di aver fallito la sua ultima prova e che sua figlia si trova chiusa in una stanza con una riserva d'aria limitata. Tra le urla disperate di Jeff, per la figlia e per la morte della moglie a causa del collare, John muore appena finisce la registrazione.\nColonna sonora.\nAlla colonna sonora del film hanno partecipato, tra gli altri, gli All That Remains e gli Slayer.\nIl disco contenente tutti i brani inseriti nei film \u00e8 uscito il 6 aprile 2007.\nLa musica della pellicola, come per tutti i film della serie, \u00e8 stata composta dal musicista statunitense Charlie Clouser. I brani essenziali del film sono stati inseriti nella raccolta \"Saw Anthology: Vol.1\" uscita il 24 novembre 2017.\nAccoglienza.\nIncassi.\nIl film ha incassato a livello mondiale .\nCritica.\nSul sito Rotten Tomatoes detiene un 28% di gradimento basato su 87 recensioni professionali, con un voto medio di 4,2/10, mentre su Metacritic ha un punteggio di 48 su 100 basato sul parere di 16 critici.\nSu IMDb ha raggiunto un punteggio di 6,2 su 10."}
{"id": "585603", "revid": "287204", "url": "https://it.wikipedia.org/wiki?curid=585603", "title": "Bantam Car Company", "text": "La Bantam Car Company, nota anche come American Bantam fu un'industria automobilistica fondata nel 1935 a Butler in Pennsylvania a seguito della bancarotta dellAmerican Austin Car Company, che era la sussidiaria della British Austin Motor Company per gli USA.\nLa Bantam (il cui nome in inglese indica una razza nana di un qualunque tipo di pollame) \u00e8 passata alla storia per aver prodotto per l'US Army la BRC-40 (Bantam Reconnisance Car), il prototipo della \"Jeep\".\nStoria.\nAmerican Austin Car Company.\nLa American Austin Car Company fu fondata nel 1929 per assemblare e vendere negli USA una versione rivista della britannica \"Austin Seven\", prodotta dalla Austin oltre l'Atlantico. A causa dell'inadeguatezza della piccola Seven alle esigenze date dai grandi spazi americani e alla recessione economica (Grande depressione), l'azienda, che pure aveva venduto circa 20.000 macchine, nel 1934 si trov\u00f2 in gravi difficolt\u00e0, dovette interrompere la produzione e dichiarare bancarotta.\nAmerican Bantam.\nNel 1935 Roy Evans, ex-direttore delle vendite per la Austin, rilev\u00f2 la societ\u00e0 e la riorganizz\u00f2 chiamandola Bantam. La produzione riprese nel 1937, ma con scarso successo. Sembra che la Bantam del 1938 sia stata il modello di ispirazione per i disegnatori della Walt Disney per il disegno dell'auto di Paperino.\nDalla fondazione fino al 1940 la Bantam aveva prodotto in tutto soltanto 6.000 esemplari, tanto che nel 1940 annoverava solo 15 dipendenti.\nLa forza della societ\u00e0, che stava nel riuscire a produrre buone macchine anche in modelli molto piccoli e compatti, non sembrava essere apprezzata dal mercato americano.\nProprio nel 1940, a giugno, l'US Army emise una specifica per un veicolo a quattro ruote motrici, capace di trasportare 272 kg di carico e con peso a vuoto inferiore a 580 kg, con il vincolo che il progetto doveva essere consegnato dopo appena un mese. L'unica azienda a riuscire a soddisfare la specifica fu proprio la Bantam, grazie al suo progettista Karl K.Probst.\nIl veicolo si chiamava \"BRC-40\" (o anche \"LRV-40, Light Reconnaisance Vehicle\"), e ne furono ordinate dall'esercito americano una prima serie di 70 e subito dopo altre 1500.\nSembrava essere la rivincita del Davide Bantam sui Golia, Ford e Willys-Overland, che non erano stati capaci di soddisfare la specifica in tempo; in realt\u00e0 successivamente la maggior parte delle Jeep usate durante la seconda guerra mondiale furono prodotte da queste ultime due case. Infatti sembra che l'esercito americano abbia passato i progetti della Bantam alla concorrenza, mettendo in grado la Willys di produrre il prototipo chiamato \"Quad\" (un clone della BRC-40, diversa solo per piccoli particolari, pi\u00f9 estetici che altro - come il radiatore anteriore - e nella motorizzazione pi\u00f9 potente, 60 CV contro i 45 HP della BRC).\nIl modello della Willys, denominato MB, vinse il bando successivo e ne vennero prodotte complessivamente 600.000 esemplari, di cui circa la met\u00e0 in licenza dalla Ford come \"GPW (General Purpose Willys)\".\nIn tutto ci\u00f2 la Bantam si era ridotta a produrre i rimorchi proprio per le Jeep che costruivano i concorrenti.\nNel 1956 la Bantam fu comprata dalla Armco Steel Company e cess\u00f2 di esistere."}
{"id": "585638", "revid": "1851848", "url": "https://it.wikipedia.org/wiki?curid=585638", "title": "Sergio Castelletti", "text": "Carriera.\nGiocatore.\nSergio Castelletti, terzino sinistro, mosse i suoi primi passi da calciatore nella nat\u00eca Casale Monferrato dapprima all'Oratorio Salesiano Valentino e in seguito con la maglia del in cui esord\u00ec a livello giovanile nella stagione 1953-1954. Passato nelle giovanili del Torino, a diciannove anni avvenne l'esordio nella massima serie per i colori del Torino. L'avventura in granata dur\u00f2 una sola stagione e nel 1957 Castelletti torn\u00f2 di nuovo in Serie C, nel Vigevano, per disputarvi una stagione in prestito.\nNel 1958 venne acquistato dalla che lo schier\u00f2 assieme al suo conterraneo Enzo Robotti nel proprio reparto arretrato formando una coppia difensiva (con alle spalle dapprima Sarti e poi, quando questi pass\u00f2 all'Inter, Albertosi) che venne riproposta anche in maglia azzurra, con la quale Castelletti disput\u00f2 7 incontri. Con la Fiorentina vinse 2 Coppe Italia, una Coppa delle Coppe e una Coppa Mitropa e perse le finali di Coppa delle Coppe 1961-1962, Coppa Mitropa 1965, Coppa Italia 1958 e Coppa Italia 1959-1960.\nFu ceduto nel 1966 alla Lazio e quindi alla Massese. Castelletti concluse la sua carriera di calciatore nella nel 1971.\nAllenatore.\nHa intrapreso la carriera da allenatore nelle serie minori e nelle giovanili della ."}
{"id": "585655", "revid": "110157", "url": "https://it.wikipedia.org/wiki?curid=585655", "title": "Buchillon", "text": "Buchillon (toponimo francese) \u00e8 un comune svizzero di 622 abitanti del Canton Vaud, nel distretto di Morges.\nGeografia fisica.\nBuchillon si affaccia sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585664", "revid": "1833487", "url": "https://it.wikipedia.org/wiki?curid=585664", "title": "Neil Sedaka", "text": "Biografia.\n\u00c8 di origini turche, russe e polacche ed \u00e8 di religione ebraica. Sin dalla pi\u00f9 tenera et\u00e0 viene avviato allo studio del pianoforte dal padre.\nFrequentando la \"Abraham Lincoln High School\" conosce Howard Greenfield con cui forma un duo. Alcuni loro titoli sono: \"Oh! Carol\" (dedicata a Carole King) che arriva prima in Italia per 11 settimane ed in Olanda per nove settimane, seconda nelle Fiandre in Belgio e nona in Norvegia, \"Calendar Girl\", \"King Of Clowns\" e \"Breaking Up Is Hard To Do\" che nel 1962 raggiunge la prima posizione nella Billboard Hot 100 per due settimane.\nIl primo vero successo di Neil Sedaka fu \"The Diary\", del 1958, con cui sfond\u00f2 anche in Italia.\nSedaka \u00e8 noto in Italia anche per numerosi successi in lingua italiana, per la maggior parte traduzioni di canzoni originariamente in inglese, come: \"La notte \u00e8 fatta per amare\" (\"Another Day, Another Heartache\"), \"La terza luna\" che nel 1963 arriva prima in classifica (\"Waiting For Never\"), \"Il re dei pagliacci\" (\"King of clowns\"), \"Un giorno inutile\" (\"I Must Be Dreaming\"), \"Lettera bruciata\", \"Esagerata\" (\"Little Devil\"), \"I tuoi capricci\" (\"Look Inside Your Heart\"), \"Adesso no\", \"Tu non lo sai\" (versione italiana di \"Breaking Up Is Hard To Do\") con The Cookies.\nNel 1975 il singolo \"Laughter in the Rain\" raggiunge la prima posizione nella Billboard Hot 100 e con \"Bad Blood\" per tre settimane vincendo il disco d'oro.\nHa fatto anche parte del gruppo The Tokens, che incise \"The Lion Sleeps Tonight\". Ha scritto numerose canzoni per alcuni affermati colleghi, come Connie Francis e Gene Pitney e negli anni del beat, per i Monkees.\nVita privata.\nSposato dal 1962, ha due figli, Dara, cantante anche lei, e un maschio di nome Marc."}
{"id": "585682", "revid": "110157", "url": "https://it.wikipedia.org/wiki?curid=585682", "title": "Etoy", "text": "Etoy (toponimo francese) \u00e8 un comune svizzero di 2\u00a0916 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585683", "revid": "33751", "url": "https://it.wikipedia.org/wiki?curid=585683", "title": "Coppa delle nazioni africane 1988", "text": "La Coppa delle nazioni africane 1988 fu la sedicesima edizione della suddetta competizione riservata alle nazionali di calcio del continente africano. La manifestazione fu organizzata dal Marocco che sostitu\u00ec lo Zambia. La formula del torneo prevedeva otto nazionali divise in due gironi all'italiana composti da quattro squadre ciascuno, le prime due classificate di ogni girone passavano il turno e si scontravano in semifinale. Oltre all', ammesso d'ufficio come paese ospitante, e all', ammesso d'ufficio come detentore del titolo, parteciparono alla fase finale , , , , e . Vinse il in una delle edizioni meno spettacolari della Coppa d'Africa, in quanto fu quella con la media gol per incontro inferiore."}
{"id": "585686", "revid": "1745361", "url": "https://it.wikipedia.org/wiki?curid=585686", "title": "Galata (Istanbul)", "text": "Galata (o Galatae o ancora Pera) \u00e8 il nucleo storico di Beyo\u011flu, distretto di Istanbul, situato nella parte nord del cosiddetto Corno d'Oro, l'insenatura che lo separa dal centro storico cittadino. Il Corno d'Oro \u00e8 attraversato da parecchi ponti, il pi\u00f9 importante dei quali \u00e8 quello di Galata: tale ponte non scavalca il Bosforo, ma collega solo due parti della citt\u00e0 vecchia (sul lato europeo) di Istanbul, scavalcando il Corno d'Oro.\nOrigine del nome.\nCi sono varie teorie sull'origine del nome \"Galata\": potrebbe essere una contaminazione del termine di lingua italiana \"calata\", arcaismo per scalo (arc. \"scala\"),la derivazione pi\u00f9 probabile \u00e8 per\u00f2 dalla trib\u00f9 celtica dei \"galati\" che si ritiene si sia stabilita in quel luogo nel periodo ellenistico: pi\u00f9 esattamente, vi si sarebbe stabilito un principe della Galazia.\nStoria.\nStoricamente, Galata veniva spesso detta Pera, dal vecchio nome in lingua greca del posto (\"Sykais Peran\", alla lettera: \"Il campo di fichi dall'altra parte\".)\nMolto pi\u00f9 tardi, al tempo dell'impero bizantino, Galata divenne significativa come il luogo della grande torre da cui si poteva bloccare con uno sbarramento di fuoco l'accesso al Corno d'Oro in tempo di guerra. Tale torre fu distrutta durante la quarta crociata ma poi, ricostruita dai genovesi come la \"Torre di Cristo\", \u00e8 sopravvissuta fino ai nostri giorni.\nAll'inizio era un quartiere genovese vicino a Costantinopoli. Nel 1171 Galata fu attaccato non si sa da chi e dato alle fiamme: Manuele I Comneno diede la colpa ai veneziani.\nDal 1273 al 1453, anno in cui fu conquistata dagli ottomani nell'assedio di Costantinopoli, Galata (Pera) fu una colonia della Repubblica di Genova.\nSulla Torre di Galata \u00e8 ancora oggi affissa una targa in cui si ricorda come la conquista ottomana della citt\u00e0 si concluse solo con la consegna da parte dei \"Ceneviz\" (Genovesi) delle chiavi della fortificazione.\nIl quartiere attuale, anticamente conosciuto come \"Pera\" e fondato dai Genovesi \u00e8 sviluppato su una collinetta prospiciente il mare, contornata da strette vie e viuzze (quasi dei \"carruggi\"), sulla quale si erge la Torre di Galata, sul cui ingresso un'iscrizione storica commemora Genova. Nonostante i molti terremoti non \u00e8 mai crollata e oggi \u00e8 meta di turisti per il colpo d'occhio che si gode su tutta la parte \"vecchia\" di Istanbul dalla sua terrazza sommitale.\nIl celebre biologo e archeologo statunitense Constantine Samuel Rafinesque-Schmaltz nacque a Galata il 22 ottobre 1783.\nIl Bankalar Caddesi (Corso delle Banche) a Galata fu il centro finanziario di Istanbul durante il periodo ottomano. La famosa \"Scalinata Camondo\" fu costruita su questa strada dal celebre banchiere veneziano-ottomano-ebraico Abraham Salomon Camondo.\nLa funicolare sotterranea di Galata, detto T\u00fcnel, fu completata nel 1875 e fu costruita per superare il dislivello del quartiere. \u00c8 la seconda linea sotterranea pi\u00f9 antica del mondo, dopo l'Underground (1863) di Londra.\nA Galata ai primi del Novecento abitavano molti Italo-Levantini, ultimi rappresentanti della numerosa colonia genovese di Pera.\nSport.\nLa polisportiva pi\u00f9 importante che ha sede nel quartiere \u00e8 il Galatasaray, tra le maggiori in Turchia."}
{"id": "585687", "revid": "1442080", "url": "https://it.wikipedia.org/wiki?curid=585687", "title": "Enzo Robotti", "text": "Carriera.\nGiocatore.\nClub.\nCresciuto nelle giovanili dell', nel 1952 fu ceduto alla , inizialmente in prestito. In seguito la formazione torinese lo prest\u00f2 per una stagione alla Sanremese, prima di far ritorno ai bianconeri nel 1956.\nDopo aver esordito in Serie A con la , Robotti pass\u00f2 alla , con la quale disput\u00f2 nove campionati ottenendo, come miglior risultato, tre secondi posti consecutivi fra il 1957 ed il 1960. Inoltre, sempre in maglia viola, vinse la Coppa delle Coppe 1960-1961 battendo in finale i Rangers Glasgow; perse, invece, la finale (ripetuta) nell'edizione successiva contro l'. Perse anche le finali di Coppa Italia (nel 1958 contro la Lazio e nel 1960 contro la Juventus), Coppa delle Coppe 1961-1962 e Coppa Mitropa 1965.\nNel 1965 lasci\u00f2 la maglia viola per accasarsi al neopromosso Brescia, chiudendo tre anni pi\u00f9 tardi la sua carriera con la casacca della Roma.\nNazionale.\nIn azzurro Robotti disput\u00f2 15 incontri, prendendo parte alla spedizione cilena del 1962, nella quale fu, assieme a Sandro Salvadore, l'unico giocatore a prendere parte a tutte e tre le gare disputate dalla Nazionale italiana.\nAllenatore.\nInizi\u00f2 la carriera di allenatore nel 1970 con il Montevarchi, collezionando subito una retrocessione in Serie D. Allen\u00f2 poi per due anni a Prato, con un sesto ed un quindicesimo posto. Dal 1973 al 1975 allen\u00f2 il , dove ottiene un sesto posto ed il primo esonero della sua carriera. Dal 1975 al 1977 fu a Grosseto, per poi passare al Montecatini, che sal\u00ec dalla Serie D alla Serie C2, ma solamente in seguito alla riforma dei campionati voluta dalla FIGC a partire dalla stagione 1978-1979. Dopo un anno di inattivit\u00e0, riprese dallo Spezia, che retrocesse in Serie C2. Confermato anche per la stagione successiva, venne esonerato in corso d'opera.\nNella stagione 1982-1983 subentr\u00f2 alla guida del , per poi passare alla Rondinella, con la quale ottenne il miglior risultato della propria carriera nella stagione 1983-1984, un quarto posto in Serie C1. Nello stesso anno colse l'opportunit\u00e0 di allenare in massima serie l', dapprima affiancato da Tomislav Ivi\u0107 come direttore tecnico e poi come prima guida tecnica, conquistando l'ottava salvezza consecutiva per gli irpini. Nel 1987 si trov\u00f2 al capezzale di un Cagliari appena retrocesso dalla Serie B, venendo successivamente esonerato. Nella stagione 1988-1989 sostitu\u00ec a campionato in corso Alberto Mari sulla panchina del Frosinone."}
{"id": "585689", "revid": "1543377", "url": "https://it.wikipedia.org/wiki?curid=585689", "title": "Melodies from Mars", "text": "Melodies from Mars \u00e8 un album inedito prodotto da Richard D. James. Lo stesso James non ha mai ammesso che questo lavoro sia suo, bens\u00ec due delle dodici tracce sono versioni (forse demo) di canzoni presenti nell'album Richard D. James Album.\nC'\u00e8 un reclamo nella comunit\u00e0 on-line di Aphex Twin dove sostengono che la Rephlex ha fatto rimuovere gli MP3 di questo album. Questo dimostra che quasi certamente l'album \u00e8 un lavoro di Aphex Twin.\n\"Melodies from Mars\" \u00e8 stato dato ad alcuni amici di James su cassette.\nOltre a questi nastri, l'unico posto dove queste canzoni possono essere trovate sono i p2p on-line.\nEsistono due versioni dell'album, la pi\u00f9 comune \u00e8 quella con la versione demo di \"Logon Rock Witch\"."}
{"id": "585693", "revid": "1442080", "url": "https://it.wikipedia.org/wiki?curid=585693", "title": "Erriquez", "text": "Biografia.\nL'infanzia in giro per l'Europa e la formazione musicale.\nNasce in Toscana, ma ben presto si trasferisce a seguito della famiglia dapprima a Bruxelles, dove frequenta la scuola europea, ed in seguito in Lussemburgo, nazione multietnica in cui ha modo, secondo sua stessa ammissione, di assorbire ed integrare varie culture ed imparare pi\u00f9 lingue.\nNell'ambiente familiare la tradizione musicale \u00e8 forte, in particolare dal ramo materno che vanta generazioni di musicisti professionisti, ma anche il padre ed altri parenti si dilettano amatorialmente con diversi strumenti. Lo stesso Erriquez viene avviato fin da giovanissimo allo studio della musica con 4 anni di conservatorio e 6 di violino, strumento per cui si dimostra portato pur sognando ben altri generi musicali. Siamo infatti negli anni settanta, il periodo di maggiore splendore per la musica rock, e tra i gruppi pi\u00f9 amati dal giovane Erriquez ci sono Who, Pink Floyd, e Jethro Tull.\nIl giovane Erriquez abbandona quindi presto il violino per dedicarsi al basso, e forma il suo primo gruppo con il fratello alla batteria ed il migliore amico alla chitarra, i GGR, un acronimo che indicava le iniziali dei cognomi dei componenti. Il gruppo ha breve vita, ma ottiene l'effetto di persuadere Erriquez ad abbandonare il basso per dedicarsi da autodidatta alla chitarra, strumento che vive anche di vita propria e con cui pu\u00f2 emulare non solo i grandi del rock, ma anche gli altrettanto amati cantautori italiani, come Fabrizio De Andr\u00e9 e Lucio Battisti.\nIl ritorno in Italia e il primo successo.\nA 19 anni, dopo l'esame di maturit\u00e0, Erriquez decide assieme ad alcuni amici di fare ritorno in Italia, e tenta la carriera universitaria a Firenze, prima in Economia e commercio e poi in Scienze politiche. La sua giornata in questo periodo si divide tra il mestiere di grafico pubblicitario, l'impartire lezioni private di francese, le prove con un nuovo gruppo musicale, i Vidia, per i quali assume il ruolo di cantante e di chitarrista, e il dedicarsi a scrivere testi in italiano, in un periodo come il 1985, in cui il rock \u00e8 quasi totalmente in lingua inglese.\nI Vidia, sotto la guida di Erriquez, sviluppano pian piano un loro repertorio e vengono notati da Gianni Maroccolo, all'epoca nei Litfiba, che decide di produrli. Il primo disco, a detta dello stesso Erriquez, non \u00e8 granch\u00e9 ma riesce a vendere 5.000 copie regalando al gruppo la prospettiva di un secondo disco seppure con la sollecitazione, da parte della casa discografica, ad aprirsi ad un genere pi\u00f9 commerciale. Sotto questa pressione la band presto si divide con Erriquez, supportato dallo stesso Maroccolo, da un lato, ed il resto della band dall'altro.\nVerso la fondazione della Bandabard\u00f2.\nRimasto solo, Erriquez accetta l'offerta di Maroccolo di partecipare al tour di Andrea Chimenti, fresco di debutto solista e tra i primi esempi italiani di world music. \u00c8 durante questo tour che conosce Alessandro Finazzo, detto Finaz, chitarrista elettrico dalla tecnica sopraffina di cui nota subito il potenziale pur contestandogli la scelta dell'elettrico che, a suo parere, ne sminuisce le capacit\u00e0.\nUna volta finito il tour, Erriquez propone a Finaz una collaborazione a patto che questi si converta all'acustico. Proprio in quel periodo giungono in tour a Firenze i les vrp, un gruppo francese che basa la propria musica sulle ritmiche delle chitarre acustiche. Finaz ne rimane influenzato e di l\u00ec a poco suoner\u00e0 in modo simile per la nascente Bandabard\u00f2. Con loro inizia una carriera costellata da grandi successi.\nMuore prematuramente la mattina del 14 febbraio 2021 a 60 anni nella sua abitazione di Fiesole, dopo una lunga malattia.\nDiscografia.\nCollaborazioni.\n2020 \u201cJolie Fille\u201d di Panky Alma: Autore del Testo."}
{"id": "585696", "revid": "110157", "url": "https://it.wikipedia.org/wiki?curid=585696", "title": "Chosen Lords", "text": "Chosen Lords \u00e8 una compilation del musicista Richard D. James pubblicata il 10 aprile 2006 dalla Rephlex Records con lo pseudonimo AFX.\n\u00c8 una selezione di alcune tracce dalla serie di EP \"Analord\". Per migliorare l'ascolto d'insieme, le tracce sono state lievemente alterate rispetto alle originali. La compilation veniva venduta esclusivamente on-line nel sito della Warp Records. Un'edizione limitata dell'album veniva venduta con un poster promozionale incluso.\nLe tracce \"Fenix Funk 5\" e \"Xmd 5a\", come per l'EP \"Analord 10\" da cui provengono, sono le uniche pubblicate con lo pseudonimo Aphex Twin."}
{"id": "585698", "revid": "110157", "url": "https://it.wikipedia.org/wiki?curid=585698", "title": "Digeridoo (EP)", "text": "Digeridoo \u00e8 il primo EP del musicista Richard D. James, pubblicato nel 1992 con lo pseudonimo Aphex Twin.\nIl disco \u00e8 stato pubblicato nei formati CD e vinile, le quali si differenziano anche per la lista tracce. Tutte le tracce delle due edizioni sono state ripubblicate nel 1994 nella raccolta \"Classics\".\nLa traccia \"Isoprophelx\" della versione in vinile compare nell'EP \"Analogue Bubblebath\" col titolo \"Isopropophlex\" e nella compilation \"Classics\" col titolo \"Isopropanol\". La traccia \"Analogue Bubblebath 1\" della versione CD non \u00e8 presente in alcune edizioni."}
{"id": "585713", "revid": "916580", "url": "https://it.wikipedia.org/wiki?curid=585713", "title": "Capparoideae", "text": ""}
{"id": "585717", "revid": "287204", "url": "https://it.wikipedia.org/wiki?curid=585717", "title": "L'ultima spiaggia", "text": ""}
{"id": "585718", "revid": "339392", "url": "https://it.wikipedia.org/wiki?curid=585718", "title": "Fantascienza post apocalittica", "text": ""}
{"id": "585720", "revid": "834", "url": "https://it.wikipedia.org/wiki?curid=585720", "title": "Calaone", "text": ""}
{"id": "585724", "revid": "125709852", "url": "https://it.wikipedia.org/wiki?curid=585724", "title": "Athene noctua", "text": "La civetta (Athene noctua, Scopoli 1769) \u00e8 un uccello rapace notturno della famiglia degli Strigidae.\nDescrizione.\nLa civetta \u00e8 lunga circa , ha un'apertura alare di e un peso che varia da 100 a poco pi\u00f9 di 200 grammi. Ha forme tozze, capo largo e appiattito senza i ciuffi auricolari tipici del gufo, occhi gialli e zampe lunghe parzialmente rivestite di setole. La parte superiore \u00e8 grigio-bruno macchiata di bianco mentre in quella inferiore \u00e8 prevalente il bianco, macchiato di brunola.\nSottospecie.\nSe ne conoscono 16 sottospecie:\nDistribuzione e habitat.\nLa civetta si trova in tutto l'Emisfero nord, in Europa, Asia ed Africa del nord. In Italia \u00e8 un uccello molto comune ed \u00e8 diffuso in quasi tutta la penisola tranne che sulle Alpi. I suoi habitat preferiti sono nelle vicinanze degli abitati civili, dove c'\u00e8 presenza umana, in zona collinare. Evita le zone oltre i 1000 m di altitudine poich\u00e9 la neve limita fortemente le sue fonti alimentari.\nBiologia.\nUccello notturno per antonomasia, la civetta in realt\u00e0 pu\u00f2 essere attiva anche nel tardo pomeriggio e di prima mattina, ma \u00e8 molto vigile anche nel resto della giornata.\nVoce.\nLe civette hanno un ampio repertorio vocale. Il maschio emette il malinconico \"hu-u-ou\" ripetuto ad intervalli variabili, dopo 3-4 secondi. Talvolta, per\u00f2, le civette emettono versi striduli e fastidiosi come autodifesa.\nAlimentazione.\nLa civetta \u00e8 carnivora, prettamente insettivora. Come tutti gli strigiformi, \u00e8 capace di ingoiare le prede intere, salvo poi di rigurgitare, sotto forma di borre, le parti indigeribili (peli, piume, denti, ossa, guscio cheratinizzato degli insetti). Gli studi sull'alimentazione hanno evidenziato una netta prevalenza per gli invertebrati e per i coleotteri in particolare. \u00c8 una specie terricola, quindi riesce a catturare con maggiore facilit\u00e0 le sue prede sul terreno. Nella stagione invernale o in situazioni di caccia favorevoli pu\u00f2 alimentarsi di rettili, anfibi, uccelli e piccoli mammiferi. \nRiproduzione.\nNidifica tra marzo e giugno. La femmina depone 2-5 uova bianche in piccole cavit\u00e0 tra le rocce, negli alberi, nei muri di vecchi edifici, in tane abbandonate di mammiferi di media taglia e poi le cova per circa 4 settimane. In quel periodo \u00e8 aiutata dal maschio nella caccia. Dopo un mese o poco pi\u00f9 i piccoli lasciano il nido ma sono completamente indipendenti solo a 2-3 mesi di vita."}
{"id": "585726", "revid": "1654832", "url": "https://it.wikipedia.org/wiki?curid=585726", "title": "Programma delle Nazioni Unite per l'ambiente", "text": "Il Programma delle Nazioni Unite per l'ambiente (UNEP) \u00e8 un'organizzazione internazionale che opera dal 1972 contro i cambiamenti climatici a favore della tutela dell'ambiente e dell'uso sostenibile delle risorse naturali.\nLa sua sede \u00e8 a Nairobi (Kenya), ma opera in diverse parti del mondo tramite altri uffici amministrativi ed \u00e8 costituita principalmente da un personale esperto che prende le decisioni sulle politiche ambientali e sulle attivit\u00e0 da svolgere in aree di particolare interesse.\nOrgani e funzioni.\nL'UNEP \u00e8 organizzato in sei uffici regionali, sei uffici esterni, sette uffici di collegamento e otto divisioni settoriali.\nFanno parte dell'organizzazione gli Stati europei i quali propongono soluzioni efficienti per evitare che i problemi ambientali diventino irrecuperabili e promuovono attivit\u00e0 che contribuiscono alla sostenibilit\u00e0 ambientale a livello internazionale.\nL'UNEP affronta come tema principale quello dei cambiamenti climatici e, utilizzando metodi collettivi indirizzati allo sviluppo e opera con lo scopo di salvaguardare il futuro della societ\u00e0 mondiale.\nTiene sotto controllo le variazioni climatiche e, insieme ad altri partner, si impegna a rallentare questi processi rapidi che compromettono il benessere pubblico, poich\u00e9 il malessere dell'ecosistema porta svantaggi economici, ambientali e sociali.\nA partire da questo problema mette in luce le priorit\u00e0 principali e quali potranno essere le migliori strategie ecocompatibili per intervenire in campo globale.\nIl lavoro che l'UNEP svolge \u00e8 spesso accompagnato dall'Observation System che monitora a distanza i cambiamenti che avvengono nell'ecosistema e il suo interesse ruota intorno ad argomenti come:mitigazione, adattamento, tecnologia e comunicazione.\nPer eseguire le sue funzioni, opera in coordinamento con gli altri programmi e agenzie delle Nazioni Unite, con le altre organizzazioni internazionali, con gli Stati nazionali, con le ONG e con gli esponenti del settore privato e della societ\u00e0 civile e si avvale del supporto scientifico di numerosi Centri di ricerca internazionali.\nIn collaborazione con l'IPCC (Gruppo intergovernativo sul cambiamento climatico) valuta quali cambiamenti climatici si sono avuti e studia la situazione con opportune analisi scientifiche per comprendere le cause e le conseguenze di questi cambiamenti.\nIl suo compito \u00e8 di:\nLe principali funzioni che svolge riguardano:\nInoltre, sostiene la ricerca scientifica e, servendosi dell'informazione come principale strumento, promuove sul mercato le energie rinnovabili con lo scopo di ridurre l'effetto serra e l'emissione di gas nocivi, soprattutto nei paesi pi\u00f9 sviluppati.\nL'UNEP inoltre mira ad una comunicazione strategica nelle aziende, a coinvolgere e interessare l'opinione pubblica e a sostenere le piccole e medie imprese nelle loro attivit\u00e0.\nIl suo lavoro si svolge per livelli e:\n1. valuta le condizioni ambientali;\n2. stipula accordi con le maggiori potenze;\n3. mette in relazione sviluppo economico e ambiente;\n4. si dedica all'informazione e promuove la pubblica partecipazione in campo di gestione ambientale.\nHa, inoltre, l'incarico di raccogliere finanziamenti a favore del clima per limitare la deforestazione, l'inquinamento atmosferico e preservare le aree costiere a difesa della biodiversit\u00e0 marina, ma si impegna, soprattutto, a migliorare i metodi scientifici e a pianificare azioni preventive indirizzate al recupero di aree a forte rischio ambientale.\nHa il compito di aiutare i paesi che si impegnano a potenziare pratiche eco-sostenibili che tutelano l'ambiente e, grazie alla forte collaborazione con i settori economici e con le associazioni dei consumatori, li aiuta a fare le corrette scelte energetiche.\nSostiene, quindi, governi e settori privati e il suo programma d'azione prevede di:\nL'UNEP, infine, dispone di un'apposita unit\u00e0 di accertamento post-bellica, denominata Post-Conflict Assesment Unit (PCAU),che ha il compito di verificare i conseguenti danni provocati dalle guerre alle risorse naturali e al territorio.\nDal 2019 direttore esecutivo dell'UNEP \u00e8 Inger Andersen.\nLa proposta Chirac.\nIn seguito alla pubblicazione del quarto rapporto del Summit intergovernativo sui cambiamenti climatici del febbraio del 2007, il presidente francese Chirac ha proposto il rimodellamento dell'attuale Programma per l'ambiente in una nuova agenzia specializzata, United Nations Environment Organization (UNEO).\nIl progetto avrebbe il supporto di altre quarantasei nazioni, tra le quali figurano tutti gli stati dell'Unione europea, ma non gli Stati Uniti, la Cina, la Russia e l'India, cio\u00e8 i quattro principali produttori di gas serra."}
{"id": "585733", "revid": "1573940", "url": "https://it.wikipedia.org/wiki?curid=585733", "title": "Aquila fasciata", "text": "L'aquila del Bonelli (\"Aquila fasciata\" ) \u00e8 un uccello rapace della famiglia degli Accipitridae.\nIl suo nome comune \u00e8 un omaggio all'ornitologo italiano Franco Andrea Bonelli (1784-1830).\nDescrizione.\nIn volo \u00e8 riconoscibile da altri rapaci per la macchia bianca che ha sul dorso, per il rimanente ha una colorazione, variabile con l'et\u00e0, prevalentemente di bruno rossiccio e con ventre chiaro striato di macchie pi\u00f9 scure.\nLa specie presenta un discreto dimorfismo sessuale: la femmina ha una taglia media di 70\u00a0cm, un'apertura alare di quasi 180\u00a0cm, per un peso di quasi 2000 grammi. Il maschio ha dimensioni inferiori, non supera i 1500 grammi di peso e la taglia di 65\u00a0cm.\nBiologia.\nAlimentazione.\nSi ciba prevalentemente di piccoli mammiferi, ma anche di uccelli che riesce a prendere in volo con grande abilit\u00e0. Durante il periodo riproduttivo la sua dieta \u00e8 costituita per quasi il 50% da conigli selvatici.\nRiproduzione.\nPiuttosto precoce, inizia il corteggiamento in dicembre. La deposizione avviene solitamente entro la seconda decade di febbraio, mentre gli involi tra fine maggio ed inizio giugno.\nTassonomia.\nSe ne conoscono due sottospecie:\nDistribuzione e habitat.\n\u00c8 diffusa in Africa, Europa, Asia meridionale e in alcune isole del nord dell'Oceania.\nIn Italia si trova in Sicilia e saltuariamente in Calabria. Negli anni '80 del secolo scorso, si \u00e8 estinta in Sardegna. Nel 2018, alcuni esemplari nati in Spagna, sono stati liberati in natura, con l'intento di ripopolare l'isola; purtroppo, attualmente, le elettrocuzioni degli esemplari sulle linee elettriche, si sono rivelate il pi\u00f9 grande limite alla ricolonizzazione della Sardegna. .\nIl suo habitat \u00e8 costituito da una commistione di praterie naturali, aree agricole estensive e pascoli, intercalati da aree a vegetazione arbustiva mediterranea.\nConservazione.\nLa \"IUCN Red List\" classifica \"A. fasciata\" come specie a basso rischio (\"Least Concern\").\nIn Italia \u00e8 specie protetta ai sensi della legge 157/92 . La sua sopravvivenza \u00e8 a rischio elevato. I pericoli maggiori sono rappresentati dal bracconaggio, dalle elettrocuzioni con le linee elettriche, dalle trasformazioni degli habitat, spesso causate dall'abbandono delle colture tradizionali, dalla sempre maggiore presenza umana nelle aree vocazionali per la specie e dai frequenti incendi dolosi. La popolazione italiana \u00e8 pressoch\u00e9 concentrata in Sicilia, in cui nidificano 16-19 coppie ."}
{"id": "585735", "revid": "1610933", "url": "https://it.wikipedia.org/wiki?curid=585735", "title": "Aquila del Bonelli", "text": ""}
{"id": "585739", "revid": "767487", "url": "https://it.wikipedia.org/wiki?curid=585739", "title": "L'ultima spiaggia (film 1959)", "text": "L'ultima spiaggia (\"On the Beach\") \u00e8 un film del 1959 diretto da Stanley Kramer, interpretato da Gregory Peck, Anthony Perkins, Fred Astaire e Ava Gardner.\nTratto dall'omonimo romanzo distopico e fantapolitico-postapocalittico del 1957 dello scrittore anglo-australiano Nevil Shute, \u00e8 incentrato sulle vicende che si svolgono negli ultimi mesi dell'esistenza della vita sulla Terra prima della sua fine annunciata.\nIl titolo del film ha dato origine al modo di dire \"essere (o trovarsi) all'ultima spiaggia\".\nTrama.\nIn un futuro non lontano (il film \u00e8 del 1959 e l'epoca narrata \u00e8 il 1964, mentre nel romanzo \u00e8 il 1963), circa un anno dopo la terza guerra mondiale, quella nucleare, che si \u00e8 risolta con la distruzione reciproca delle potenze dell'emisfero settentrionale.\nA seguito di ci\u00f2, tale zona della Terra \u00e8 completamente radioattiva e a essere rimaste escluse dalla contaminazione sono le zone pi\u00f9 meridionali del mondo, il Sudafrica, il Sudamerica e l'Oceania, anche se il \"fallout\" radioattivo, portato dalle correnti, sta avvelenando progressivamente tutte le terre emerse.\nIl capitano di vascello Towers, della marina statunitense, al comando di un equipaggio che apparentemente \u00e8 l'ultimo sopravvissuto di tutta la flotta navale del suo Paese, incrocia con il suo sommergibile \"USS Sawfish\" verso Melbourne, in Australia, l'avamposto pi\u00f9 meridionale delle terre non ancora toccate dalla radioattivit\u00e0.\nDalla narrazione si evince che quanto rimane degli alti comandi militari statunitensi si trovi di stanza a Brisbane, nel Queensland.\nA Melbourne l'ammiraglio Bridie, un anziano ufficiale che ha combattuto durante la seconda guerra mondiale al seguito delle forze dell'Impero britannico, \u00e8 al comando della Marina Militare e ha come attendente una giovane guardiamarina, Osgood, ligia al suo dovere anche di fronte all'eventualit\u00e0 che quelle che seguono possono essere le ultime settimane di vita del genere umano.\nL'ammiraglio Bridie ordina al tenente di vascello Holmes, esperto in sistemi nucleari, di affiancare il comandante americano per aiutarlo a valutare la fondatezza della teoria di alcuni scienziati, secondo i quali al polo nord il livello di radioattivit\u00e0 dovrebbe essere pi\u00f9 basso che nell'immediata vicinanza delle zone dove avvennero le esplosioni nucleari.\nSe ci\u00f2 fosse verificato potrebbe esservi una possibilit\u00e0 di sopravvivenza per l'emisfero Sud; il sommergibile, adesso sotto il comando della flotta australiana, parte diretto verso l'oceano Artico.\nLa missione ha anche un altro scopo: in Australia viene ricevuto infatti un segnale radiotelegrafico, apparentemente codice Morse, proveniente dal sud della California; bench\u00e9 sia altamente improbabile che al di sopra dell'Equatore possa esservi ancora vita, a Towers viene ordinato di scoprire la fonte del segnale.\nDurante i preparativi per la partenza del sommergibile si intrecciano diverse storie di varia umanit\u00e0: la moglie del giovane ufficiale australiano Holmes, una ragazza dai modi a tratti infantili, non pu\u00f2 o non vuole rendersi conto della fine imminente, anche perch\u00e9 la coppia ha una neonata, Jennifer, la cui madre non riesce a capacitarsi del fatto che non avr\u00e0 un futuro.\nLo stesso Towers, che a Melbourne conosce una matura signora, Moira Davidson, che ha avuto molti amori e incline a consolarsi con l'alcol, parla ancora della sua famiglia al presente, come se sua moglie e i suoi figli fossero ancora vivi.\nMentre gli uomini sono in missione navale, Moira sa che il suo amore per Towers \u00e8 senza speranza, sia perch\u00e9 ormai \u00e8 troppo tardi per tutto, sia perch\u00e9 non pu\u00f2 competere con i ricordi dell'ufficiale americano.\nSpicca anche la figura del dottor Julian Osborne, un fisico nucleare: alla domanda postagli durante un ricevimento sulle responsabilit\u00e0 dell'olocausto nucleare, questi cinicamente risponde che la colpa \u00e8 di \u00abchi credette di poter mantenere la pace affidando la nostra difesa ad armi il cui utilizzo sarebbe stato un suicidio\u00bb.\nLa spedizione si rivela un fallimento su tutta la linea: al polo nord la radioattivit\u00e0 non \u00e8 inferiore a quanto previsto o sperato; sulla strada del ritorno l'equipaggio si ferma al largo di San Francisco, dove uno dei marinai si getta in mare per raggiungere la terraferma: nonostante gli inviti a tornare a bordo, egli dichiara di voler morire l\u00ec perch\u00e9 quella \u00e8 casa sua.\nIl segnale radio, localizzato a San Diego, dove ancora funziona una centrale idroelettrica, non \u00e8 altro che un caso: un militare munito di tuta protettiva scende a terra e scopre che a battere sul tasto del telegrafo \u00e8 una bottiglia di Coca-Cola rimasta impigliata nella corda di una tendina che ogni tanto viene mossa dal vento.\nAl ritorno in Australia Towers scopre di essere suo malgrado diventato il comandante in capo delle forze statunitensi: con \"humour\" nero, l'ammiraglio Bridie gli comunica di avere \u00abtelefonato a Brisbane, ma immagino che abbiano chiuso bottega\u00bb e che \u00abadesso Lei \u00e8 il comandante della flotta, incarico che immagino comporti, anche nella vostra marina, il grado di ammiraglio\u2026\u00bb.\nIl dottor Osborne rileva un aumento delle radiazioni e un membro dell'equipaggio inizia a mostrarne i sintomi; il governo australiano organizza una distribuzione capillare a tutta la popolazione di dosi di veleno affinch\u00e9 ciascuno abbia la possibilit\u00e0 di praticare l'eutanasia nel momento in cui si manifesteranno gli effetti della radioattivit\u00e0.\nLa moglie di Holmes, in preda ormai alla disperazione, vuole cercare la salvezza per la sua bambina tentando la fuga in Inghilterra, senza considerare il fatto che quel Paese \u00e8 ormai deserto come tutto il resto del mondo.\nIl dottor Osborne, che ha acquistato una vecchia Ferrari da corsa, organizza un Gran Premio d'Australia nel quale tutti i concorrenti, tranne lui, moriranno a causa di incidenti durante la gara.\nSoddisfatto di essere stato il vincitore, Osborne si chiuder\u00e0 nel garage con la sua auto a motore acceso per morire intossicato dal monossido di carbonio.\nPer le strade di Melbourne si organizzano veglie di preghiera (figura uno striscione con la scritta \u00ab\"There's still time, Brother\"\u00bb, \u00abC'\u00e8 ancora tempo, fratello\u00bb, sottinteso: \u00abper pentirsi\u00bb).\nL'equipaggio di Towers decide di tornare a morire nel proprio Paese e il comandante americano deve lasciare Moira.\nAnche la moglie di Holmes, ormai rassegnata, capisce che non c'\u00e8 pi\u00f9 nulla da fare e decide di assumere la sua dose di veleno.\nL'ultima sequenza del film mostra dapprima una San Francisco deserta, poi una piazza di Melbourne senza pi\u00f9 nessuno, dove solo lo striscione con la scritta \u00abC'\u00e8 ancora tempo\u2026\u00bb viene scosso dal vento.\nProduzione.\nLa fotografia \u00e8 in bianco e nero ed \u00e8 curata dall'italiano Giuseppe Rotunno; gli esterni sono ripresi in Australia e il sommergibile, stante il rifiuto della Marina statunitense a fornire un vero mezzo a propulsione nucleare, fu in realt\u00e0 il \"HMS Andrew\", natante britannico a propulsione tradizionale.\nSviluppo dei temi del romanzo.\nCon qualche libert\u00e0 di adattamento (ad esempio la presenza dell'ammiraglio australiano e della sua attendente, non presente nel romanzo; la sorgente del segnale telegrafico, nel romanzo a Seattle, nel film a San Diego; Moira, nel romanzo una giovane bionda di circa 25 anni e nel film interpretata dalla matura e affascinante Ava Gardner) il film riprende quasi per intero la trama del romanzo di Nevil Shute.\nIl tema dell'olocausto nucleare \u00e8, in questo film, affrontato senza prendere posizione rispetto a chi ne sia stato l'iniziatore: l'unica presa di partito in tutto il film, infatti, \u00e8 la citata frase dello scienziato Julian Osborne, il quale, lungi dall'attribuire la responsabilit\u00e0 del conflitto a una o all'altra delle parti in guerra, contesta alla base l'idea che con strumenti di distruzione di massa si fosse mai potuto pensare di mantenere la pace.\nIl romanzo, e anche il film che da esso ne deriva, sono piuttosto attenti alle vicende personali dei vari protagonisti: la negazione dell'evidenza da parte della giovane moglie di Holmes, la quale si sforza di credere che per s\u00e9 e la sua famiglia ci sia ancora un futuro; lo stesso comandante americano Towers, che conserva nella sua cabina una fotografia con sua moglie e i suoi due figli, mostra la volont\u00e0 di rimanere fedele al ricordo dei suoi familiari nonostante non abbia pi\u00f9 una famiglia. Quanto a Moira, l'australiana dalla vita turbolenta, capisce di essersi innamorata per la prima volta in vita sua quando oramai \u00e8 tardi, non tanto e non solo perch\u00e9 non c'\u00e8 pi\u00f9 tempo, ma perch\u00e9, come dice lei stessa a Osborne (suo cugino), se la moglie di Towers fosse viva lei combatterebbe per strapparglielo, ma ora che \u00e8 morta non pu\u00f2 combattere contro il suo ricordo.\nLa corsa organizzata da Osborne, una metafora della corsa agli armamenti atomici, il cosiddetto \u201cGran Premio d'Australia\u201d (messo in scena, nella finzione cinematografica, sul circuito di Riverside in California), disputato senza alcun riguardo per i pi\u00f9 elementari criteri di sicurezza e condotto al limite del rischio della vita, \u00e8 altrettanto surreale del rifiuto di accettazione della realt\u00e0 degli altri protagonisti: tranne Osborne, tutti i concorrenti muoiono, o nei roghi delle loro vetture uscite di strada o in collisione l'una con l'altra. L'impressione che se ne trae, alla luce della fine incombente, \u00e8 che i partecipanti alla gara preferiscano il rischio di morire in quel modo piuttosto che attendere una fine ben pi\u00f9 straziante. Lo stesso Osborne, nei suoi ultimi minuti di vita prima di darsi la morte, appone sul cofano motore della sua Ferrari la targa di \u201cVincitore del Gran Premio d'Australia 1964\u201d, anche se \u00e8 evidente che non vi saranno posteri a ricordare quella vittoria.\nLo \"humour\" nero della sequenza finale, che mostra una Melbourne deserta con lo striscione \u00abC'\u00e8 ancora tempo, fratello\u00bb, \u00e8 pari a quello dell'analoga sequenza de \"\" di Stanley Kubrick di qualche anno dopo, quando sulla scena del fungo atomico che sancisce la fine della vita sulla Terra, Vera Lynn canta \"We'll Meet Again\" (\u00abCi reincontreremo, non so dove, non so quando, ma so che ci reincontreremo in un giorno di sole\u2026\u00bb).\nIl realismo delle scene ben si inquadra nel filone apocalittico descritto, a posteriori, da James Berger, secondo il quale l'Umanit\u00e0 \u00e8 in grado di figurarsi la fine della civilt\u00e0 perch\u00e9 ne ha avuto esempi concreti nel corso del XX secolo: disastri ecologico-ambientali, campi di sterminio e, appunto, esplosioni atomiche e nucleari.\n\"Remake\".\nIl film ebbe un \"remake\" per la TV nel 2000, dal titolo omonimo; produzione australiana e statunitense diretta da Russell Mulcahy, con Rachel Ward e Bryan Brown.\nRiconoscimenti.\nIl film ha ricevuto due candidature ai Premi Oscar 1960 e ha vinto il Golden Globe per la migliore colonna sonora originale.\nNel 1959 il National Board of Review of Motion Pictures l'ha inserito nella lista dei migliori dieci film dell'anno."}
{"id": "585748", "revid": "916580", "url": "https://it.wikipedia.org/wiki?curid=585748", "title": "Cappareae", "text": "Le Cappareae sono una trib\u00f9 della famiglia delle Capparaceae sottofamiglia Capparoideae.\nTassonomia.\nSecondo la tassonomia del Sistema APG la famiglia rientra nell'ordine delle Brassicales, mentre nel Sistema Cronquist \u00e8 compresa nell'ordine delle Capparales.\nLa suddivisione sistematica di questa trib\u00f9 \u00e8 ancora in discussione: alcune tesi considerano questa le Cappareae comprensiva di altre trib\u00f9 della stessa sottofamiglia, quali le Apophylleae e le Cadabeae, oltre a generi attribuiti alle Capparaceae ma dalla collocazione incerta; altre tesi considerano le suddette trib\u00f9 dei taxa distinti dalle \"Cappareae\".\nFra i generi, quello di maggior interesse comprende la specie \"Capparis spinosa\", comunemente chiamata \"cappero\".\nGeneri:"}
{"id": "585756", "revid": "547034", "url": "https://it.wikipedia.org/wiki?curid=585756", "title": "Fluorodesossiglucosio", "text": "Il fluorodeossiglucosio, o impropriamente fluorodesossiglucosio, \u00e8 un analogo del glucosio. Il suo nome chimico completo \u00e8 \"2-fluoro-2-deossi-D-glucosio\" o anche \"2-fluoro-2-deossi-D-glucopiranosio\", abbreviato solitamente come FDG.\nL'FDG \u00e8 usato solitamente nell'imaging biomedico ed in particolare come radiotracciante per la tomografia ad emissione di positroni (PET): il fluoro presente nella molecola viene reso in grado di emettere positroni. Si tratta infatti di un fluoro-18, un radioisotopo in grado di emettere positroni rilevabili dalla PET. Dopo l'iniezione dell'FDG, l'apparecchio PET \u00e8 in grado di rilevare con estrema precisione concentrazioni differenti della molecola nei diversi distretti dell'organismo. Tali immagini permettono la diagnosi di diverse condizioni patologiche, come ad esempio i tumori.\nMeccanismo di azione.\nL'FDG, in quanto analogo del glucosio, viene captato in gran quantit\u00e0 da cellule ad alto utilizzo di glucosio, come quelle del cervello o del rene. Viene captato in gran quantit\u00e0 anche dalle cellule tumorali. Come per il glucosio, all'ingresso nella cellula il FDG viene fosforilato in posizione 6, impedendone la fuoriuscita dalla cellula. A differenza del glucosio, tuttavia, l'FDG non pu\u00f2 essere catabolizzato nella via glicolitica e rimane nella forma di FDG-6-fosfato fintantoch\u00e9 la molecola rimane radioattiva (e quindi visibile attraverso PET). Prima del decadimento del 18F-FDG, infatti, la molecola non pu\u00f2 essere utilizzata a causa dell'ingombro sterico generato dal fluoro. Il decadimento stesso, di fatto, porta il sostituente in posizione 2 da 18F a 18O: ci\u00f2 significa che la molecola risultante \u00e8 una vera e propria molecola di glucosio-6-fosfato, normalmente metabolizzabile dall'organismo.\nLa distribuzione di 18F-FDG, dunque, \u00e8 un ottimo metodo per valutare la biodistribuzione del glucosio e la sua fosforilazione nei diversi distretti dell'organismo. Per i motivi sopra elencati, si tratta di uno strumento estremamente preciso e \"pulito\" (in seguito al decadimento, non vi \u00e8 alcun accumulo cellulare di biomolecole).\nApplicazioni.\nNell'imaging attraverso PET, il 18F-FDG pu\u00f2 essere utilizzato per valutare il metabolismo del glucosio nel cuore e nell'encefalo. Pu\u00f2 essere utilizzato anche per la visualizzazione delle masse tumorali, che consumano una quantit\u00e0 molto alta di glucosio (fenomeno noto come \"effetto Warburg\"). Il 18F-FDG viene incorporato dalle cellule, fosforilato dalla esochinasi (la cui isoforma mitocondriale ha altissima concentrazione nei tumori maligni) e reso dunque troppo carico per uscire spontaneamente dalla cellula. Solo i tessuti ad alta attivit\u00e0 metabolica, dunque, \"intrappolano\" l'FDG in gran quantit\u00e0. L'FDG, dunque, pu\u00f2 essere utilizzato in applicazioni della PET per diagnosticare, valutare la progressione o monitorare l'efficacia della cura di un tumore. Questa tecnica viene applicata in modo particolare per il linfoma di Hodgkin, i linfomi non Hodgkin ed il carcinoma del polmone. Il suo utilizzo \u00e8 stato approvato anche per la diagnosi della malattia di Alzheimer.\nProduzione e distribuzione.\nNegli anni settanta, Tatsuo Ido del \"Brookhaven National Laboratory\" fu il primo a descrivere la sintesi di 18F-FDG.\nPer produrre 18F \u00e8 necessario un bombardamento di molecole di ossigeno-18 con protoni ad alta energia. Ci\u00f2 \u00e8 possibile all'interno di specifici ciclotroni posti solitamente nelle immediate vicinanze del sito di iniezione (solitamente all'interno delle stesse strutture ospedaliere) a causa della ridotta emivita del 18F.\nLa produzione del 18F pu\u00f2 essere svolta attraverso il bombardamento del 20Ne con fasci accelerati di deuteroni ottenendo un prodotto a bassa attivit\u00e0 specifica (solitamente come molecola biatomica di fluoro F2, nella quale solo una piccolissima frazione di fluoro \u00e8 radioattiva), ma dalla met\u00e0 degli anni '80 viene effettuata attraverso un bombardamento protonico di acqua arricchita in 18O, causando una reazione nucleare di tipo (p,n) sul 18O che produce 18F in forma di acido fluoridrico (HF). Il 18F- (18-fluoruro) cos\u00ec ottenuto viene immediatamente attaccato al desossiglucosio, attraverso una serie di reazioni chimiche che si svolgono nella cosiddetta \"camera calda\", il luogo preposto al trattamento dei radioisotopi.\nIn seguito, il FDG marcato (con emivita di soli 109.8 minuti) viene rapidamente trasportato nel luogo di utilizzo. Qualora il ciclotrone e la \"camera calda\" non siano nelle immediate vicinanze del sito di iniezione, possono addirittura essere organizzati servizi di trasporto aereo del composto, per evitare che esso presenti una marcatura insufficiente nel momento dell'analisi PET."}
{"id": "585762", "revid": "436907", "url": "https://it.wikipedia.org/wiki?curid=585762", "title": "Billboard", "text": "Billboard \u00e8 una rivista settimanale statunitense dedicata alla musica. Contiene alcune sezioni dedicate alle classifiche, considerate tra le pi\u00f9 precise e dettagliate al mondo. La pi\u00f9 famosa di queste \u00e8 la \"Billboard\" Hot 100, che include i cento singoli pi\u00f9 ascoltati negli Stati Uniti a cui fanno seguito la \"Billboard\" Hot Latin 100, che include le cento canzoni pi\u00f9 ascoltate nei paesi latino-americani, e la Hot Dance Club Play, che include le canzoni pi\u00f9 popolari nelle discoteche e nei club. Un'altra importante classifica \u00e8 la \"Billboard\" 200, che cataloga i duecento album pi\u00f9 venduti negli USA.\nIn totale le classifiche stilate da \"Billboard\" raggiungono le novanta unit\u00e0.\nStoria.\nIl primo \"magazine\" di Billboard fu pubblicato a Cincinnati, in Ohio, il 1\u00ba novembre 1894 da William Donaldson e James Hennegan. Gli avvisi affissi erano conosciuti sotto il nome di Billboard Advertising. All'epoca, le pubblicit\u00e0 e i manifesti erano rilasciati su carta, mezzo principale usato per le pubblicit\u00e0. Donaldson gest\u00ec l'editoriale e la pubblicit\u00e0, mentre Hennegan la produzione delle riviste. Il \"magazine\" era lungo solo otto pagine e figuravano titoli come \"The Bill Room Gossip\" (Gossip sulla stanza di Bill) e \"The Indefatigable and Tireless Industry of the Bill Poster\" (\"Poster dell'inesauribile e instancabile industria di Bill\"). Nel 1897, il titolo del \"magazine\" \u00e8 stato cambiato in \"The Billboard\". \nDopo una breve partenza sulle editoriali, Donaldson, nel 1900, riacquis\u00ec l'interesse di Hennegan per 500$, salvandolo anche dal fallimento. Quel maggio, Donaldson cambi\u00f2 la rivista da mensile a settimanale, con una maggiore enfasi sulle ultime notizie. Di seguito miglior\u00f2 ulteriormente la qualit\u00e0 editoriale, aprendo nuovi uffici a New York, Chicago, San Francisco, Londra e Parigi. Ha anche rivisto il genere dell'intrattenimento all'aperto, come fiere, carnevali, circhi, \"vaudeville\" e \"burlesque\". Nel 1900, ci fu l'introduzione di una sezione dedicata ai circhi, mentre nel 1901 quella sugli eventi all'aperto. Billboard ha rivisitato anche argomenti quali regolamentazione, mancanza di professionalit\u00e0, economia e nuovi spettacoli. La rivista ora includeva sezioni quali \"stage gossip\" (la vita privata degli intrattenitori), \"tent show\" (spettacoli itinerari) e una sua sottosezione chiamata \"Freaks to order\" (Spaventi da ordinare). Secondo il \"The Seattle Times\", Donaldson ha pubblicato alcuni articoli contro la censura, lodando delle produzioni che a detta loro sarebbero state di \"buon gusto che combattono la stampa scandalistica\". Il 4 gennaio 1936 la rivista \"Billboard\" pubblic\u00f2 la sua prima classifica e il 20 luglio 1940 la prima \"Music Popularity Chart\", classifica dedicata alle canzoni pi\u00f9 ascoltate. La \"Billboard Hot 100\" venne pubblicata per la prima volta nel 1958, come combinazione tra vendite del singolo e \"passaggi\" radio."}
{"id": "585765", "revid": "10929", "url": "https://it.wikipedia.org/wiki?curid=585765", "title": "Ha'penny bridge", "text": ""}
{"id": "585772", "revid": "30610", "url": "https://it.wikipedia.org/wiki?curid=585772", "title": "Asse di un segmento", "text": "In geometria euclidea l'asse di un segmento o asse di un lato \u00e8 la retta perpendicolare al segmento che passa per il suo punto medio.\nL'asse di un segmento si pu\u00f2 caratterizzare come il luogo dei punti che hanno uguale distanza dai due estremi del segmento.\nIn un triangolo, tutti gli assi dei lati sono concorrenti nel circocentro \"O\", e oltre a questi sono sempre su di essi anche i punti medi \"M\" e i centri \"J\" dei cerchi di Johnson\nIl circocentro \u00e8 interno al triangolo acutangolo, sul punto medio dell'ipotenusa del triangolo rettangolo e esterno all'ottusangolo."}
{"id": "585780", "revid": "693190", "url": "https://it.wikipedia.org/wiki?curid=585780", "title": "Manio Manilio Nepote", "text": "Biografia.\nEgli venne considerato dal giurista Pomponio nella sua opera \"Liber singularis enchiridii\", come uno dei tre giuristi (gli altri due erano Marco Giunio Bruto e Publio Muzio Scevola) \u00abqui fundaverunt \"ius civile\"\u00bb. Fu console nel 149 a.C. e di lui ci sono giunti tre libri di ius civile. Quest'opera segna un passo molto importante nella storia del diritto romano in quanto Manilio ebbe la grande capacit\u00e0 di staccarsi totalmente dal modello della Legge delle XII tavole e creare un'opera con una struttura autonoma, indipendente e assolutamente nuova.\nDopo di lui anche Quinto Mucio Scevola scriver\u00e0 diciotto libri di \"ius civile\" abbandonando il testo delle XII tavole, utilizzando le tecniche diairetiche proprie della logica greca e dividendo il testo per \"genera et species\"."}
{"id": "585787", "revid": "384895", "url": "https://it.wikipedia.org/wiki?curid=585787", "title": "Capparineae", "text": "Le Capparineae sono un sottordine dell'ordine delle Capparales, classe Magnoliopsida secondo lo schema tassonomico del Sistema Cronquist.\nLa classificazione APG IV non riconosce questo raggruppamento e colloca le famiglie in esso comprese nell'ordine Brassicales.\nQuesta categoria sistematica comprende specie di grande importanza agroalimentare, comprese per lo pi\u00f9 fra le Brassicaceae.\nTassonomia.\nComprende le seguenti famiglie:"}
{"id": "585791", "revid": "228587", "url": "https://it.wikipedia.org/wiki?curid=585791", "title": "Washitsu", "text": "Washitsu (\u548c\u5ba4) \u00e8 la stanza tradizionale giapponese ed \u00e8 un termine giapponese utilizzato per descrivere una stanza che ha una pavimentazione fatta di tatami. La Washitsu viene collegata alle altre stanze da porte scorrevoli. Queste possono essere \"shoji\" (grigliato con carta di riso) oppure \"fusuma\" (pannello rivestito con carta decorativa). Quest'ultimo tipo viene usato anche come ante armadio. Su uno dei lati della stanza viene poi creato uno spazio decorativo chiamato \"tokonoma\".\nIn passato, pi\u00f9 o meno tutte le stanze giapponesi erano \"washitsu\", e i giapponesi dormivano su \"futon\" stesi sui tatami e si sedevano direttamente sui \"tatami\" o sugli \"zabuton\" posti sopra i \"tatami\". Al giorno d'oggi, molte case giapponesi hanno un solo \"washitsu\", il quale viene utilizzato qualche volta per intrattenere gli ospiti, mentre la maggior parte delle stanze sono in stile occidentale. molti appartamenti giapponesi di nuova costruzione non hanno affatto il \"washitsu\", usando invece pavimenti in legno.\nLa grandezza degli \"washitsu\" \u00e8 misurata dal numero di \"tatami\", usando il termine \"j\u014d\" (\u7573). Le dimensioni medie sono di sei o otto \"tatami\" in una casa privata. Ci sono anche \"tatami\" a met\u00e0, come in una stanza di 4,5 tatami.\nLa mobilia contenuta in una Washitsu include un tavolo basso sul quale la famiglia pu\u00f2 mangiare o intrattenere gli ospiti, seduti su di uno \"zabuton\" o su una sedia bassa usata apposta sui \"tatami\". Un \"kotatsu\", che \u00e8 un tipo particolare di tavolo basso che contiene un sistema di riscaldamento usato in inverno, tenendo conto che la maggior parte delle case giapponesi non possiede un impianto di riscaldamento.\nNel caso di stanze in stile occidentale si usa il termine \"y\u014dshitsu\" (\u6d0b\u5ba4). Un altro termine utilizzato per \"washitsu\" \u00e8 \"nihonma\" (\u65e5\u672c\u9593) e per \"yoshitsu\" \u00e8 \"y\u014dma\" (\u6d0b\u9593)."}
{"id": "585794", "revid": "1851848", "url": "https://it.wikipedia.org/wiki?curid=585794", "title": "Luciano Castellini", "text": "Ha detenuto per 42 anni (dalla stagione 1976-1977) il record di minuti senza subire reti (517) per un portiere del ; il primato \u00e8 stato battuto il 3 marzo 2019 da Salvatore Sirigu.\nCaratteristiche tecniche.\nPortiere dotato di notevoli qualit\u00e0 acrobatiche, per questa sua caratteristica venne soprannominato \"Il Giaguaro\". I suoi interventi coniugavano efficacia e spettacolarit\u00e0. Tra i suoi punti di forza vi erano, a suo giudizio, anche le uscite.\nCarriera.\nGiocatore.\nClub.\nCresciuto nelle file del , dove ha militato in Serie B e Serie C, vi rimase 5 stagioni, guadagnando tanta visibilit\u00e0 da essere inserito nella Hall of Fame della compagine brianzola. \nNel 1970 pass\u00f2 al Torino e fu subito titolare. Coi granata rimase 8 stagioni, collezionando 264 presenze (201 in Serie A, 42 in Coppa Italia, 21 in Europa), vincendo lo scudetto nel 1975-76 e la Coppa Italia nel 1971. \nNel 1978 il Torino, dopo aver acquistato, l'anno precedente, Giuliano Terraneo, cedette Castellini al Napoli.\nCoi partenopei gioc\u00f2 7 stagioni, con al suo attivo 202 gettoni di campionato, ritirandosi nel 1985. \nNel 2010, in un sondaggio fatto da Radio Kiss Kiss, \u00e8 stato votato come miglior portiere della storia del club, dai tifosi azzurri. \nNella stagione 1980-81 entr\u00f2 nella storia del Napoli, riuscendo a mantenere inviolata la propria porta per 531 minuti, prestazione all'epoca inferiore solo al record di Dino Zoff, imbattuto per 590 minuti nella stagione 1970-71. \nCastellini \u00e8 stato superato da Morgan De Sanctis, nella stagione 2009-2010 (588 minuti di imbattibilit\u00e0).\nCastellini detiene il record di imbattibilit\u00e0 interna nella storia del campionato di Serie A (1188 minuti), conseguito con la maglia napoletana. Il 27 febbraio 1983 sub\u00ec, al San Paolo, una rete, da Alessandro Altobelli; da allora la sua porta rimase inviolata per quasi un anno (12 partite intere pi\u00f9 2 spezzoni): il \"giaguaro\" non sub\u00ec reti contro Torino (1-0), Cagliari (1-0), Fiorentina (1-0) e Cesena (1-0) nella stagione 1982-83; contro Genoa (0-0), Avellino (2-0), Ascoli (1-0), Pisa (0-0), Milan (0-0), Lazio (3-0), Torino (0-0) e Fiorentina (0-0) nella stagione 1983-84. Il 29 gennaio 1984 Castellini si arrese a Michel Platini, dopo 1188 minuti d'imbattibilit\u00e0 (Napoli-Juventus 1-1). \n\u00c8, con Giancarlo De Sisti e Ciro Ferrara, 1 dei 3 calciatori ad aver collezionato almeno 200 presenze in A con 2 differenti squadre (201 con il Torino e 202 con il Napoli).\nNazionale.\nConta una presenza in nazionale, ottenuta in Italia- del 26 gennaio 1977 (2-1 il risultato finale a favore degli azzurri), partita nella quale gioc\u00f2 il 2\u00ba tempo, subendo gol su rigore calciato dal portiere avversario, Christian Piot.\nHa 4 presenze con la nazionale B, in cui esord\u00ec il 17 febbraio 1971.\nAllenatore.\nNel 1985, dopo il ritiro, entr\u00f2 nello staff tecnico del Napoli in qualit\u00e0 di preparatore dei portieri, collaborando con l'allenatore Ottavio Bianchi. Rimase al club campano per tre stagioni, vivendo dalla panchina il primo storico scudetto della societ\u00e0, nella stagione 1986-87. A Napoli, tra gli altri, allen\u00f2 Claudio Garella.\nNel 1988 venne assunto dall'Inter, sempre come preparatore dei portieri, collaborando inizialmente con Giovanni Trapattoni. Rimarr\u00e0 pressoch\u00e9 in pianta stabile a Milano per gli anni a venire, seguendo la preparazione, tra gli altri, di Walter Zenga, Gianluca Pagliuca, S\u00e9bastien Frey e Francesco Toldo.\nSostitu\u00ec \"ad interim\" l'esonerato Roy Hodgson, sulla panchina della prima squadra, nelle due gare conclusive del campionato 1996-97, raggiungendo, con 1 vittoria e 1 pareggio, il terzo posto finale in classifica. Venne nuovamente richiamato a traghettare la squadra nerazzurra nella seconda parte della stagione 1998-99, quando sostitu\u00ec l'esonerato Mircea Lucescu per quattro gare; venne a sua volta sollevato dall'incarico, in favore del ritorno di Hodgson.\nTemporaneamente allontantosi dalla Pinetina durante le guide tecniche di Marcello Lippi e Marco Tardelli, nel 2001, con l'arrivo di H\u00e9ctor C\u00faper sulla panchina dell'Inter, ritorn\u00f2 a essere il preparatore dei portieri della prima squadra.\nNel 2004 entr\u00f2 nello staff tecnico dell'Italia Under-21, in qualit\u00e0 di preparatore dei portieri. Svolse questo incarico fino al 2013, collaborando con i commissari tecnici Claudio Gentile, Pierluigi Casiraghi, Ciro Ferrara e Devis Mangia. Nello stesso anno entr\u00f2 nello staff tecnico dell'Italia Under-20, restandovi per il successivo biennio.\nParallelamente ai suoi impegni con le nazionali giovanili azzurre, Castellini continu\u00f2 a occuparsi del vivaio dell'Inter, sempre in qualit\u00e0 di preparatore dei portieri; nella stagione 2015-16, in particolare, ricopr\u00ec il ruolo di coordinatore dei preparatori dei portieri delle giovanili interiste. Terminata questa esperienza, rimase all'interno del club nerazzurro come osservatore, mansione peraltro gi\u00e0 ricoperta in passato quando aveva contribuito, dopo averlo positivamente visionato in Brasile, all'arrivo a Milano di J\u00falio C\u00e9sar.\nDopo il ritiro.\nDopo il ritiro vive nel comune di Plesio, pi\u00f9 precisamente nella frazione di Barna, sul lago di Como.\nStatistiche.\nDetiene il record di imbattibilit\u00e0 in casa nella Serie A a girone unico."}
{"id": "585796", "revid": "122500093", "url": "https://it.wikipedia.org/wiki?curid=585796", "title": "Laurasia", "text": "La Laurasia \u00e8 stato un continente terrestre formatosi circa 650 milioni di anni fa, quando il supercontinente Rodinia si divise in pi\u00f9 parti: la Laurasia ne costituiva il corpo centrale. La Laurasia \u00e8 scomparsa 290 milioni di anni fa, dando origine alla Pangea, tramite collisione con il Gondwana. Successivamente alla frammentazione di Pangea, si \u00e8 soliti definire il blocco settentrionale Laurasia."}
{"id": "585802", "revid": "818367", "url": "https://it.wikipedia.org/wiki?curid=585802", "title": "Bubo bubo", "text": "Il gufo reale (\"Bubo bubo\" [, 1758]) \u00e8 un uccello rapace facente parte della famiglia degli Strigidi.\nDescrizione.\n\u00c8 la specie di gufo pi\u00f9 grande con un'apertura alare da 1,60 fino a 2,5 metri per gli esemplari femmine pi\u00f9 grandi, ed un'altezza che varia negli adulti dai 65 agli 80 centimetri. Il peso degli adulti varia da 1,55-2,80\u00a0kg per i maschi e da 1,75 fino a 4,20\u00a0kg per le femmine nelle zone nordiche. Non esiste nessuna differenza cromatica tra maschi e femmine pertanto il dimorfismo sessuale \u00e8 limitato alle dimensioni dell'animale, \u00e8 quindi impossibile determinarne il sesso con certezza se non negli esemplari pi\u00f9 grandi che sono sicuramente femmine. Il gufo reale pu\u00f2 girare la testa di 270 gradi.\nHa delle forme massicce con ali arrotondate, coda corta e grande capo; gli occhi frontali con iride giallo-arancio sono sormontati da lunghi ciuffi di penne erettili. Il piumaggio \u00e8 bruno striato e barrato di nerastro superiormente e giallo brunastro con strie e fitte vermicolature scure inferiormente.\nDistribuzione e habitat.\nIl gufo reale passa gran parte della sua vita attorno al suo nido che pu\u00f2 trovarsi in una risega di un albero, una fessura fra le rocce o in un ramo vicino comunque al tronco; quasi mai si trova al terreno. Vive principalmente in foreste situate in terreni rocciosi; pi\u00f9 raramente vive nelle steppe e quasi mai nelle citt\u00e0 (ovviamente con parchi e alberi) dove di giorno riesce a nascondersi nelle crepe dei muri.\nEssendo una specie ad ampia distribuzione, popola una grande quantit\u00e0 di ambienti. Il gufo reale si trova in quasi tutta l'Europa tranne Isole Britanniche, Danimarca, Paesi Bassi, Francia settentrionale e nelle latitudini pi\u00f9 settentrionali; in Nordafrica e Medio Oriente e infine in gran parte dell'Asia centrale.\nIn Italia \u00e8 presente ovunque pi\u00f9 o meno intensamente tranne che in Sicilia; la sua popolazione totale \u00e8 stimata stabile fra i 500 e i 680 esemplari (250 - 340 coppie nidificanti) .\nSulle Alpi nidifica sino al limite superiore delle foreste, prediligendo un'alternanza di piccole barre rocciose, boschi e zone aperte. Pu\u00f2 cacciare dalle piane di fondovalle sino alle praterie alpine, come dimostrato dalla vasta gamma di prede rinvenibili sui nidi.\nBiologia.\nIl gufo reale vive la maggior parte del tempo nel nido, stringendo i tempi di caccia all'alba e al crepuscolo.\nVoce.\nL'ascolto del canto \u00e8 il pi\u00f9 efficace metodo per individuare la presenza della specie. Il maschio emette un cupo \"\"uh-ohh\" bitonale, con seconda sillaba pi\u00f9 bassa, udibile soprattutto nelle prime ore di buio ed emesso con maggiore regolarit\u00e0 nei mesi di febbraio, marzo e ottobre.\nIl canto del Gufo comune, udibile solo a breve distanza, \u00e8 formato da una regolare lenta successione di cupi versi monosillabici (\"uh...uh...uh\"\").\nAlimentazione.\nSi ciba principalmente di topi, ratti, pipistrelli e piccoli mammiferi (come lepri e conigli), ma anche di prede della taglia della volpe e cuccioli di capriolo. Preda anche altri uccelli (tra cui altri rapaci) e in particolare galline e fagiani. Come gli altri rapaci notturni ingoia intere le prede di piccole o medie\ndimensioni; le parti non digeribili (ossa, penne, peli, parti chitinose degli insetti) vengono rigettate sotto forma di \"borre\" di forma allungata con diametro di 3\u20134\u00a0cm.\nLe borre vengono rigettate 3-4 volte alla settimana.\nRiproduzione.\nIl gufo reale nidifica tra marzo ed aprile, collocando i nidi nelle crepe delle rocce o in conche gi\u00e0 create.\nI maschi riproduttori difendono il territorio dai conspecifici segnalando la propria presenza con la regolare emissione del canto nelle ore crepuscolari. La femmina depone su terrazzini di pareti rocciose o in nidi rupicoli costruiti da rapaci diurni o corvidi 2-3 uova bianche dal guscio ruvido (raramente sino a 4) che cova 34-36 giorni; i piccoli restano al nido per 5-6 settimane e vagano quindi nei dintorni per altri 20-30 giorni, dipendendo dagli adulti per il reperimento del cibo. I pulli sono protetti da un piumaggio lanugginoso di colore grigio topo.\nTassonomia.\nComprende le seguenti sottospecie:\nSpecie simili.\nIl Gufo comune (\"Asio otus\") possiede come il Gufo reale occhi aranciati, due lunghi ciuffi di penne sul capo e una livrea bruno giallastra variegata di scuro; le dimensioni sono notevolmente inferiori (lunghezza totale 35\u201338\u00a0cm; apertura alare 85\u2013100\u00a0cm) e le forme pi\u00f9 esili. Frequenta aree boscate interrotte da radure, pascoli o campi dal fondovalle sino al limite superiore della vegetazione arborea.\nStato di conservazione.\nUn tempo perseguitato poich\u00e9 ritenuto dannoso alle specie di interesse venatorio, il Gufo reale \u00e8 attualmente minacciato soprattutto dalla presenza di un gran numero di cavi sospesi, contro i quali pu\u00f2 facilmente urtare durante i suoi voli di caccia notturni.\nEstinto in Sicilia, nel resto d'Italia la popolazione \u00e8 considerata numericamente stabile."}
{"id": "585807", "revid": "1610933", "url": "https://it.wikipedia.org/wiki?curid=585807", "title": "Gufo reale", "text": ""}
{"id": "585817", "revid": "121595951", "url": "https://it.wikipedia.org/wiki?curid=585817", "title": "Equazione di Eulero", "text": "In matematica, l'equazione di Eulero o equazione di Eulero-Cauchy \u00e8 un'equazione differenziale ordinaria omogenea a coefficienti variabili della forma:\nLa sostituzione formula_2 mostra che la ricerca di soluzioni per questo tipo di equazioni differenziali si pu\u00f2 ridurre alla risoluzione di un'equazione differenziale lineare a coefficienti costanti. Da questa osservazione segue che le soluzioni delle equazioni omogenee di Eulero si possono scrivere come combinazioni lineari di funzioni della forma:\nove formula_4 \u00e8 un numero complesso e formula_5 \u00e8 un intero non negativo.\nNella sua forma pi\u00f9 generale (non omogenea):\n\u00e8 stata studiata da Eulero a partire dal 1740.\nEquazione del secondo ordine.\nL'equazione di Eulero pi\u00f9 comune \u00e8 quella di secondo grado:\ndove formula_8 e formula_9 sono numeri reali. Viene utilizzata in svariati contesti, ad esempio nello studio dell'equazione di Laplace.\nAssumendo che l'equazione ammetta una soluzione banale del tipo:\ndifferenziando si ha:\nSostituendo nell'equazione di partenza:\ne riordinando i termini:\nSi pu\u00f2 ora risolvere in funzione di formula_5, ottenendo tre casi di particolare interesse:\nNel primo caso la soluzione \u00e8:\nNel secondo \u00e8:\nPer ottenere questa soluzione si deve applicare il metodo di riduzione dell'ordine dopo aver trovato una soluzione formula_21.\nNel terzo caso la soluzione \u00e8:\ncon:\nPer formula_24 e formula_25 nel piano reale. Questa forma si ottiene ponendo formula_26 ed utilizzando la formula di Eulero."}
{"id": "585821", "revid": "1226", "url": "https://it.wikipedia.org/wiki?curid=585821", "title": "Camera lucida", "text": "La camera lucida \u00e8 un dispositivo ottico utilizzato dagli artisti come ausilio per il disegno.\nStoria.\nIl brevetto risale al 1807 ed appartiene a William Hyde Wollaston. Esistono prove che la camera lucida fosse nient'altro che la reinvenzione di un dispositivo risalente ad almeno due secoli prima, descritto da Keplero nella sua opera \"Dioptrice\" (1611), nella quale spiegava il vantaggio di un obiettivo composto da due lenti, una divergente e una convergente. Dal XIX secolo l'invenzione di Keplero cadde nell'oblio, cosicch\u00e9 nessuno fece opposizione al brevetto di Wollaston. Il termine \"camera lucida\" (latino per \"camera illuminata\"), che richiama la ben pi\u00f9 antica \"camera obscura\" (camera oscura), fu coniato dallo stesso Wollaston (cfr. Edmund Hoppe, \"Geschichte der Optik\", Lipsia 1926).\nFino a poche decine di anni fa la camera lucida fu largamente utilizzata dai microscopisti fino a quando la fotomicrografia non divenne pi\u00f9 economica. In molti casi le riproduzioni mediante la camera lucida sono molto pi\u00f9 comprensibili rispetto alle corrispondenti micrografie; la maggior parte delle illustrazioni nei manuali di istologia e microanatomia sono disegni riprodotti con l'aiuto della camera lucida.\nLa camera lucida si pu\u00f2 ancora trovare presso i negozi di articoli per l'arte ma non \u00e8 molto diffusa.\nCaratteristiche.\nLa camera lucida permette di sovrapporre otticamente l'immagine da ritrarre sulla superficie sulla quale si sta disegnando. L'artista pu\u00f2 vedere contemporaneamente sia la scena che la superficie del disegno come in una doppia esposizione fotografica. Questo permette di trasferire i punti chiave dalla scena alla superficie di disegno, cosa di grande aiuto per un'accurata resa prospettica. L'artista pu\u00f2 anche tracciare facilmente i contorni degli oggetti nella scena.\nUtilizzando un foglio bianco, la scena sovrapposta tende a svanire: quindi \u00e8 pi\u00f9 efficace utilizzare carta nera e disegnare con una matita bianca.\nPrincipio di funzionamento.\nNon c'\u00e8 alcuna similitudine ottica fra la camera lucida e la camera oscura. In particolare, la\ncamera lucida non richiede alcuna fonte di luce dedicata e non c'\u00e8 proiezione dell'immagine.\nNella sua forma pi\u00f9 semplice, la camera lucida \u00e8 costituita da uno specchio semiargentato inclinato di 45\u00b0 attraverso il quale l'artista osserva la superficie di disegno. In questo modo si sovrappone una visione diretta della superficie di disegno alla vista riflessa della scena posta di fronte all'artista. Lo strumento spesso include una debole lente negativa per avere un'immagine virtuale della scena pi\u00f9 o meno alla stessa distanza dalla superficie di disegno in modo che siano entrambe a fuoco contemporaneamente.\nL'originale camera lucida di Wollaston, come mostrata nel diagramma, usa un prisma eretto. Le scene, diretta e riflessa, vengono sovrapposte aggiustando l'apparato in modo che solo met\u00e0 della pupilla dell'occhio \"E\" veda attraverso il prisma, guardando direttamente la superficie \"P\" da disegnare. L'altra met\u00e0 vede un'immagine eretta del soggetto, riflessa da due lati del prisma \"ABCD\". Le lenti \"L\" e \"L'\" equalizzano le distanze ottiche della superficie e dell'oggetto."}
{"id": "585824", "revid": "1305772", "url": "https://it.wikipedia.org/wiki?curid=585824", "title": "Kick Off (videogioco)", "text": "Kick Off \u00e8 il primo videogioco della serie calcistica di \"Kick Off\". Realizzato nel 1989 da Dino Dini e pubblicato inizialmente da Anco per Amiga e Atari ST, ha ottenuto all'epoca un grande successo di pubblico e critica, diventando uno dei videogiochi sportivi pi\u00f9 popolari insieme a \"Sensible Soccer\".\nUscirono anche un'espansione, \"Kick Off Extra Time\", e una versione aggiornata dedicata al mondiale, anche in italiano, \"Franco Baresi World Cup Kick Off\".\nModalit\u00e0 di gioco.\nIn \"Kick Off\", contrariamente alla maggior parte dei videogiochi di calcio, la palla non si \"incolla\" ai piedi dei giocatori, ma viene invece realisticamente calciata in avanti. Tale peculiarit\u00e0 aggiunge al gioco un consistente grado di difficolt\u00e0 e richiede nel contempo una buona abilit\u00e0. Altre caratteristiche includono replay dei gol, tattiche differenti, falli di gioco, cartellini gialli e rossi, infortuni, tempo di recupero e diversi arbitri dotati di un peculiare atteggiamento."}
{"id": "585833", "revid": "73843", "url": "https://it.wikipedia.org/wiki?curid=585833", "title": "Tahar Djaout", "text": "Biografia.\nDopo essersi laureato in matematica all'Universit\u00e0 di Algeri (nel 1977), consegu\u00ec anche un dottorato (D.E.A.) a Parigi nel 1985.\nDal 1976 cominci\u00f2 a dedicarsi al giornalismo, scrivendo le sue prime critiche nel quotidiano \"El Moudjahid\" e collaborando regolarmente, tra il 1976 e il 1977, al supplemento \"El Moudjahid Culturel\". Dopo un'interruzione dovuta al servizio militare, nel 1979 riprese a scrivere su \"El Moudjahid\".\nNel 1980 pass\u00f2 al settimanale \"Alg\u00e9rie-Actualit\u00e9\", di cui diresse fino al 1984 la rubrica culturale, divenendone poi editorialista. Qui egli pubblic\u00f2 numerosi articoli sia sui pittori (Baya, Mohammed Khadda, Denis Martinez, Hamid Tibouchi) sia sugli scrittori algerini di lingua francese, i cui nomi e le cui opere venivano all'epoca relegati in disparte: Jean Amrouche, Mouloud Feraoun, Mouloud Mammeri, Mohamed Dib, Jean S\u00e9nac, Bachir Hadj Ali, Messaour Boulanouar, Youcef Sebti, Abdelhamid Laghouati, Malek Alloula, Nabile Far\u00e8s..\nNel 1992 fond\u00f2 e diresse un nuovo settimanale, \"Ruptures\" su cui scrisse fino alla morte. Il primo numero de Ruptures usc\u00ec il 16 gennaio 1993.\nSe il giornalismo fu l'arena in cui espresse la propria partecipazione all'attualit\u00e0 culturale e politica del suo paese, il suo talento letterario si espresse anche nella poesia, che egli sempre predilesse, e nella narrativa. Pubblic\u00f2 infatti numerose raccolte di poesie, novelle e romanzi.\nIl 26 maggio 1993 venne preso di mira da un commando terrorista che lo colp\u00ec con due proiettili alla testa. Era appena uscito il n\u00ba 20 della sua rivista e stava concludendo il n\u00ba 22. Mor\u00ec 8 giorni dopo, a soli 39 anni. Il suo assassinio inaugur\u00f2 una lunga stagione di sangue in cui caddero bersaglio dell'intolleranza numerosi altri intellettuali. \u00c8 sepolto nel paese natale di Oulkhou.\nQuasi fosse presago della propria tragica fine, il poeta scriveva, in una delle sue prime opere\nPoco tempo dopo il suo assassinio, il cantante cabilo Loun\u00e8s Matoub (che sarebbe morto anche lui in un agguato terrorista nel 1998) componeva \"Kenza\", una canzone dedicata alla figlia del poeta, in cui ricordava lui e molte altre vittime di quel periodo di insensata violenza: il miliante democratico Rachid Tigziri (sgozzato il 31 gennaio 1994), il giornalista televisivo Smail Yefsah (caduto il 18 ottobre 1993), il sociologo Djilali Liab\u00e8s (ucciso il 16 marzo 1993), il medico e poeta Laddi Flici (assassinato il 17 marzo 1993), il medico Mahfoud Boucebci (accoltellato il 15 giugno 1993).\nPi\u00f9 di recente, Salman Rushdie ha ricordato Tahar Djaout (sia pure senza nominarlo esplicitamente) in un brano del suo romanzo \"Shalimar il clown\" in cui viene descritto l'assassinio, in un parcheggio, di uno scrittore ucciso da integralisti religiosi che lo accusavano di essere empio, blasfemo, venduto all'occidente perch\u00e9 parlava francese. Poco dopo la sua morte, Salman Rushdie aveva presentato un documentario della BBC intitolato \"Shooting the Writer\" (\"Spara allo scrittore\").\nOpere di Tahar Djaout.\nOpere postume"}
{"id": "585837", "revid": "44939", "url": "https://it.wikipedia.org/wiki?curid=585837", "title": "Cinasi", "text": ""}
{"id": "585840", "revid": "787565", "url": "https://it.wikipedia.org/wiki?curid=585840", "title": "3\u00ba Reggimento bersaglieri", "text": "Il 3\u00ba Reggimento Bersaglieri \u00e8 un'unit\u00e0 dell'Esercito italiano di stanza a Teulada. \u00c8 l'Unit\u00e0 delle Forze Armate pi\u00f9 decorata d'Italia e il reggimento bersaglieri pi\u00f9 decorato per \"qualit\u00e0\". Il suo motto \u00e8 \u00ab\"Maiora viribus audere\"\u00bb (Osare pi\u00f9 delle proprie forze).\nComposizione.\nIl 3\u00ba Reggimento bersaglieri si compone di un comando di reggimento, una compagnia di supporto logistico e dal 18\u00ba Battaglione bersaglieri \"Poggio Scanno\", pedina operativa dell'unit\u00e0.\nStoria.\nNascita.\nIl Comando dei bersaglieri del III Corpo d'armata il 31 dicembre del 1861 prende nome di 3\u00ba Reggimento bersaglieri con soli compiti amministrativi e disciplinari. La prima sede del reggimento \u00e8 Modena. Il reggimento era costituito da sei battaglioni, due dei quali (III e V) costituiti nel 1848 e il XVIII, il XII e il XXV, costituiti nel 1860, con il XXV battaglione che si era distinto nelle operazioni per la presa di Ancona. Dal 1861 al 1866 il reggimento venne impiegato nella lotta contro il brigantaggio. Nel 1862 i bersaglieri del XXV battaglione nella battaglia dell'Aspromonte fermarono il tentativo di Giuseppe Garibaldi e dei suoi volontari di completare una marcia dalla Sicilia verso Roma e scacciarne papa Pio IX. Nella terza guerra d'indipendenza, nel 1866, il reggimento si distingue nella battaglia di Borgo Levico in Valsugana. Nel 1870, il XII Battaglione fu impegnato nelle operazioni per la presa di Roma.\nL'unit\u00e0 il 1\u00ba gennaio 1871 assume anche fisionomia operativa ed \u00e8 formata dai battaglioni XVIII, XX, XXV e XXXVIII e dal 1\u00ba ottobre 1910 dispone anche del III battaglione ciclisti, nelle cui file prest\u00f2 servizio il bersagliere romano Enrico Toti.\nPrima guerra mondiale.\nPartecipa al primo conflitto mondiale e viene impiegato nell'ambito delle divisioni di fanterie, distinguendosi nel 1915 sul Col di Lana, sul Carso, a Vermegliano e Monte Sei Busi: nel 1916 a Selz, Monte Sief, sul Piccolo Colbricon. Val Cismon Jamiano a q. 144 nei mesi di agosto e settembre. Il 1917 vede il reggimento impegnato ancora sul Carso a Flondar, I Hermada, Monfenera, Piave, Zenson e Ponte Pinzano. Nel corso del 1918 \u00e8 impiegato a Costalunga, Piave, Vittorio Veneto, Serravalle, Passo di Fadalto, e Pieve di Cadore perch\u00e9 inquadrato dal 29 agosto al 4 novembre nella VII Brigata Bersaglieri insieme al 2\u00ba Reggimento. Il suo III battaglione ciclisti invece opera come unit\u00e0 autonoma e si distingue in azioni di retroguardia nel 1917 e di resistenza sul Piave nel giugno 1918.\nTra le due guerre.\nAlla fine del primo conflitto mondiale, il 3\u00ba Reggimento subisce diverse trasformazioni organiche tra cui la soppressione del III battaglione ciclisti nel 1919.\nNel luglio 1924 tutto il reggimento viene trasformato in unit\u00e0 ciclisti rimanendo tale sino al 1936. L'ordinamento del 1926 ne prevedeva la formazione su comando, XVIII e XX battaglione ai quali nel 1935 si \u00e8 unito anche il XXV.\nIl 23 marzo 1935 \u00e8 mobilitato per partecipare alle operazioni in Africa Orientale, in quella che passer\u00e0 alla storia come guerra d'Etiopia, a tal scopo viene riformato su 4 battaglioni tutti appiedati: il XVIII, XX, XXV e il LXXXIII complementi. Il 3\u00ba giunge in Africa nel maggio 1935 e viene incorporato nella divisione Sabaudia. I bersaglieri parteciparono all'avanzata prendendo parte a entrambe le battaglie di Tembien. La prima battaglia del Tembien venne combattuta tra il 21 e il 24 gennaio 1936 e vede impegnate le truppe del generale Badoglio che difendono il fianco dello schieramento italiano e sconfiggono due armate abissine guidate dai ras Cassa e Sejum. La seconda battaglia del Tembien viene combattuta tra il 27 e il 29 febbraio 1936 in cui i resti delle due armate abissine sono completamente distrutte dagli italiani che riconquistano la vetta dell'Amba Alagi. Al passo di Falag\u00e0 il reggimento viene riordinato diventando il 3\u00ba Reggimento Leggero per andare a far parte della colonna Starace che avrebbe marciato su Gondar.\nNel 1939, il XX battaglione partecipa allo sbarco in Albania dove rimase per tre mesi.\nSeconda guerra mondiale.\nRientrato in patria dall'ottobre 1939 viene inquadrato nella 3\u00aa Divisione Celere \"Principe Amedeo Duca d'Aosta\" con la quale al comando del colonnello Aminto Caretto, prende parte al secondo conflitto mondiale. Dopo una permanenza sul fronte alpino occidentale e dopo aver partecipato alle operazioni contro la Jugoslavia, nella primavera del 1941, il 24 luglio 1941 il reggimento viene inviato in Russia, facente parte del CSIR dove il 5 settembre del 1941 entr\u00f2 in contatto con il nemico nella zona del fiume Dnepr. Il 28 settembre, partecipa alla prima battaglia combattuta e vinta da soli reparti italiani a , verso il bacino del Donez in condizioni ambientali proibitive conquistando prima la testa di ponte di Uspenowka e il 20 ottobre il centro industriale e ferroviario di Stalino, precedendo la IV Divisione alpina tedesca, impadronendosi poi il 1\u00ba novembre del centro industriale di Rjkowo, con un ingente bottino di uomini e materiali. Successivamente l'11 e 12 novembre i bersaglieri XVIII e del XX battaglione si lanciarono in aiuto dell'80\u00ba Reggimento fanteria, sottraendolo all'annientamento. Sul fronte russo il 3\u00ba Reggimento bersaglieri ha combattuto per quasi due anni dando prova di valore e di sacrificio. Il giorno di Natale 1941 i russi scatenarono una pesante offensiva, poi denominata battaglia di Natale, che invest\u00ec in pieno il 3\u00ba Reggimento bersaglieri, con un battaglione di bersaglieri accerchiato per dieci ore prima di riuscire a ritirarsi.\nNel maggio 1942, il reggimento, con gli altri reparti della 3\u00aa Divisione Celere, peetra profondamente nello schieramento avversario occupando il 19 luglio Millerovo, centro del bacino minerario di Bocovo Antrazit e raggiungendo il 29 luglio, dopo una marcia di oltre 450 chilometri, la riva destra del Don, nell'ansa di Serafimovi\u010d, con l'obiettivo di recidere una consistente testa di ponte russa. Il 30 luglio, il XX Bettaglione occupa Serafimovic, dopo un attacco notturno a sorpresa, mentre il XVIII Battaglione occupa Belajewski e il XXV Battaglione occupa Bobrowski. Nel corso dei combattimento il Comandante del Reggimento, colonnello Aminto Caretto, cadde colpito a morte e venne decorato di Medaglia d'Oro al Valor Militare.\nIl 30 agosto malgrando fosse ridotto a un quarto degli effettivi il reggimento, coperto dal fuoco degli artiglieri del 120\u00ba Reggimento artiglieria difese le posizioni di Jagodnij arginando e respingendo l'offensiva russa.\nDopo essere stato schierato il 17 novembre sul Don, nella zona di Meskow, il 19 dicembre, il reggimento affronta la sua ultima battaglia e ridotto all'osso, riesce a sfondare lasciando sul terreno centinaia di bersaglieri caduti, per affrontare la strada del ripiegamento di fronte a una schiacciante superiorit\u00e0 avversaria.\nRientrato in Italia dal fronte russo verso la fine di marzo del 1943 il reggimento viene dislocato per riordinarsi in Emilia dove verr\u00e0 sciolto a seguito della proclamazione dell'armistizio dell'8 settembre.\nA seguito delle vicende che seguirono l'armistizio e allo scioglimento del reggimento, elementi dei vari battaglioni bersaglieri parteciparono alla guerra di liberazione a fianco degli Alleati, combattendo a Montelungo e Monte Marrone. Con i resti di questi reparti, il 1\u00ba ottobre 1944, viene costituito il Battaglione \u201cGoito\u201d che inquadrato prima nel Corpo Italiano di Liberazione e poi nel Gruppo di Combattimento \"Legnano\" si distinse sul fronte di Bologna e a Poggio Scanno.. Altri volontari al comando del tenente colonnello Alfredo Tarsia ricostituirono il 3\u00ba Reggimento all'interno delle forze armate della RSI.\nOrdine di battaglia in Russia (luglio 1941).\nLe Compagnie Bersaglieri erano armate con fucile Carcano Mod. 91 e ogni Squadra Bersaglieri aveva 1 fucile mitragliatore Breda Mod. 30 calibro 6,5 mm.\nNel dopoguerra.\nIl Reggimento viene ricostituito il 1\u00ba luglio 1946, presso la Caserma Teuli\u00e9 di Milano inquadrando anche il Battaglione \"Goito\" che aveva preso parte alla guerra di liberazione e, articolato su tre battaglioni (XVII, XX e XXV) venne inquadrato prima tra le Truppe di Corpo d'Armata del III Comando Militare Territoriale e successivamente nella Divisione corazzata \"Centauro\", ricostituita nel 1951. Dopo il passaggio alle dipendenze della Divisione \"Centauro\" ai tre battaglioni, che vennero riequipaggiati con VTT semicingolati M3 Half-track si \u00e8 aggiunta una Compagnia Controcarri equipaggiata con cannoni controcarri da 106 mm M40 senza rinculo.\nIl 1\u00ba ottobre 1955 il Reggimento viene trasferito a Novara presso la Caserma Passalacqua.\nNel 1963 il XVIII Battaglione rientr\u00f2 a Milano nella Caserma Mameli e quando nello stesso anno, secondo quanto previsto dalle normative NATO, la Divisione venne articolata sulla 1\u00aa Brigata Meccanizzata, la II\u00aa Brigata Corazzata, la III\u00aa Brigata Corazzata e su una Brigata di Artiglieria, il 3\u00ba Reggimento bersaglieri ha costituito il nerbo della 1\u00aa Brigata Meccanizzata e articolato su due battaglioni bersaglieri equipaggiati entrambi con APC M113, cedendo un battaglione al 31\u00ba Reggimento Carri dal quale riceve in cambio il IV Battaglione Carri, equipaggiato con carri armati medi M47 Patton e una Compagnia Controcarri equipaggiata con pezzi da 106\u00a0mm, mentre il XVIII battaglione bersaglieri, equipaggiato con APC M113, venne inquadrato nel 31\u00ba Reggimento carri della III\u00aa Brigata corazzata \"Centauro\". Nel 1967 anche il Comando di Reggimento viene trasferito a Milano, viene sciolta la Brigata Sperimentale e con il ritorno alla precedente organizzazione divisionale, il 3\u00ba Reggimento bersaglieri venne articolato su due battaglioni bersaglieri (X e XVIII) equipaggiati entrambi con APC M113, sul IV battaglione carri, equipaggiato con carri armati medi M47 e una Compagnia con cannoni da 106\u00a0mm e Compagnia Comando Reggimentale.\nCon la profonda ristrutturazione dell'esercito italiano del 1975, che aboliva il livello reggimentale, il 3\u00ba Reggimento bersaglieri venne sciolto il 20 ottobre 1975, il suo comando si trasforma in Comando della 3\u00aa Brigata meccanizzata \"Goito\", e bandiera di guerra e tradizioni ereditate dal XVIII battaglione con il nome di 18\u00ba battaglione bersaglieri \"Poggio Scanno\", stanziato a Milano, nella caserma \"Goffredo Mameli\", insieme al 10\u00ba battaglione bersaglieri \"Bezzecca\", stanziato a Solbiate Olona, presso la caserma \"Ugo Mara\", e al 6\u00ba battaglione bersaglieri \"Palestro\", stanziato a Torino, inquadrati nella 3\u00aa Brigata meccanizzata \u201cGoito\u201d costituitasi in seguito alla riorganizzazione della Divisione \"Centauro\" che, con la ristrutturazione dell'Esercito Italiano aveva cambiato ancora fisionomia organica e articolata nella 3\u00aa Brigata meccanizzata \u201cGoito\u201d, nella Brigata meccanizzata \"Legnano\" e nella 31\u00aa Brigata corazzata \u201cCurtatone\u201d. Insieme ai due battaglioni anche la compagnia controcarri, diventata autonoma entr\u00f2 a far parte della brigata \"Goito\" con la denominazione di Compagnia controcarri \u201cGoito\u201d e stanziata a Torino, presso la caserma \"Cavour\".\nTra il 1982 e 1983 alcune Compagnie del XVIII Battaglione \u201cPoggio Scanno\u201d vengono aggregate al II Battaglione Bersaglieri \u201cGovernolo\u201d alla missione di Pace in Libano.\nLa ricostituzione.\nIl 1\u00ba agosto 1991 la Brigata \u201cGoito\u201d venne sciolta e il 29 agosto 1991 il reggimento venne ricostituito in fase sperimentale come 3\u00ba Reggimento bersaglieri \"Goito\" e inquadrato nella Brigata meccanizzata \"Legnano\" riprendendo dal 1\u00ba agosto 1992 la pi\u00f9 tradizionale denominazione 3\u00ba Reggimento bersaglieri. Dal 30 settembre 1993 al 30 gennaio 1994 il Reggimento venne impiegato in Somalia nell'ambito dell'operazione Restore Hope inquadrato nel contingente italiano IBIS 2.\nIl 14 settembre 1996 in previsione del nuovo modello di difesa la brigata meccanizzata \"Legnano\" venne sciolta, il 3\u00ba Reggimento bersaglieri torn\u00f2 alle dipendenze della \"Centauro\" trasformata in meccanizzata.\nNel quadro del processo di riordinamento dell'Esercito Italiano verso il modello professionale e di un processo di riduzione del numero delle Brigate, la \"Centauro\" venne sciolta nel 2002 e il reggimento \u00e8 passato alle dipendenze della Brigata corazzata \"Ariete\".\nIl 30 novembre 2009 con la cerimonia di chiusura della caserma \"Mameli\" di Milano di V.le Suzzani 125, il reggimento, passato alle dipendenze della Brigata meccanizzata \"Sassari\", viene trasferito a \"Sa Portedda\" (Teulada), nella provincia del Sud Sardegna, gi\u00e0 sede del 1\u00ba reggimento corazzato.\nDa ottobre 2011 ad aprile 2012 il reggimento ha partecipato all'operazione ISAF XVII in Afghanistan nell'ambito del \"Provincial Reconstruction Team\" di Herat.\nStemma.\nScudo: di porpora, al capriolo d'oro accostato da due corni da caccia dello stesso, legati di verde, affrontati, ed accompagnato in punta dal tridente d'Ucraina d'oro; al capo d'oro.\nOrnamenti esteriori\nCorona turrita d'oro\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto a caratteri capitali di nero: \"Maiora viribus audere\".\nonorificenza: accollata alla punta dello scudo l'insegna dell'Ordine militare d'Italia, pendente al centro del nastro con i colori dello stesso.\nNastri rappresentativi delle ricompense al valore: annodati nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo: 3 d'azzurro, filettate d'oro (Medaglia d'oro al valor militare); 3 d'azzurro con due pali d'argento (Medaglia d'argento al valor militare); 3 d'azzurro (Medaglia di bronzo al valor militare); 1 d'azzurro con due pali d'argento (Croce di guerra al valor militare).\nOnorificenze.\nDecorazioni alla Bandiera di Guerra.\nLa bandiera di guerra del 3\u00ba Reggimento bersaglieri, pi\u00f9 decorato tra i reggimenti italiani, \u00e8 stata insignita, nel corso della sua storia, delle seguenti onorificenze:"}
{"id": "585843", "revid": "123333392", "url": "https://it.wikipedia.org/wiki?curid=585843", "title": "Luciano Emmer", "text": "Ha realizzato numerosi film e alcuni tra i pi\u00f9 importanti documentari d'arte italiani.\nEra padre del matematico, accademico e scrittore Michele Emmer e del regista David Emmer.\nBiografia.\nCinema.\nConquistata negli anni quaranta rinomanza internazionale con numerosi documentari artistici realizzati insieme a Enrico Gras, nel 1950 esord\u00ec nel film a soggetto, all'insegna di un neorealismo minore ed episodico, con \"Domenica d'agosto\".\nDiresse poi altri film: \"Le ragazze di piazza di Spagna\" (1952), \"Terza liceo\" (1953) e \"La ragazza in vetrina\" (1960), dopo il quale Emmer abbandon\u00f2 il cinema per la pubblicit\u00e0 e per la televisione.\nNel 1990 torn\u00f2 al cinema di finzione realizzando \"Basta! Ci faccio un film\", cui seguirono \"Una lunga lunga lunga notte d'amore\" (2001) e \"L'acqua... il fuoco\" (2003).\nNegli ultimi anni gir\u00f2 due film per la televisione: \"Le fiamme del paradiso\" (2006), ambientato nel Seicento e \"Il cardo rosso\" (2007), ambientato nell'Ottocento.\nFu tutor e docente presso l'Accademia ACT Multimedia di Cinecitt\u00e0.\nI documentari d'arte.\nPer i suoi documentari artistici, Emmer invent\u00f2 interessanti e suggestivi moduli formali, che caric\u00f2 di significato affettivo: a differenza di Pier Paolo Pasolini, che propose un manierismo neorealista, visionario e colmo di citazioni d'arte nella ripresa della realt\u00e0 degradata, Emmer part\u00ec dall'opera artistica limitandosi a interpretarla con le riprese.\nCarosello.\nEmmer lavor\u00f2 anche come regista pubblicitario: la stessa sigla del primo Carosello, quella coi vari siparietti che si aprivano uno dopo l'altro, era stata girata proprio da lui. Un'intera generazione di artisti pass\u00f2 davanti alla sua macchina da presa per interpretare gli spot mandati in onda dalla celebre trasmissione preserale: da Tot\u00f2 (\"\u00abMi faccio un brodo? Ma me lo faccio doppio!\u00bb\") a Walter Chiari (\"\u00abSolo io mi chiamo Yoga\u00bb\"), da Mina (\"Industria Italiana della Birra\") a Carlo Dapporto (\"Durban's\"), da Paolo Panelli (\"\u00abErcolino sempre in piedi\u00bb\") a Aldo Fabrizi (\"\u00abAvanti c'\u00e8 posto\u00bb\"), da Dario Fo (\"\u00abSupercortemaggiore, la potente benzina italiana\u00bb\") a Sandra Milo (\"\u00abConfidenziale\u00bb\"), da Alighiero Noschese (\"\u00abUn Ramazzotti fa sempre bene!\u00bb\") a Pippo Baudo e Alberto Rabagliati (\"\u00abLa famiglia senza guai\u00bb\"), dal Quartetto Cetra (\"\u00abTricofilina? S\u00ec s\u00ec\u00bb\") a Marisa Del Frate (\"\u00abVoglio la caramella che mi piace tanto\u00bb\"), da Edoardo Vianello (\"\u00abVoglio la Vespa!\u00bb\") a Umberto Bindi (\"\u00abDieta Salus!\u00bb\")."}
{"id": "585849", "revid": "29863", "url": "https://it.wikipedia.org/wiki?curid=585849", "title": "Echo park", "text": ""}
{"id": "585850", "revid": "1359960", "url": "https://it.wikipedia.org/wiki?curid=585850", "title": "Bursins", "text": "Bursins (toponimo francese) \u00e8 un comune svizzero di 768 abitanti del Canton Vaud, nel distretto di Nyon. Dal 2022 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nStoria.\nNel 1830 ha inglobato parte del comune soppresso di Le Vernay.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585851", "revid": "465169", "url": "https://it.wikipedia.org/wiki?curid=585851", "title": "Fase luce dipendente", "text": "Si definisce fase luce dipendente la prima parte della fotosintesi clorofilliana, anche detta fase luminosa.\nNella fase luminosa l'energia solare viene assorbita dalla clorofilla e da altri pigmenti situati nelle membrane dei tilacoidi, all'interno dei cloroplasti.\nI pigmenti interessati alla ricezione dell'energia solare sono la clorofilla a, la clorofilla b, ed altri pigmenti accessori quali carotenoidi e ficobilline. I pigmenti accessori ampliano lo spettro di lunghezze d'onda della radiazione assorbibile, trasferendo l'energia alle clorofille, e svolgono funzione di protezione delle clorofille dai danni foto-ossidativi.\nAll'interno delle membrane tilacoidali, i pigmenti che si occupano della ricezione dell'energia solare sono organizzati in fotosistemi. All'interno di tali fotosistemi, tutte le molecole dei pigmenti sono in grado di assorbire la luce, ma solo alcune riescono a trasformare l'energia luminosa in energia chimica. I pigmenti che hanno tale capacit\u00e0 costituiscono i centri di reazione fotochimici, generalmente con una \"coppia speciale\" di molecole di clorofilla a. Gli altri pigmenti sono invece \"molecole antenna\", che hanno il compito di intercettare l'energia solare e trasmettersela fino a raggiungere il centro di reazione fotochimico pi\u00f9 vicino.\nL'energia solare recepita dai pigmenti, viene conservata sotto forma di ATP e NADPH + H+, mentre viene liberato ossigeno molecolare (O2). La reazione globale \u00e8:\n2H2O + ADP + P + 2NADP+ \u2192 O2 + ATP + 2NADPH + 2H+\nTale reazione \u00e8 catalizzata dall'energia solare."}
{"id": "585852", "revid": "599013", "url": "https://it.wikipedia.org/wiki?curid=585852", "title": "Amministrazione straordinaria", "text": "Lamministrazione straordinaria \u00e8 una procedura concorsuale prevista dal diritto fallimentare italiano che riguarda l\u2019insolvenza di una grande impresa commerciale.\nStoria.\nLa normativa \u00e8 stata introdotta dalla legge 3 aprile 1979, n. 95, con il fine di consentire a tali aziende la possibilit\u00e0 di mettere in atto attivit\u00e0 di prosecuzione, riattivazione o riconversione dirette da un lato a favorire la conservazione del patrimonio produttivo e dall\u2019altro, a causa delle notevoli dimensioni dell\u2019azienda in esame, ad evitare un\u2019espansione sistemica della crisi nel medesimo settore e in altri ad esso collegati.\nLa normativa \u00e8 stata modificata una prima volta dal d.lgs 8 luglio 1999, n. 270 e successivamente dalla legge 18 febbraio 2004, n. 39 - di conversione del decreto legge 23 dicembre 2003, n. 347 - che introdusse la disciplina per le imprese di grandi dimensioni, che rappresentano concrete prospettive di ristrutturazione economica e finanziaria. La disciplina \u00e8 stata in ultimo modificata dal \"Codice della crisi d'impresa e dell'insolvenza\" di cui al d.lgs. 14 gennaio 2019, n. 14.\nPresupposti.\nLa disciplina \u00e8 riservata alle imprese commerciali, anche individuali, soggette al fallimento, che presentano i presupposti degli artt. 2 e 27 del decreto legislativo 270/1999, ovvero:ref&gt;&lt;/ref\nSul punto \u00e8 necessario precisare che molto dibattuta \u00e8 la questione relativa al concetto d\u2019insolvenza in rapporto con quello previsto dall\u2019art. 5 legge fallimentare.\nL\u2019opinione maggioritaria ritiene che l\u2019insolvenza richiesta dal decreto legislativo 270/1999 si sostanzia in una situazione di crisi superabile mediante un adeguato piano di risanamento ed un ripristino dell\u2019equilibrio economico-finanziario che possa consentire la conservazione del patrimonio produttivo ed il salvataggio dell\u2019impresa nel mercato, e non pu\u00f2 essere analoga a quella posta a fondamento del fallimento, invece irreversibile.\nGli effetti della sentenza dichiarativa dello stato di insolvenza differiscono, per certi aspetti, da quelli previsti nella procedura fallimentare.\nLa posizione dell\u2019imprenditore insolvente, nel periodo di osservazione, \u00e8 analoga a quella del debitore ammesso al concordato preventivo. Lo stesso, infatti, non viene spossessato dell\u2019amministrazione e della disponibilit\u00e0 del suo patrimonio, ma vede soltanto ridimensionata la sua autonomia gestoria la quale continua sotto la vigilanza del commissario giudiziale. L\u2019affidamento della gestione al commissario giudiziale da parte del Tribunale \u00e8 eventuale e pu\u00f2 essere attribuita mediante la sentenza dichiarativa dello stato d\u2019insolvenza oppure successivamente con decreto.\nSul versante creditorio gli effetti della sentenza dichiarativa dello stato d\u2019insolvenza sono:\nGli organi.\nIl tribunale competente.\nLa \"sezione fallimentare\" del tribunale ordinario competente \u00e8 l'organo cui spetta la dichiarazione dello stato d\u2019insolvenza dell\u2019azienda in crisi. Esso vi provvede su iniziativa degli stessi soggetti legittimati a chiedere la dichiarazione di fallimento ai sensi dell\u2019art. 3 legge fallimentare ovvero dell\u2019imprenditore stesso, dei creditori e del pubblico ministero. La sentenza \u00e8 comunicata e resa pubblica con le stesse modalit\u00e0 previste per la dichiarazione di fallimento ed \u00e8 inoltre comunicata entro tre giorni al Ministero dello sviluppo economico. Al tribunale compete inoltre:\nIl commissario giudiziale.\nViene nominato un commissario giudiziale dal tribunale su indicazione del Ministero dello sviluppo economico. L\u2019organo pu\u00f2 essere formato da uno o tre commissari, in tale ultimo caso, la rappresentanza \u00e8 esercitata da almeno due di essi.\nAd esso spetta la gestione dell\u2019impresa per tutto il periodo di osservazione della stessa ed \u00e8 pubblico ufficiale per quanto attiene l\u2019esercizio delle funzioni conferite. Inoltre, al termine del periodo di osservazione, \u00e8 tenuto a redigere e presentare al Tribunale una dettagliata relazione sulle cause del dissesto e sull\u2019esistenza delle condizioni di recupero sulla base della quale il Tribunale decider\u00e0 se optare per l\u2019apertura della procedura di amministrazione straordinaria oppure dichiarare il fallimento della societ\u00e0.\nCommissario straordinario.\nIl commissario straordinario \u00e8 l\u2019organo deputato alla gestione dell\u2019impresa in crisi per tutto il periodo della procedura.\nNominato dal MISE o, in caso di inerzia, dal Tribunale competente entro 5 giorni dalla comunicazione del decreto che dichiara aperta la procedura, i quali possono attribuire tale carica agli stessi commissari giudiziali nominati in sede di osservazione, ha come funzione primaria quella di presentare, entro i sessanta giorni successivi al decreto di apertura della procedura, un programma sulla cui base verr\u00e0 svolta l\u2019amministrazione della societ\u00e0 in crisi.\nAd esso spetta la gestione dell\u2019impresa e l\u2019amministrazione dei beni dell\u2019imprenditore insolvente. L\u2019amministrazione avviene sotto il controllo del Ministero dello sviluppo economico il quale, ai sensi dell\u2019art. 42 D. lgs n. 270/1999, deve essere interpellato e fornire la propria autorizzazione ogni qualvolta il commissario straordinario \u00e8 chiamato ad adottare:\nLa mancanza di autorizzazione non rende l\u2019atto nullo, ma solo annullabile. Il potere di compiere tali atti, infatti, non viene attribuito dal Ministero al Commissario Straordinario, ma \u00e8 un potere che gli appartiene originariamente.\nDa ultimo redige ogni sei mesi una relazione sulla situazione patrimoniale dell\u2019impresa e sull\u2019andamento della gestione che viene inviata al Ministero dello sviluppo economico al fine di permettere il monitoraggio sulla gestione.\nIl MISE, infatti, sulla base delle informazioni e del monitoraggio svolto oppure su proposta del comitato di sorveglianza pu\u00f2 revocare il commissario straordinario in ogni tempo laddove ne ravvisa la necessit\u00e0.\nIl comitato di sorveglianza.\nIl comitato di sorveglianza viene nominato entro 15 giorni dalla nomina del commissario straordinario dal MISE ed \u00e8 composto da tre a cinque membri di cui rispettivamente uno o due chirografari.\nL\u2019organo svolge preminentemente una funzione consultiva in quanto \u00e8 chiamato a pronunciarsi mediante pareri sugli atti del commissario nei casi previsti ed in ogni altro caso in cui il Ministero dello sviluppo economico lo ritenga opportuno.\nIl comitato, inoltre, ha poteri d\u2019ispezione dei documenti contabili e i documenti della procedura ed inoltre pu\u00f2 chiedere chiarimenti al commissario straordinario e all\u2019imprenditore stesso.\nLo svolgimento.\nLa procedura \u00e8 definita mista perch\u00e9 prevede l\u2019intervento sia dell\u2019autorit\u00e0 giudiziaria che di quella amministrativa (MISE), ed \u00e8 suddivisibile in due fasi: una di osservazione giudiziale e una di esecuzione del programma in seguito all\u2019ammissione alla procedura di amministrazione straordinaria. \nLa prima fase si apre con la sentenza dichiarativa dello stato di insolvenza emanata dal Tribunale del luogo in cui l\u2019azienda ha sede con contestuale nomina di 1 o 3 commissari giudiziali su indicazione del MISE.\nAd essa segue un periodo di osservazione da parte del commissario giudiziale della durata di circa 70 giorni volto a verificare se sussistono possibilit\u00e0 di risanamento per l\u2019impresa. All\u2019esito della quale, il Tribunale, nell\u2019ipotesi in cui non vi siano possibilit\u00e0 di recupero dell\u2019attivit\u00e0 produttiva e sulla base della relazione stilata dal commissario giudiziale ed un parere del MISE, \u00e8 tenuto a dichiarare con sentenza il fallimento.\nDi contro, nel caso in cui si siano state riscontrate concrete prospettive di risanamento dell\u2019equilibrio economico delle attivit\u00e0 imprenditoriali, il Tribunale, con decreto motivato, ammette la stessa alla procedura di amministrazione straordinaria, la quale verr\u00e0 gestita sulla base di un programma che il commissario straordinario \u00e8 tenuto a redigere entro i sessanta giorni successivi al decreto di apertura della procedura.\nSul punto \u00e8 necessario precisare che, con il fine di limitare un eccesso di discrezionalit\u00e0, il D.lgs. n. 270/1999 ha voluto delimitare il tipo di interventi possibili per tale recupero.\nL\u2019art. 27 individua due tipi di programmi sulla cui base tentare il recupero della produttivit\u00e0 dell\u2019azienda in crisi:\nIl programma \u00e8 redatto sotto la vigilanza del Ministero dello sviluppo economico ed in conformit\u00e0 degli indirizzi di politica industriale dal medesimo adottati in modo da salvaguardare l\u2019unit\u00e0 operativa dei complessi aziendali dell\u2019impresa cedente e dell\u2019impresa cessionaria tenuto conto degli interessi dei creditori, nonch\u00e9, conformarsi alle disposizioni ed orientamenti dell\u2019Unione Europea in materia di aiuti di Stato per il salvataggio delle imprese in difficolt\u00e0. Il programma deve indicare:\nGli effetti.\nL\u2019ammissione alla procedura straordinaria produce determinati effetti. In primo luogo, per quanto concerne i creditori, vige a carico di quest\u2019ultimi il divieto di azioni esecutive individuali. Tale divieto \u00e8 assoluto e non presenta eccezioni, differentemente da quanto previsto in caso di fallimento da leggi speciali come quella a favore delle operazioni di credito fondiario.\nInoltre, le azioni revocatorie possono essere esperite dal commissario straordinario solo se quest\u2019ultimo abbia posto in essere un programma di cessione dei complessi aziendali. Con riferimento ai contratti in corso di svolgimento, l\u2019art 50 dlgs n. 270/1999, con il fine di agevolare la prosecuzione ed il risanamento dell\u2019attivit\u00e0 di impresa, prevede la prosecuzione degli stessi fino a quando il commissario non decide di scioglierli o subentrare.\nDa ultimo i crediti dei terzi derivanti dalla prosecuzione dei contratti in corso, nonch\u00e9 tutti i crediti sorti per la continuazione dell\u2019esercizio dell\u2019impresa e la gestione del patrimonio del debitore sono soddisfatti in prededuzione anche nell\u2019ipotesi in cui la procedura si converte in fallimento.\nCessazione della procedura.\nL\u2019amministrazione straordinaria pu\u00f2 concludersi con esiti differenti.\nDa un lato pu\u00f2 cessare per conversione in fallimento e dall\u2019altro, al contrario, pu\u00f2 terminare con la chiusura della procedura e il ritorno \"in bonis\" dell\u2019impresa.\nLa prima ipotesi si verifica nel corso della procedura allorquando il commissario straordinario si rende conto che la medesima non pu\u00f2 essere pi\u00f9 proseguita. Inoltre, la conversione pu\u00f2 essere disposta ogni qual volta, al termine prescritto dalla legge per l\u2019esecuzione del programma di cessione e di ristrutturazione, rispettivamente la cessione non si \u00e8 conclusa oppure l\u2019impresa non \u00e8 stato in grado di soddisfare le proprie obbligazioni e rilanciarsi.\nLa chiusura dell\u2019amministrazione straordinaria pu\u00f2 verificarsi anche dopo che lo stato passivo \u00e8 stato reso esecutivo mediante un concordato proposto da un terzo o dall'imprenditore. Esso deve essere autorizzato dal Ministero dello sviluppo economico e soggetto alla stessa disciplina del concordato fallimentare previste nelle ipotesi di liquidazione coatta amministrativa.\nDa ultimo la cessazione della procedura pu\u00f2 avvenire in seguito al verificarsi di una delle cause previste dall\u2019art 74 d.lgs n. 270/99:"}
{"id": "585853", "revid": "6923", "url": "https://it.wikipedia.org/wiki?curid=585853", "title": "Cromartyshire", "text": "Cromartyshire (\"Siorrachd Chromba\" in Gaelico), o semplicemente Cromarty, \u00e8 una delle contee tradizionali della Scozia, formata da una serie di enclavi delle quali quasi tutte sono contenute all'interno del Ross-shire (una sola confina anche con il Sutherland). Il capoluogo di contea era Cromarty.\nNel 1889 il Ross-shire e il Cromartyshire vennero fusi insieme nella contea di Ross and Cromarty, che poi fu soppressa con la creazione della regione dell'Highland nel 1974."}
{"id": "585860", "revid": "640129", "url": "https://it.wikipedia.org/wiki?curid=585860", "title": "Lamberto Lambertini", "text": "Biografia.\nIscrittosi alla facolt\u00e0 di Medicina, si trasferisce prima a Parigi e poi a Londra dove fa l'aiutante del pittore Lucio Del Pezzo. Al rientro in Italia, inizia a lavorare come grafico del Teatro Stabile di Roma per poi passare a fare il regista.\nHa fondato nel 1982 la Compagnia Teatrale con Peppe e Concetta Barra con la quale girer\u00e0 il mondo in continue tourn\u00e9e. Ha debuttato nel cinema col progetto \"Diario Napoletano\", producendolo per la \"Stella Film\". \u00c8 stato anche autore e regista radiofonico.\nPer qualche tempo \u00e8 stato sposato con Bianca Maria Vaglio: la coppia ha poi divorziato.\nI lavori per la Radio-TV di Stato.\nHa realizzato per la RAI:\nL'\"opera prima\" cinematografica.\nNel 1995, Lambertini ha scritto e diretto il suo primo lungometraggio: \"Vrindavan Film Studios\", ambientato in India. Il film \u00e8 stato presentato al Festival di Venezia."}
{"id": "585861", "revid": "1776051", "url": "https://it.wikipedia.org/wiki?curid=585861", "title": "Dully", "text": "Dully (toponimo francese) \u00e8 un comune svizzero di 638 abitanti del Canton Vaud, nel distretto di Nyon.\nGeografia fisica.\nDully \u00e8 affacciato sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585864", "revid": "767487", "url": "https://it.wikipedia.org/wiki?curid=585864", "title": "David Allan Coe", "text": "Famosissimo negli anni settanta, ha scritto oltre 280 canzoni.\nBiografia.\nCoe pass\u00f2 la sua giovinezza in modo scellerato, facendo furti e atti di teppismo e finendo per questo in molte prigioni. Nel 1968 pubblic\u00f2 il primo album, \"Penitentiary Blues\", e inizi\u00f2 i primi feroci e inimitabili concerti, tanto che si guadagn\u00f2 il nomignolo Mysterious Rhinestone Cowboy.\nCoe fin\u00ec nelle top ten grazie alla canzone \"You Never Even Called Me By My Name\" nel 1975, ancora oggi riconosciuta come una delle pi\u00f9 belle canzoni country. Coe \u00e8 anche conosciuto per \"The Ride\".\nMolti artisti, tra cui Tanya Tucker, Billie Jo Spears, George Jones, Tammy Wynette, Willie Nelson, GG Allin e Kid Rock, hanno suonato le sue canzoni.\nProblemi con le tasse lo afflissero negli anni '80 e cos\u00ec fu costretto ad abbandonare la scena. Ritorn\u00f2 negli anni '90 suonando e recitando in film come \"Buckstone County Prison\".\nContinu\u00f2 i suoi tour in compagnia del chitarrista Joe Finn, ai quali assistevano sia anziani che giovani teenager.\nCoe suon\u00f2 con molti artisti, tra cui Dead Kennedys con cui scrisse anche un album.\nNel 2002 Coe ha creato con la Cleveland International Records l'etichetta Coe Pop Records.\nNel 2005 Coe ha suonato con Merle Haggard, Toby Keith, Billy Joe Shaver, Jack Ingram e Shelby Lynne.\nDal 1999 al 2003, Coe partecip\u00f2 ad un progetto denominato Rebel Meets Rebel con i Pantera/Damageplan Dimebag Darrell, Vinnie Paul e Rex Brown, pubblicando l'album \"Rebel Meets Rebel\".\nStile.\nLe canzoni di Coe sono conosciute per il ritmo rock molto forte e con un tocco caraibico, contenente assoli di chitarra e, nei testi, innumerevoli giochi di parole. Coe \u00e8 stato pi\u00f9 volte definito razzista a causa di frasi contenute nei suoi testi."}
{"id": "585866", "revid": "729019", "url": "https://it.wikipedia.org/wiki?curid=585866", "title": "M548", "text": "L'M548 \u00e8 un veicolo logistico per la seconda linea degli eserciti, con una struttura derivata da quella dell'M113, entrato in linea nei primi anni '60 e prodotto poi largamente.\nGi\u00e0 il fatto di essere 'parente' dell'M113 gli avrebbe dovuto garantire, come \u00e8 stato, una larghissima diffusione a livello mondiale, grazie alla comunanza della logistica delle parti meccaniche.\nEsso \u00e8 poi un veicolo buono di suo, praticamente un autocarro leggero che per\u00f2 al posto delle ruote ha per l'appunto la meccanica cingolata dell'M113. Non \u00e8 corazzato, normalmente, e spesso non ha nemmeno il tetto della cabina di guida metallico, serve normalmente per rifornimento munizioni e materiali vari inoltrandosi l\u00e0 dove un autocarro normale, non fosse altro perch\u00e9 non anfibio, non potrebbe andare. L'armamento basico, curiosamente, \u00e8 lo stesso dell'M113, una Browning M2 da 12,7\u00a0mm, ed \u00e8 sistemato sulla sommit\u00e0 della alta cabina di guida. \u00c8 un armamento potente per un veicolo di seconda linea, ma il suo uso \u00e8 assai pericoloso perch\u00e9 il servente non ha alcuna protezione nemmeno per la parte del corpo dentro la cabina.\nM548 armati: dai SAM alle atomiche.\nLa sua versatilit\u00e0 lo ha trasformato in un mezzo da combattimento, con i missili AIM-9, diventando il sistema d'arma MIM-72 Chaparral, mentre la versione corazzata con 8 missili Rapier, sviluppata per lo Sci\u00e0 dell'Iran, sempre alla ricerca delle armi migliori, \u00e8 entrata in servizio nel British Army in 64 esemplari, ciascuno con 8 missili (molto pi\u00f9 piccoli di quelli del Chaparral). Addirittura, vi sono stati almeno 2 progetti, L'Eagle e uno svizzero, il GDF-CO2 con scafo dell'M548 allungato, corazzato, e dotato al posto del vano di carico di una torretta con 2 cannoni svizzeri GDF da 35\u00a0mm: praticamente una sorta di 'Gepard' economico. L'Eagle era stato progettato per l'infaticabile Sci\u00e0, che voleva 2 mezzi antiaerei diversi ma sullo stesso scafo: caduta la sua dittatura, il contratto venne annullato, e il mezzo venne ignorato, concentrandosi invece sul fallimentare M247 DIVAD, che era un veicolo pi\u00f9 ambizioso ma assolutamente inutilizzabile.\nMa l'esperienza dell'M548 armato ha visto anche altre armi a bordo: l'M548, gi\u00e0 normalmente utilizzato per trainare le rampe triple dei missili antiaerei Raytheon MIM-23 Hawk, \u00e8 stato anche provato come veicolo-rampa, una sorta di SA-6 Gainful, pi\u00f9 veloce ma non protetto. L'esperimento, avvenuto durante gli anni '70, con un'operativit\u00e0 limitata, non ha avuto molto seguito ed \u00e8 presto sparito dalla prima linea. Un M548 che non ha mancato di lasciare il segno \u00e8 invece il modello che lanciava il missile tattico Lance, mentre un altro trasportava 3 missili di ricarica. Il lanciarazzi MLRS, invece, nonostante le apparenze, non \u00e8 basato su meccanica M113/M548, ma su quella dell'M2 Bradley. Questo per via del peso, di ben 27 tonnellate, necessario per un veicolo con 12 razzi da 300\u00a0kg l'uno, rampa elevabile, e cabina corazzata.\nRicapitolando, l'M548, costoso per quanto riesce a trasportare rispetto agli autocarri ma dotato di maggiore mobilit\u00e0, si pu\u00f2 trovare:\ned esso \u00e8 pure stato adattato a diversi tipi di radar di sorveglianza sul campo di battaglia con la variante M1015 ed altro ancora, inclusi dispensatori per campi minati."}
{"id": "585889", "revid": "111443019", "url": "https://it.wikipedia.org/wiki?curid=585889", "title": "Fase di fissazione del carbonio", "text": "Si definisce fase di fissazione del carbonio la seconda parte della fotosintesi clorofilliana, meglio detta 'fotoassimilazione della CO2'.\nNella fase di fissazione del carbonio, l'ATP e il NADPH + H+ che si erano formati durante la fase luminosa, vengono impiegati per formare la gliceraldeide-3-fosfato (G3P), cos\u00ec come \u00e8 possibile vedere dalla seguente reazione:\nCO2 + ATP + 2NADPH + 2H+ \u2192 (CH2O) + H2O + ADP + P + 2NADP+\nTale reazione globale avviene nello stroma del cloroplasto e si compie attraverso una serie di processi consecutivi che si concludono con la fissazione della CO2 atmosferica che diffonde nelle cellule fotosintetizzanti; la riduzione del carbonio della CO2 (numero di ossidazione +4), a carbonio dello zucchero, con numero di ossidazione zero (il carbonio, nella reazione globale della fotosintesi, usa i 4 elettroni liberati dall'ossidazione dell'ossigeno dell'acqua, per ridursi), e la rigenerazione dell'accettore della CO2 ribulosio 1,5 bis-fosfato (RUBP).\nTale serie di processi \u00e8 indicata come Ciclo di Calvin."}
{"id": "585890", "revid": "22414", "url": "https://it.wikipedia.org/wiki?curid=585890", "title": "Nitratina", "text": ""}
{"id": "585892", "revid": "22414", "url": "https://it.wikipedia.org/wiki?curid=585892", "title": "Nitro del Cile", "text": ""}
{"id": "585893", "revid": "400694", "url": "https://it.wikipedia.org/wiki?curid=585893", "title": "Enzo Trapani", "text": "Fu aiuto regista di Roberto Rossellini e di Ren\u00e9 Clair.\nBiografia.\nNell'immediato dopoguerra si laure\u00f2 in architettura, entrando poi nel mondo del cinema come scenografo e costumista; nel 1949 diresse il suo primo film con Renato Rascel, \"Maracatumba... ma non \u00e8 una rumba\", al quale seguiranno altri film della stessa tematica comico-musicale, per passare quindi alla regia televisiva.\nDopo aver creato un genere nuovo nella rivista italiana e nello spettacolo televisivo, sul finire degli anni ottanta se ne allontan\u00f2 perch\u00e9 non ne condivideva pi\u00f9 le evoluzioni.\nDiresse alcuni dei variet\u00e0 pi\u00f9 popolari della televisione italiana come \"Senza rete\" e \"Fantastico\" e scopr\u00ec un gran numero di artisti, soprattutto comici come Beppe Grillo e il trio Solenghi-Marchesini-Lopez e anche primedonne come Heather Parisi.\nIn particolare le due edizioni di \"Non stop\" furono estremamente innovative nel contenuto, nella formula e nell'impostazione scenografica, inoltre segnarono il punto di inizio per una serie di nuovi comici di grande valore come Massimo Troisi, Francesco Nuti, Carlo Verdone, Zuzzurro e Gaspare, Lello Arena, Enzo Decaro, Enrico Beruschi, I Gatti di Vicolo Miracoli.\nNel 1980 diresse Ilona Staller, Ernst Thole, Gigi e Andrea, Marco Columbro, Daniele Piombi e il cantante reggae giamaicano Peter Tosh nel programma di Rai 2 \"C'era due volte\".\nSofferente di crisi depressive, il 5 novembre 1989 si spar\u00f2 un colpo di pistola in bocca: mor\u00ec dopo nove giorni di coma."}
{"id": "585894", "revid": "22414", "url": "https://it.wikipedia.org/wiki?curid=585894", "title": "Nitronatrite", "text": ""}
{"id": "585897", "revid": "1776051", "url": "https://it.wikipedia.org/wiki?curid=585897", "title": "Luins", "text": "Luins (toponimo francese) \u00e8 un comune svizzero di 624 abitanti del Canton Vaud, nel distretto di Nyon.\nStoria.\nNel 1830 ha inglobato parte del comune soppresso di Le Vernay.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
