{"id": "530356", "revid": "1186321", "url": "https://it.wikipedia.org/wiki?curid=530356", "title": "Aquario (astrologia)", "text": "L'Aquario (\u2652), anche Acquario, \u00e8 l'undicesimo dei 12 segni zodiacali dell'astrologia occidentale, situato tra Capricorno e Pesci.\nI segni che gli sono in quadratura sono Scorpione e Toro, in trigono troviamo gli altri due segni di Aria Gemelli e Bilancia, mentre il segno opposto \u00e8 il Leone.\nIl segno \u00e8 governato da due pianeti, Urano e Saturno. Nell'astrologia classica non vi era alcun pianeta in esaltazione n\u00e9 in caduta, nell'astrologia moderna , mentre altri collocano Nettuno in esaltazione. Il Sole si trova in esilio e la Luna in caduta.\nSecondo l'astrologia dialettica proposta da Lisa Morpurgo il pianeta in esaltazione \u00e8 sempre Nettuno, mentre l'ipotetico Y (Eolo) \u00e8 in caduta.\nIl Sole si pu\u00f2 trovare nel segno dell'Aquario nel periodo che va, all'incirca, dal 21 gennaio al 19 febbraio: il periodo esatto varia di anno in anno, e per stabilire la sua posizione nei giorni estremi \u00e8 necessario consultare le effemeridi.\nL'elemento dell'Aquario \u00e8 l'aria intesa come \"vento impetuoso\", secondo l'astrologia classica all'Aquario corrispondono le caviglie, tuttavia questa teoria non viene condivisa da Lisa Morpurgo che ritiene che le caviglie debbano essere associate al Sagittario.\nLa simbologia stagionale \u00e8 quella della metamorfosi del seme che sviluppa le sue radici verso il terreno, e si prepara per il conseguente sviluppo verso l'alto. Il segno dell'Aquario corrisponde all'undicesima casa, che in astrologia classica corrisponde all'amicizia ed \u00e8 inoltre l'idea delle larghe vedute, della politica e dell'autocontrollo.\nCaratteristiche.\nLa persona nel segno dell'Aquario \u00e8 estrosa e originale, vista la dominanza uraniana \u00e8 difficile da definire e ingabbiare all'interno di schemi e concetti precostituiti, di norma insofferente alle regole e alla societ\u00e0. \u00c8 alla costante ricerca di un suo modo per esprimersi in ferma opposizione agli altri. L'Aquario ha come impulso primario il desiderio di libert\u00e0 e di auto-determinazione, non vuole essere ingabbiato, allo stesso modo non desidera ingabbiare gli altri. Altra tendenza dell'Aquario \u00e8 quella di indulgere in mezze verit\u00e0 e raccontare solo una parte della storia, per avere margine di manovra, soprattutto nelle questioni di denaro e lavorative."}
{"id": "530359", "revid": "1305772", "url": "https://it.wikipedia.org/wiki?curid=530359", "title": "Jazz Jackrabbit", "text": "Jazz Jackrabbit \u00e8 un videogioco a piattaforme prodotto dalla Epic MegaGames, ora conosciuta con il nome di Epic Games, uscito nel 1994 per MS-DOS. Il gioco nasce dalle menti di Cliff Bleszinski e Arjan Brussee, riprendendo molte caratteristiche tipiche dei platform per console dell'epoca, come \"Sonic\". \nVenne di solito molto apprezzato dalla critica. Vinse il premio Gioco Arcade dell'anno secondo la rivista \"PC Format\". Nel 1998 ne usc\u00ec il seguito, \"Jazz Jackrabbit 2\".\nTrama.\nA causa di quanto accaduto con l'episodio della lepre e della tartaruga, tra conigli e tartarughe si combatte da diverse generazioni un'aspra guerra. Devan Shell, il megalomane leader delle tartarughe, ha intenzione di conquistare il pianeta Carrotus e di sottomettere i conigli che lo abitano al suo volere, e per questo ha rapito la principessa Eva Earlong promettendone la libert\u00e0 in cambio della resa. L'unico che pu\u00f2 salvare Eva e Carrotus \u00e8 un coniglio verde di nome Jazz Jackrabbit, il quale dovr\u00e0 inseguire Devan attraverso l'intera galassia prima di affrontarlo faccia a faccia.\nModalit\u00e0 di gioco.\nIn ognuno dei livelli del gioco, con visuale laterale a scorrimento multidirezionale, bisogna far correre Jazz ed eliminare i nemici che cercheranno di fermarlo, utilizzando un fucile caricato con diversi tipi di proiettili, reperibili nello scenario. Si possono anche raccogliere degli oggetti bonus che aumentano il punteggio del giocatore e molti potenziamenti. Una particolare gemma permette di accedere a un sottogioco bonus con visuale tridimensionale, completamente diverso dal gioco normale. I livelli sono labirinti non lineari, complicati anche da passaggi segreti, trampolini, trappole, tubi pneumatici da trasporto. Per completare un livello bisogna trovare il cartello rosso con l'effigie di Devan Shell e spararvi un colpo: questo far\u00e0 apparire la faccia di Jazz sul cartello e far\u00e0 passare al livello successivo.\nJazz ha a disposizione un quantitativo di punti ferita variabile con la difficolt\u00e0: a difficolt\u00e0 Easy se ne hanno 5, a Medium 4, a Hard e a Turbo solamente 3. La salute di Jazz \u00e8 costantemente indicata da una barra colorata che si svuota tutte le volte che subisce un danno; quando tale barra si svuota del tutto, si perde una vita. Giocando a modalit\u00e0 Turbo, \u00e8 possibile perdere una vita anche se non si riesce a completare un livello entro il limite di tempo. Una volta esaurite le vite, ovviamente il gioco termina, ma \u00e8 possibile utilizzare un continua per riprendere a giocare dall'ultimo livello con il punteggio azzerato.\n\"Jazz Jackrabbit\" presenta sei episodi, ognuno comprendente tre mondi e un livello con un boss, denominato \"Guardian\". Ogni mondo consiste in due livelli e un livello bonus 3D, accessibile solo trovando la gemma rossa nascosta nel secondo livello di ogni mondo. Alcuni mondi hanno anche un livello segreto. Originariamente il gioco era venduto solamente su floppy e si potevano comprare i primi tre episodi, gli ultimi tre, o tutt'e sei. In seguito fu pubblicata una versione su CD con tutti gli episodi pi\u00f9 tre episodi inediti e l'episodio del Natale 1994 con tre livelli a tema natalizio.\nI livelli bonus, a differenza di quelli regolari, hanno una grafica pseudotridimensionale, con visuale in terza persona dal retro di Jazz. In questi livelli bisogna guidare Jazz per una strada irta di ostacoli e raccogliere tutte le gemme blu entro un tempo limite. Bisogna evitare in particolare i cartelli di stop con la scritta EXIT, che faranno terminare istantaneamente il livello bonus. Se il giocatore riesce a raccogliere tutte le gemme prima dello scadere del tempo ricever\u00e0 una vita extra in premio.\nVersioni shareware.\nFurono prodotte anche tre versioni shareware promozionali.\n\"Jazz Jackrabbit: Shareware Edition\".\nPubblicata nel 1994, conteneva l'intero primo episodio (Turtle Terror).\n\"Jazz Jackrabbit: Christmas Edition\".\nConosciuta anche come \"Holiday Hare '94\", pubblicata nel 1994, \u00e8 un'edizione natalizia che consisteva nei tre livelli natalizi nominati precedentemente.\n\"Jazz Jackrabbit: Holiday Hare '95\".\nPubblicato nel 1995, \u00e8 una seconda versione natalizia che contiene due nuovi mondi natalizi ognuno con due livelli.\nAltre pubblicazioni.\n\"OpenJazz\" \u00e8 un motore di gioco ispirato a Jazz Jackrabbit creato da Alister Thomson. Il lavoro inizi\u00f2 il 23 agosto 2005, venne annunciato il 28 novembre dello stesso anno e pubblicato il giorno di natale. Disponibile per Microsoft Windows, Linux, Mac OS X, Sega Dreamcast, e ci sono versioni anche per il GP2X, il GP32 e la PlayStation Portable (PSP).\n\"JCS'94\" \u00e8 un editor di livelli per \"Jazz Jackrabbit\". Il progetto parte nel 2003, l'ultima versione risale a novembre 2005. Ha notevolmente supportato il progresso di \"OpenJazz\" in quanto conteneva gi\u00e0 le basi dei livelli di \"Jazz Jackrabbit\".\nNella versione CD del gioco \u00e8 stato incluso un breve fumetto, realizzato da Nick Stadler, che racconta in maniera pi\u00f9 dettagliata la trama del gioco."}
{"id": "530361", "revid": "287204", "url": "https://it.wikipedia.org/wiki?curid=530361", "title": "Ramses", "text": ""}
{"id": "530362", "revid": "1226", "url": "https://it.wikipedia.org/wiki?curid=530362", "title": "Film fantastico", "text": ""}
{"id": "530363", "revid": "79968", "url": "https://it.wikipedia.org/wiki?curid=530363", "title": "Gatorade", "text": "Gatorade \u00e8 una sport drink prodotta da Quaker Oats Company, una filiale di PepsiCo.\n\u00c8 indicata per reintegrare i carboidrati (sotto forma di saccarosio e di glucosio) e gli elettroliti (sali di potassio, sodio) persi durante l'esercizio fisico. Non va annoverata fra i cosiddetti \"soft drink\".\nStoria.\nLa bevanda venne ideata dai dott. Robert Cade, Alex De Quesada, Dana Shires e Jimmy Free nel 1965 per i giocatori della squadra di football americano dell'Universit\u00e0 della Florida, soprannominati \"Gators\", da cui essa trae nome.\nIngredienti.\nAcqua, zucchero, maltodestrine, acidificante (acido citrico), sali minerali (cloruro di sodio, citrato di sodio, monopotassio fosfato, ossido di magnesio), emulsionanti (E414, E445), antiossidante (acido ascorbico), aromi naturali, edulcoranti (sucralosio, acesulfame K), colorante (beta-carotene)."}
{"id": "530371", "revid": "78957", "url": "https://it.wikipedia.org/wiki?curid=530371", "title": "ID Software", "text": ""}
{"id": "530375", "revid": "1305772", "url": "https://it.wikipedia.org/wiki?curid=530375", "title": "Jazz Jackrabbit 2", "text": "Jazz Jackrabbit 2 \u00e8 un videogioco a piattaforme prodotto dalla Epic MegaGames, conosciuta ora come Epic Games. Fu messo in commercio nel 1998 per PC, e in seguito nel 1999 per Mac. \u00c8 il seguito di \"Jazz Jackrabbit\".\nJazz continua a dare la caccia a Devan Shell, per recuperare l'anello con il quale ha deciso di sposarsi con Eva. Il fratello di Jazz, Spaz viene introdotto come personaggio giocabile.\nOltre agli ovvi miglioramenti sotto tutti gli aspetti, rispetto al primo gioco della serie vengono introdotte nuove mosse per Jazz e la modalit\u00e0 multigiocatore, con molte opzioni.\nMultigiocatore.\nLe opzioni sul gioco multiplayer, includono la possibilit\u00e0 di giocare in LAN, internet, oppure sullo stesso computer, con fino a 4 giocatori. Giocando sullo stesso computer lo schermo viene diviso e ogni settore inquadra uno dei giocatori, che possono utilizzare fino a 2 combinazioni di tasti e/o fino a 4 joystick.\nEsistono 5 modalit\u00e0 di gioco multigiocatore:\nEpisodi.\nI giocatori possono anche giocare ai livelli personalizzati e non di \"Jazz Jackrabbit 2: Shareware Edition\".\n\"Jazz Creation Station\".\nL'editor di livelli spesso nominato \"JCS\". I giocatori possono usarlo per creare e giocare livelli personalizzati e condividerli online che incrementa la longevit\u00e0 del gioco. Ancora oggi continuano a essere prodotti nuovi livelli. \"JCS\" non \u00e8 disponibile per Mac.\nProdotti secondari.\n\"Jazz Jackrabbit 2: Shareware Edition\".\nMesso in commercio nel 1998. Versione promozionale contenente tre nuovi livelli e disponibile anche per Mac.\n\"Jazz Jackrabbit 2: Holiday Hare '98\".\nVersione natalizia messa in commercio nel 1998 per PC, ma solo in Nord America. Differentemente dalle precedenti versioni, questa non \u00e8 shareware ma commerciale.\n\"Jazz Jackrabbit 2: The Secret Files\".\nVersione pasquale messa in commercio nel 1999 per PC, ma solo in Europa. Introduce un altro personaggio giocabile, la bellissima Lori, la sorella di Jazz e Spaz. Aggiunto anche un nuovo episodio extra all'originale \"Jazz Jackrabbit 2\", chiamato \"The Secret Files\". Questo episodio consiste in tre zone differenti, ognuna con tre nuovi livelli. Aggiunti anche nuovi componenti a JCS molti di questi presi dal primo \"Jazz Jackrabbit\".\n\"Jazz Jackrabbit 2: The Secret Files Shareware Edition\".\nMesso in commercio nel 1999 in versione shareware per promuovere \"The Secret Files\".\n\"Jazz Jackrabbit 2: The Christmas Chronicles\".\nVersione natalizia migliorata di \"Holiday Hare '98\", che utilizza il personaggio Lori come giocabile. La sua uscita era prevista in Europa nel 1999 per PC. L'editore, Project 2, and\u00f2 in bancarotta prima della distribuzione. Fu messo in commercio in Polonia da LK Avalon nel 2000 e successivamente nel resto dell'Europa in edizione limitata."}
{"id": "530376", "revid": "2136", "url": "https://it.wikipedia.org/wiki?curid=530376", "title": "Doom III", "text": ""}
{"id": "530380", "revid": "254059", "url": "https://it.wikipedia.org/wiki?curid=530380", "title": "Danese Cattaneo", "text": " \nBiografia.\nIl Cattaneo nasce a Colonnata e giovanissimo si trasferisce a Roma alla scuola di Jacopo Sansovino, dopo di che, a causa del Sacco di Roma del 1527, si allontana dall'Urbe. In seguito a varie peripezie giunge a Venezia, dove conosce sia Pietro Aretino sia Torquato Tasso, che incoraggia alla composizione della \"Gerusalemme liberata\", e infine si trasferisce a Padova dove muore nel 1572.\nLa poetica.\nGli anni veneziani furono fondamentali per la sua vena artistica, compose il poema epico \"Amor di Marfisa\", i cui primi tredici canti iniziali furono pubblicati nel 1562, e inizi\u00f2 un poema celebrativo intitolato \"Vittoria Navale\", in riferimento alla battaglia di Lepanto. Forn\u00ec a Giorgio Vasari notizie sui maestri veneziani per le celebri \"Vite\". Fu tra i primi che riconobbero il genio di Torquato Tasso giovinetto, al quale fu prodigo di suggerimenti e consigli.\nLe opere.\nCome scultore e architetto collabor\u00f2 a numerose opere con il Sansovino e in seguito a Verona all'altare funebre di Giano Fregoso; scolp\u00ec a Venezia quattro statue per il monumento del Doge Loredan, nella chiesa dei SS. Giovanni e Paolo; notevole e di ottima fattura il busto idealizzato di Pietro Bembo, nella chiesa di S.Antonio a Padova."}
{"id": "530391", "revid": "124284305", "url": "https://it.wikipedia.org/wiki?curid=530391", "title": "Associazione Sportiva Roma 1974-1975", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1974-1975.\nStagione.\nNel campionato 1974-1975 per il secondo anno Liedholm siede sulla panchina giallorossa. La squadra vince contro la e in entrambi i derby contro i Campioni d'Italia della . Dopo un inizio di campionato disastroso, con la squadra relegata in zona retrocessione, la compagine capitolina sa reagire brillantemente e conclude il campionato terza dietro al e la Juventus.\nMaglie e sponsor.\nLo sponsor tecnico \u00e8 Lacoste. La divisa primaria della Roma \u00e8 costituita da maglia rossa bordata di giallo, pantaloncini bianchi e calzettoni rossi bordati di giallo. In trasferta la Lupa usa una maglia bianca bordata di giallorosso, pantaloncini bianchi e calzettoni bianchi bordati di giallorosso. I portieri hanno tre divise: la prima \u00e8 formata da maglia verde bordata di giallorosso, pantaloncini neri e calzettoni rossi bordati di giallo, la seconda \u00e8 costituita da maglia nera bordata di giallorosso, pantaloncini neri e calzettoni bianchi bordati di rosso, la terza da maglia grigia bordata di giallorosso abbinata agli stessi pantaloncini e calzettoni della verde.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 74/75\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530394", "revid": "767487", "url": "https://it.wikipedia.org/wiki?curid=530394", "title": "Boss Hog", "text": "Boss Hog \u00e8 un gruppo musicale statunitense punk blues, fondato nel 1989. Hanno pubblicato quattro album e tre EP.\nLa formazione \u00e8 composta da Cristina Martinez (voce), suo marito Jon Spencer (chitarra), Jens Jurgensen (basso), Hollis Queens (batteria) e Mark Boyce (tastiere).\nStoria.\nIl gruppo nacque nel 1989 dopo lo scioglimento dei Pussy Galore, in cui militavano sia Spencer sia la Martinez.\nHa raggiunto una certa notoriet\u00e0 non solo per il suo caratteristico sound abrasivo, ma anche per la forte carica sessuale della cantante soprattutto sul palco; sembra che durante il loro primo concerto la Martinez abbia cantato completamente nuda.\nIl gruppo ha esordito nel 1989 con l'EP \"Drinkin', Lechin' &amp; Lyin\"', diventato famoso per la copertina in cui la cantante Cristina Martinez appariva nuda tranne un paio di stivali neri a stiletto e lunghi guanti neri.\nDopo la realizzazione di tre album di buon successo, il gruppo si sciolse nel 2000. Jon Spencer si dedic\u00f2 a tempo pieno alla Jon Spencer Blues Explosion, fondata nei primi anni novanta che dal 2004 ha preso il nome di Blues Explosion."}
{"id": "530397", "revid": "287204", "url": "https://it.wikipedia.org/wiki?curid=530397", "title": "Franco Sensi", "text": "Fin dagli anni 1950 dirigente dell'Associazione Sportiva Roma, l'8 novembre 1993 ne divenne proprietario e presidente per quasi quindici anni fino alla morte. Tra le cariche istituzionali che ricopr\u00ec figura quella di sindaco di Visso, comune delle Marche, nelle file della Democrazia Cristiana.\nBiografia.\nNato nella Capitale, dove la famiglia Sensi si era trasferita nei primi del Settecento, Franco si laure\u00f2 in matematica all'Universit\u00e0 di Messina. All'et\u00e0 di 28 anni entr\u00f2 a far parte dell'organigramma della squadra di calcio della Roma con il ruolo di consigliere, mentre sette anni pi\u00f9 tardi sar\u00e0 promosso dirigente. Nel 1960 si allontan\u00f2 temporaneamente dal mondo del calcio e fond\u00f2 la Compagnia Italpetroli, societ\u00e0 attiva nel settore petrolifero e petrolchimico, nata con l'intento di fare concorrenza alla ERG e alla Saras: l'impresa sar\u00e0 coronata dal successo e, a partire dagli anni 1980, la Italpetroli diventer\u00e0 una \"holding\" di grandi proporzioni. Nello stesso decennio fu sindaco di Visso, citt\u00e0 nella quale si perdono le origini della famiglia agli inizi del Seicento: eletto tra le file della Democrazia Cristiana, rimase in carica dieci anni.\nLa sua notoriet\u00e0 fu dovuta alla presidenza della Roma: nel maggio del 1993, infatti, Sensi acquis\u00ec, attraverso partecipazioni nella societ\u00e0 controllante e insieme a Pietro Mezzaroma, il controllo del pacchetto di maggioranza della societ\u00e0 giallorossa per poi diventarne, dal successivo 8 novembre 1993, proprietario unico e presidente. Uomo sanguigno e spesso controcorrente, nel 2002 si candid\u00f2 alla presidenza della Lega Calcio e sfior\u00f2 l'elezione, ottenendo ventidue voti: tuttavia, non riuscendo a raggiungere il \"quorum\" necessario a causa soprattutto dell'opposizione dell'asse -, che gli contrappose Stefano Tanzi, l'8 aprile ritir\u00f2 la propria candidatura, cos\u00ec come il suo rivale; appoggi\u00f2 a questo punto Antonio Matarrese, che venne per\u00f2 sconfitto il 9 luglio dall'amministratore delegato milanista Adriano Galliani.\nAlla fine degli anni '90 Sensi fu per poco tempo proprietario anche del e del , con lo scopo di creare societ\u00e0 satellite della Roma, ma il progetto fall\u00ec. \u00c8 stato in seguito \"patron\" del dal 2000 al 2002, ottenendo una promozione dalla Serie C1 alla Serie B; pass\u00f2 poi il testimone a Maurizio Zamparini. Come diciottesimo presidente della Roma, Sensi fu colui che \u00e8 rimasto in carica pi\u00f9 a lungo: sotto la sua gestione la squadra vinse uno scudetto (2000-01), due Supercoppe italiane (2001 e 2007) e due Coppe Italia (2006-07 e 2007-08).\nDopo una lunga malattia, mor\u00ec la sera del 17 agosto 2008 all'et\u00e0 di 82 anni al Policlinico Gemelli di Roma, dove si trovava ricoverato da qualche settimana per problemi respiratori. Ai funerali presero parte oltre trentamila persone e numerose personalit\u00e0 politiche; in quell'occasione, il comune di Roma concesse l'uso dell'Aula Giulio Cesare in Campidoglio come camera ardente, un onore ricevuto in passato solo da Luigi Petroselli e Alberto Sordi. I funerali celebrarono il 20 agosto presso la Basilica di San Lorenzo fuori le mura alla presenza di migliaia di tifosi e tantissimi volti del calcio e del giornalismo; successivamente \u00e8 stato tumulato nella cappella di famiglia presso il Cimitero Monumentale del Verano di Roma.\nEra sposato con Maria Nanni (21 luglio 1943 - 14 settembre 2018)."}
{"id": "530398", "revid": "767487", "url": "https://it.wikipedia.org/wiki?curid=530398", "title": "Vampyr - Il vampiro", "text": "Vampyr - Il vampiro (\"Vampyr - Der Traum des Allan Grey\") \u00e8 un film del 1932 diretto da Carl Theodor Dreyer.\nConosciuto anche come La strana avventura di David (o Allan) Gray, si tratta del primo film sonoro di Dreyer sebbene gli attori ricorrano poco al parlato. Il film si inserisce nell'ipotetica trilogia da cui ha avuto origine l'intera cinematografia sui vampiri. Anche se successivo al \"Dracula\" di Tod Browning e al \"Nosferatu\" di Murnau, Dreyer non ne subisce l'influenza ma, al contrario, traccia delle proprie convinzioni stilistiche e di contenuto che si discostano dalle opere precedenti. Una su tutte, la fonte di ispirazione che non \u00e8 pi\u00f9 il romanzo di Bram Stoker, bens\u00ec le novelle di Joseph Sheridan Le Fanu.\nTrama.\nAl calar della sera, un viaggiatore di nome Allan Grey arriva in una locanda presso il villaggio di Courtempierre, e l\u00ec affitta una camera per dormire. Il viaggiatore \u00e8 per\u00f2 risvegliato all'improvviso da un vecchio, che entra nella stanza e lascia un pacchetto quadrato sul tavolo di Grey, sulla cui carta di imballaggio scrive \"Zu \u00f6ffnen nach meinem Tode\" (\"Da aprirsi alla mia morte\"). Grey prende il pacchetto ed esce fuori dalla locanda. Alcune ombre lo guidano a un antico castello, dove vede le ombre che danzano e vagano. Aggirandosi per l'edificio in rovina, Grey intravede prima un soldato solitario con una gamba di legno, poi un altro vecchio e, infine, una misteriosa donna anziana.\nIl viaggiatore allora lascia il castello e si dirige verso un maniero nelle vicinanze. Guardando attraverso una delle finestre, Grey scorge l'uomo che in precedenza gli ha dato il pacchetto aggirarsi per le sale della sua tenuta reggendo in mano un candelabro. Tutto a un tratto, per\u00f2, il vecchio subisce il colpo di un'arma da fuoco da una figura di cui Grey vede solo l'ombra. Il fatto allarma la servit\u00f9 del maniero e le due figlie dell'uomo, che accorrono in aiuto del vecchio, ma ormai \u00e8 troppo tardi e il signore del maniero esala il suo ultimo respiro. Intanto, a Grey \u00e8 concesso passare la notte nella casa dei servitori. Grey si ricorda del pacco lasciato dal signore del maniero e lo apre: all'interno trova un libro del 1820 \"Die Seltsame geschichte der Vampyre\" (\"La strana storia dei vampiri\") di Paul Bonnant. Gis\u00e8le, la figlia pi\u00f9 giovane del signore del castello, conduce Grey alla biblioteca e gli dice che sua sorella, L\u00e9one, \u00e8 gravemente malata. Proprio in quel momento i due vedono L\u00e9one aggirarsi fuori dalla tenuta, cos\u00ec la seguono. Tuttavia arrivano tardi, solo per trovare L\u00e9one a terra priva di sensi e con recenti ferite da morso.\nDopo averla portata di nuovo dentro grazie alla servit\u00f9, Grey viene a sapere, leggendo il libro, che L\u00e9one \u00e8 caduta vittima di un vampiro, e che tali creature dell'Oltretomba sono in grado di piegare gli esseri umani alla loro volont\u00e0. Nel frattempo, giunge al maniero un medico dal villaggio vicino, e Allan lo riconosce come il vecchio che aveva visto nel castello. Il medico dice a Grey che \u00e8 necessaria una trasfusione di sangue, cos\u00ec il giovane offre il suo sangue per salvare L\u00e9one. Spossato per la perdita di sangue, si addormenta. Allan viene poi svegliato di colpo da un servo, il quale gli dichiara che sta accadendo qualcosa di strano, e si precipita da L\u00e9one, dove sorprende il medico mentre si sta tentando di avvelenare la ragazza. Il dottore, scoperto, riesce a fuggire dal maniero, ma anche Gis\u00e8le \u00e8 sparita. Grey decide pertanto di seguire il medico verso il castello, in cui Grey ha una visione di se stesso sepolto vivo. Ripresosi dalla visione, trova e salva Gis\u00e8le, ma il medico riesce ancora a sfuggirgli.\nAl maniero, intanto, un vecchio servitore trova il libro di Grey e scopre che un vampiro pu\u00f2 essere sconfitto trafiggendogli il cuore con una barra di metallo. Il servo cos\u00ec si dirige subito al cimitero del villaggio, e l\u00ec si ricongiunge con Grey presso la tomba di una certa Marguerite Chopin. I due aprono la tomba e trovano la salma della vecchia perfettamente conservata. Il servitore conficca subito una grande barra di metallo attraverso il suo cuore, uccidendola. Al castello del vampiro, intanto, il soldato servitore della creatura muore cadendo dalle scale mentre cercava di sfuggire alle visioni del fantasma del padrone del maniero. Il medico, invece, si nasconde in un vecchio mulino, ma si ritrova bloccato in una camera dove sono riempiti sacchi di farina. Il vecchio servitore arriva e attiva i macchinari del mulino, riempiendo la camera con la farina e facendo di conseguenza soffocare il medico. La maledizione del vampiro \u00e8 finalmente annullata e L\u00e9one si riprende. Gis\u00e8le e Grey, invece, attraversano il fiume in barca nella nebbia e, dopo aver attraccato, camminano verso una radura luminosa.\nProduzione.\nLiberamente ispirato ad alcune novelle di Joseph Sheridan Le Fanu, questo horror onirico affida il suo fascino pi\u00f9 all'atmosfera e alla suggestione che alla tensione. I dialoghi sono ridotti al minimo, accompagnati da efficaci mix di rumori.\nIl regista Carl Theodor Dreyer inizi\u00f2 a ideare \"Vampyr\" verso la fine del 1929, un anno dopo l'uscita de \"La passione di Giovanna d'Arco\". La casa produttrice avrebbe voluto che girasse un altro film a tema religioso, ma Dreyer rinunci\u00f2 perch\u00e9 temeva di rimanere prigioniero dell'etichetta di \"regista di film religiosi\". Essendo il suo primo film sonoro, Dreyer and\u00f2 in Inghilterra per studiare la tecnologia del cinema sonoro e l\u00ec si incontr\u00f2 con lo scrittore danese Christen Jul che all'epoca risiedeva a Londra. Dreyer decise di creare una storia basata sul soprannaturale e a tal proposito lesse circa trenta racconti del mistero e del terrore. Dopo questa esperienza, Dreyer afferm\u00f2 con orgoglio: \u00ab\"Noi possiamo farla molto meglio questa roba!\"\u00bb. Nel 1927, a Londra e New York, la versione teatrale di \"Dracula\" era stata un grande successo. Quindi Dreyer e Jul scrissero una storia basata sui vampiri, che Dreyer riteneva \"andassero molto di moda ai tempi\". Dreyer costru\u00ec la trama di \"Vampyr\", utilizzando sia elementi da \"Carmilla\", un racconto di vampiri con un sottotesto lesbico, che da \"The Room in the Dragon Volant\", racconti entrambi scritti da Sheridan Le Fanu. Difficile fu la scelta del titolo del film. Inizialmente avrebbe dovuto essere \"Destino\", poi \"Ombre dell'inferno\", ma infine si decise per \"Il vampiro\" (\"Vampyr\").\nCelebre \u00e8 la sequenza in soggettiva della sepoltura di David Gray, interpretato da uno dei produttori, il barone Nicolas de Gunzburg, sotto lo pseudonimo di Julian West.\nDreyer gir\u00f2 il film in Francia e lo mont\u00f2, poi lo port\u00f2 a Berlino per la post-sincronizzazione in inglese, francese e tedesco.\nDistribuzione.\nDopo la prima proiezione al pubblico, il regista fu costretto dalla censura ad eliminare alcune scene ritenute troppo cruente per l'epoca, come l'agonia del dottore nel mulino e la morte del vampiro, che vennero notevolmente accorciate.\nLa premi\u00e8re di \"Vampyr\" in Germania venne rimandata dall'UFA, perch\u00e9 lo studio voleva che fossero distribuiti prima i film americani \"Dracula\" e \"Frankenstein\". La prima proiezione avvenne a Berlino il 6 maggio 1932. A questa prima, il pubblico fischi\u00f2 il film e questo port\u00f2 Dreyer a tagliare molte scene. In Francia la pellicola venne distribuita dalla Soci\u00e9t\u00e9 G\u00e9n\u00e9rale de Cinema. La prima a Parigi avvenne nel settembre 1932 dove \"Vampyr\" fu il primo film proiettato in un cinema di nuova costruzione sul boulevard Raspail. Alla prima di Vienna, il pubblico chiese addirittura indietro i soldi del biglietto. Quando questo fu negato, scoppi\u00f2 una sommossa che port\u00f2 la polizia a ristabilire l'ordine con l'uso dei manganelli. Quando il film venne proiettato per la prima volta a Copenaghen, in Danimarca, nel marzo 1933, Dreyer non partecip\u00f2. Il regista ebbe un esaurimento nervoso e dovette ricoverarsi in una clinica psichiatrica in Francia. Il film fu un fallimento commerciale.\nEsistono del film numerose versioni differenti da paese a paese per metraggio e mancanza di alcune scene. Gli elementi originali (i negativi della pellicola e i negativi del sonoro delle tre colonne in tedesco, francese e inglese) sono andati ormai perduti. Sono giunte fino a noi solo un certo numero di copie originali incomplete e consumate dal tempo e dall'usura. Per il restauro del film in formato DVD sono state quindi messe insieme diverse versioni al fine di raggiungere una qualit\u00e0 e una completezza accettabili. Con le copie incomplete della versione tedesca e francese nel 1998, a cura della Stiftung Deutsche Kinemathek e della Cineteca di Bologna, fu realizzata un'edizione tedesca il cui sottotitolo \u00e8 \"Der Traum des Allan Grey\".\nPer il mercato statunitense fu distribuita una versione (pi\u00f9 breve dell'originale) col titolo \"The Castle of Doom\".\nLa pellicola \u00e8 entrata nel pubblico dominio negli Stati Uniti."}
{"id": "530410", "revid": "580", "url": "https://it.wikipedia.org/wiki?curid=530410", "title": "Ipogeo dei Volumni", "text": "L'Ipogeo dei Volumni \u00e8 una tomba ipogea etrusca di datazione incerta ma attribuibile alla seconda met\u00e0 del II secolo a.C..\nL'ipogeo si trova 5\u00a0km a sud est dal centro di Perugia, in via Assisana localit\u00e0 Ponte San Giovanni.\nStoria.\nL\u2019ipogeo dei Volumni costituiva la tomba della famiglia di Arunte Volumnio (\"Arnth Velimna Aules\", in etrusco), della gens Volumnia, antica famiglia patrizia. La tomba stando ai sarcofagi pi\u00f9 antichi potrebbe essere databile seconda met\u00e0 del II sec. a C, appartiene alla pi\u00f9 vasta area archeologica della necropoli del Palazzone (III sec. a.C.- I sec .d.C.), che presenta un gran numero di tombe sotterranee ed un museo che raccoglie urne ed altre vestigia reperite successivamente agli scavi, durati fino ai nostri giorni.\nLa tomba \u00e8 stata utilizzata fino al I secolo, per essere poi riscoperta il 5 febbraio 1840, in seguito a lavori di sistemazione della via Assisana, che congiunge Ponte San Giovanni a Perugia attraverso la localit\u00e0 di Piscille. A documentare i lavori di scavo, in un terreno nelle vicinanze della Villa del Palazzone di propriet\u00e0 della famiglia Baglioni, fu l'archeologo perugino Giovan Battista Vermiglioli. In tale occasione venne costruito un edificio a difesa dell'ingresso ipogeo e avente funzioni di piccolo museo.\nNegli anni '70, in seguito alla costruzione di un imponente viadotto del raccordo autostradale Perugia-Bettolle, l'edificio ottocentesco venne consolidato da una costruzione in cemento armato.\nDescrizione.\nIl sepolcro, uno degli esempi pi\u00f9 significativi dell\u2019architettura funeraria di et\u00e0 ellenistica, riproduce la pianta canonica di una casa romano-italica, con le stanze attorno all\u2019atrio centrale, e che accoglieva, all\u2019interno dell\u2019ambiente principale (\"tablinum\") sette deposizioni, tutte entro urne recanti sul coperchio la raffigurazione quasi ritrattistica del defunto.\nLa tomba \u00e8 raggiungibile attraverso un corridoio a gradini (\"dromos\") che scende alcuni metri sotto la superficie; al termine di esso, si trova la porta d'ingresso ipogea.\nOltre la porta si apre un ampio vestibolo, da cui si pu\u00f2 accedere a quattro piccole camere laterali e a tre camere centrali, pi\u00f9 grandi: una di queste conteneva le urne principali con i resti dei capifamiglia. Sculture in bassorilievo decorano con temi mitologici il soffitto e le pareti dell'ipogeo. la copertura \u00e8 a forma di tetto a doppio spiovente a simulare la travatura lignea.\nUrna di Arnth Velimna.\nL'urna di Arnth \u00e8 la pi\u00f9 maestosa tra le otto contenute nell'ipogeo, \u00e8 in travertino stuccato e dipinto; \u00e8 composta da un basamento cubico con una modanatura nel lato superiore dove scorre l'iscrizione. \u00c8 sormontata da un triclinio a doppia spalliera sul quale il defunto \u00e8 raffigurato disteso; la figura \u00e8 appoggiata ai cuscini con il braccio sinistro e con la stessa mano regge una patera. Sulla base due Lase alate sedute su sgabelli pensili, circondano i resti ormai illeggibili di un affresco raffigurante la porta degli inferi, simulata da una nicchia. Le iscrizioni sono presenti sia in etrusco che in latino."}
{"id": "530416", "revid": "287204", "url": "https://it.wikipedia.org/wiki?curid=530416", "title": "Francisco Su\u00e1rez", "text": "Biografia.\nAll'et\u00e0 di sedici anni entr\u00f2 nella Compagnia di Ges\u00f9 a Salamanca, ove studi\u00f2 filosofia e teologia per cinque anni, dal 1565 al 1570. Inizialmente non sembrava molto portato per gli studi al punto che dopo aver fallito per la seconda volta l'esame di ammissione fu sul punto di abbandonare tutto, ma dopo aver passato l'esame al terzo tentativo la situazione cambi\u00f2, riusc\u00ec a terminare gli studi di filosofia con lode, continu\u00f2 gli studi di teologia e poi divenne professore di filosofia ad Avila e Segovia. Fu ammesso al'ordine nel 1572, e insegn\u00f2 teologia ad \u00c1vila e Segovia (1575), Valladolid (1576), Roma (1580-85), Alcal\u00e1 (1585-92), Salamanca (1592-97), e Coimbra (1597-1616).\nScrisse di moltissimi argomenti, producendo una grande quantit\u00e0 di materiale (l'edizione delle sue opere complete in latino comprende ventisei volumi). I suoi scritti comprendono trattati sul Diritto, sui rapporti tra Chiesa e Stato, sulla metafisica e sulla teologia.\nI suoi contemporanei lo consideravano il maggior filosofo e teologo vivente tanto che gli venne attribuito il titolo di \"Doctor Eximius\"; papa Gregorio XIII volle assistere alla sua prima lezione tenuta a Roma. Papa Paolo V lo invit\u00f2 a confutare gli errori di Giacomo I d'Inghilterra, e lo trattenne a lungo accanto a s\u00e9 per trarne insegnamento. Filippo II di Spagna lo invi\u00f2 presso l'Universit\u00e0 di Coimbra per accrescerla in prestigio, e quando Su\u00e1rez visit\u00f2 l'Universit\u00e0 di Barcellona, i professori universitari lo accolsero al suo arrivo e gli donarono le insegne delle loro Facolt\u00e0.\nDopo la sua morte avvenuta in Portogallo (non si sa se a Lisbona o a Coimbra), la sua fama si accrebbe ulteriormente. Il suo pensiero ha sicuramente influenzato quello di moltissimi altri famosi filosofi, tra i quali Grozio, Cartesio, Leibniz e Vico.\nPensiero filosofico.\nI suoi contributi pi\u00f9 importanti riguardarono la metafisica e la filosofia del diritto.\nTutto si basa sul modo di conoscere, tutto si basa sulla meta-conoscenza. Suarez pur essendo uno scolastico rappresenter\u00e0 la svolta del pensiero moderno (di ispirazione anche per Cartesio). Il primato della mente non interesser\u00e0 solo i razionalisti ma anche gli empiristi: \"mens\" come misurazione, la nostra mente \u00e8 sempre una misura della realt\u00e0. I nostri sensi sono capacit\u00e0 soggettive, e la realt\u00e0 quindi \u00e8 misurata in base alla nostra soggettivit\u00e0 (mensura soggettiva).\nDal punto di vista religioso, Su\u00e1rez, afferma che la \"mens\" umana pur non essendo capace di comprendere Dio ne intuisce la presenza (spirito religioso) e mostra cos\u00ec la congruenza tra ragione umana e principio ultimo delle cose.\nNasce l'ontologia moderna, Su\u00e1rez propone una nuova concezione della comprensione del termine \"ens\" (ente), sostenendo che possiamo prescindere dalla causa dell'ente (Dio). Metafisicamente ha precedenza il concetto di ente (non l'ente stesso) nella mente umana. La mente precede Dio, epistemologicamente, e attraverso ci\u00f2 possiamo legare i concetti finito/infinito (propriet\u00e0 connettiva). \"Conceptus entis\" \u00e8 la matrice noetica fondamentale di ogni nostra conoscenza, qualunque cosa pensiamo, implichiamo il concetto di ente.\nIl vero oggetto della metafisica, allora, \u00e8 l'ente o Dio? L'oggetto adeguato della metafisica \u00e8 l'ente in quanto tale, Dio \u00e8 l'oggetto principale. Tutti gli oggetti sono enti, si studiano gli enti, ma Dio \u00e8 fuori dall'ente anche se ne \u00e8 la causa.\nNuovo concetto della filosofia, viene riproposto il sistema del mondo.\nInfluenza.\nI contributi di Suarez alla metafisica ed alla teologia hanno esercitato un'influenza notevole sulla scolastica cattolica e protestante del XVII secolo.\nGrazie all'influenza dei gesuiti le sue \"Disputationes Metaphysicae\" furono ampiamente adottate nelle scuole cattoliche di Spagna, Portogallo e Italia ed in molte universit\u00e0 luterane in Germania.\nSu\u00e1rez ha avuto grande influenza anche nella tradizione riformata delle scuole olandesi sia per la metafisica che per il diritto, compreso il diritto internazionale. Il suo lavoro \u00e8 stato molto apprezzato, ad esempio, da Ugo Grozio (1583-1645), ma ha incontrato anche critiche, ad esempio nel \"Suarez repurgatus\" (1643) di Jacobus Revius.\nOpere principali.\nTra le altre opere figurano le \"Disputationum de censuris in communi, excommunicatione, suspensione et interdicto, itemque de irregularitate\", stampate per la prima volta a Coimbra nel 1603 da Diego Gomez de Louriero e pubblicate l'anno successivo in Francia da Horace Cardon emendate da errori e corredate da indici.\nL\"Opera omnia\" \u00e8 stata pubblicata in 26 volumi (pi\u00f9 due di indici) a Parigi nel 1856-1861; le \"Disputationes metaphysicae\" (voll. 25-26) sono state ristampate da Georg Olms, Hildesheim (2009)."}
{"id": "530419", "revid": "1711941", "url": "https://it.wikipedia.org/wiki?curid=530419", "title": "Maglor", "text": ""}
{"id": "530422", "revid": "17654", "url": "https://it.wikipedia.org/wiki?curid=530422", "title": "Francesco Sensi", "text": ""}
{"id": "530425", "revid": "101768", "url": "https://it.wikipedia.org/wiki?curid=530425", "title": "Julius Perathoner", "text": "Fu il pi\u00f9 longevo ed importante borgomastro di Bolzano, l'ultimo di lingua tedesca del capoluogo dell'attuale Alto Adige.\nNazionalista germanico, fu uno strenuo oppositore del fascismo. In seguito alla marcia su Bolzano fu deposto il 3 ottobre 1922 dal governo della citt\u00e0 e la sua carriera politica termin\u00f2.\nOltre a quello di borgomastro ricopr\u00ec anche l'incarico di deputato al Parlamento imperiale di Vienna dal 1901 al 1911 e alla Dieta di Innsbruck dal 1902 al 1907.\nLiberale, nazionalista e modernizzatore.\nFu tra i principali esponenti tirolesi del \"Deutsche Freiheitliche Partei\" (\"DFP\"), il partito liberalnazionale austriaco. Il movimento s'impegnava per una modernizzazione del paese con una netta divisione fra Stato e Chiesa ed era apertamente anticlericale, a differenza dell'avversario partito conservatore (la \"Tiroler Volkspartei\", \"TVP\") che era tuttavia molto forte nelle campagne. Il partito era espressione della borghesia cittadina (tantopi\u00f9 che anche il coevo sindaco di Merano, Max Markart, proveniva dalle file dello stesso partito).\nPerathoner fu uno dei maggiori interpreti del sentimento pangermanista tirolese e ader\u00ec al \"Volksbund\", organizzazione fondata nel 1905 che contava tra i suoi esponenti anche l'estremista Wilhelm Rohmeder. Quest'ultimo sostenne che i trentini non erano di \"razza\" italiana, bens\u00ec tedesca, e ne propose la germanizzazione, estesa a personaggi storici, come Dante tradotto in Durant Aliger. Perathoner fu altres\u00ec un sostenitore della germanizzazione dei ladini, proponendo di distaccare la Val di Fassa e l'Ampezzano dai distretti del Tirolo italiano, ossia il Trentino, e di unirli invece al distretto germanofono di Bolzano. Egli vedeva la necessit\u00e0 di costituire un'unit\u00e0 tedesco-ladina all'interno del Tirolo, anche perch\u00e9 la Val Gardena e la Val Badia erano gi\u00e0 integrate nel distretto di Bolzano ed erano in avanzata fase di germanizzazione. Tuttavia questa idea non ebbe seguito.\nIn occasione dell'entrata in guerra dell'Italia tent\u00f2 comunque di tutelare l'esigua popolazione di lingua italiana di Bolzano, facendo pubblicare un manifesto il 24 maggio 1915:\n\"Ai miei concittadini! La nostra Patria si trova da ieri in stato di guerra con il nostro vicino meridionale, con il quale da 40 anni viviamo in indisturbata pace e da oltre 30 anni in strette e tranquille relazioni di amicizia e di cooperazione. La nostra piccola Patria sar\u00e0 l'obiettivo della sua sanguinosa aggressione. Condivido con tutti i miei concittadini i sentimenti di questa violazione della pace. Ci\u00f2 che non potrei mai condividere e dovrei biasimare senza riserve sarebbe per\u00f2 il riversare questi sentimenti contro i pochi abitanti di lingua e di origine italiana, che come noi cittadini di questo Stato o, pi\u00f9 semplicemente, vi risiedono per esercitare pacificamente la loro professione. Ad ogni pratica espressione di tale sentimento sotto forma di offese corrisponderebbe la pi\u00f9 severa sanzione, a prescindere dal fatto che un atteggiamento di questo tipo disonorerebbe la popolazione tedesca di Bolzano.\"\nBorgomastro di Bolzano (1895-1922).\nLa storia bolzanina fu fortemente dominata dalla sua personalit\u00e0. La sua gestione viene ricordata sotto l'etichetta di \u00abera Perathoner\u00bb, caratterizzata da due aspetti: da un lato la forte spinta nazionalista e anti-italiana che l'animava, dall'altro la decisa svolta modernizzatrice che seppe imprimere.\nLe sue azioni politiche lasciarono il segno nella \"pi\u00f9 meridionale delle citt\u00e0 tedesche\", come egli definiva Bolzano, di cui fu borgomastro per ben ventisette anni, dal 1895 al 1922 (sedeva in consiglio comunale gi\u00e0 dal 1893). Perathoner ebbe il merito di portare Bolzano al passo coi tempi e rivitalizzarla economicamente, dopo la perdita dei privilegi mercantili ottenuti all'epoca della duchessa asburgica Claudia de' Medici e perduti a causa di Napoleone. Egli diede un enorme impulso al turismo e all'urbanistica e, in misura minore, all'industria.\nNell'era Perathoner vennero costruite importanti opere pubbliche come il nuovo Municipio, il Museo civico e il Teatro di Bolzano (quest'ultimo distrutto dai bombardamenti nella seconda guerra mondiale), e realizzati importanti collegamenti fra Bolzano e il \"Kurort\" (luogo di cura) di Gries grazie alla costruzione di nuovi ponti e del tram, e fra Bolzano e i monti circostanti con la costruzione della cremagliera del Renon (\"Rittnerbahn\"), della funivia del Colle (\"Kohlererbahn\") nel 1908 (la prima al mondo per il trasporto di persone) e la funicolare del Virgolo (\"Virglbahn\").\nPerathoner voleva anche affermare il carattere tedesco della citt\u00e0, istituendo una raccolta di fondi aperta a tutte le citt\u00e0 tedesche per la costruzione della statua dedicata a Walther von der Vogelweide, il pi\u00f9 grande \"Minnes\u00e4nger\" medievale, che si ritiene possa essere nato nelle vicinanze di Bolzano (esistono tuttavia varie tesi contrastanti). I conservatori al posto del Walther avrebbero preferito erigere una colonna dedicata alla Madonna, santa protettrice del Duomo (che all'epoca era la \"Pfarrkirche\", la \"Parrocchiale\"). Fra le statue-simbolo dell'era Perathoner vi \u00e8 anche quella del re visigoto Teodorico da Verona (\"Dietrich von Bern\", figura basata appunto sul personaggio storico di Teodorico il Grande) che sconfigge il leggendario re Laurino. Il governo fascista interpret\u00f2 il manufatto come il \"barbaro\" che sconfigge il \"latino\" e per questo motivo venne allontanato. Oggi \u00e8 presente al centro della piazza dove sono situati i palazzi della Giunta e del Consiglio della Provincia Autonoma di Bolzano. Perathoner sostenne anche l'incorporazione del comune di Dodiciville alla citt\u00e0 di Bolzano che avvenne nel 1910 e che port\u00f2 un ulteriore sviluppo della citt\u00e0 verso sud e con la creazione di una strada che collegasse i due centri comunali.\nNel 1917 Perathoner ordin\u00f2 anche la costruzione di un monumento in onore dei Kaiserj\u00e4ger (reggimento di fanteria austro-ungarico) caduti nella Grande guerra. Il monumento incompiuto avrebbe trovato posto nello stesso luogo dove oggi \u00e8 situato il monumento alla Vittoria.\nNel 1919, dopo l'annessione all'Italia, fu tra i promotori del \"Deutscher Verband\", associazione-partito che riuniva i due partiti maggiori (DFP e TVP) nelle rivendicazioni verso Roma, pur mantenendoli formalmente separati (e avversari in occasione di elezioni locali).\nPi\u00f9 volte Perathoner si rifiut\u00f2 di esporre il tricolore italiano sugli edifici pubblici e per contrastare l'entrata in circolazione della Lira italiana fece stampare banconote con il valore espresso in Corone, in modo da richiamare la Corona austro-ungarica. La messa in circolazione di queste banconote (il cd. \"Notgeld\"), stampate fin dalla fine ottobre del 1918 anche per rimediare la mancanza di moneta dopo il trasloco della banca nazionale austro-ungarica in Austria, fu interdetta dal Comando militare italiano insediatosi ai primi di novembre 1918 a Bolzano. Per questo motivo, pur gi\u00e0 stampate, non furono mai emesse.\nPerathoner rimase al proprio posto di sindaco eletto fino al 1922, allorquando i fascisti, durante quella che fu chiamata \"la marcia su Bolzano\", occuparono il municipio e con l'aiuto del governo Facta lo rimossero il 3 ottobre 1922 dalla carica, che venne ceduta ad Augusto Guerriero il quale divenne commissario municipale. Come per altri altoatesini anche il nome di Julius Perathoner venne italianizzato d'ufficio, secondo le disposizioni del Programma di Tolomei, diventando \"Giulio Pierantoni\". Julius Perathoner mor\u00ec all'et\u00e0 di 77 anni.\nToponomastica.\nA Bolzano una via del centro presso la stazione degli autobus \u00e8 stata dedicata a Julius Perathoner. Prima dell'arrivo del fascismo e quando Perathoner era ancora in vita (usanza comune nei paesi di lingua tedesca) un'altra strada era stata dedicata al borgomastro, ossia l'attuale \"via Piave\", quella via voluta da Perathoner che ha unito idealmente la \"vecchia Bolzano\" con la \"nuova\". Nel 2012, la Giunta comunale di Bolzano ha intitolato nuovamente, con una cerimonia pubblica, il passaggio della casa Amonn, il primo tratto della via Piave, al ricordo di Julius Perathoner.\nA Monaco di Baviera il \"Perathoner-Stein\", un monumento che ricorda la comune storia del Tirolo e della Baviera, reca il suo nome."}
{"id": "530427", "revid": "767487", "url": "https://it.wikipedia.org/wiki?curid=530427", "title": "\u04b6", "text": "La ', minuscolo ', \u00e8 una lettera dell'alfabeto cirillico usata nella versione cirillica modificata per la lingua tagica. Rappresenta la consonante . Corrisponde ai diagrafi usati in russo \u0434\u0436 o \u0447\u0436 o alle lettere \u045f o \u0497 usate in altre versioni del cirillico."}
{"id": "530429", "revid": "767487", "url": "https://it.wikipedia.org/wiki?curid=530429", "title": "\u049c", "text": "La \u049c, minuscolo \u049d \u00e8 una lettera dell'alfabeto cirillico, usata in azero per rappresentare la consonante //, corrispondente alla latina G. "}
{"id": "530430", "revid": "86599", "url": "https://it.wikipedia.org/wiki?curid=530430", "title": "Cratere Firmicus", "text": ""}
{"id": "530431", "revid": "24812172", "url": "https://it.wikipedia.org/wiki?curid=530431", "title": "Ruolo sociale", "text": ""}
{"id": "530432", "revid": "68105", "url": "https://it.wikipedia.org/wiki?curid=530432", "title": "Differenziazione funzionale", "text": ""}
{"id": "530433", "revid": "1543377", "url": "https://it.wikipedia.org/wiki?curid=530433", "title": "Secret (Madonna)", "text": "Secret \u00e8 una canzone della cantautrice statunitense Madonna del 1994. \u00c8 il singolo che anticipa nel 1994 l'album \"Bedtime Stories\". \"Secret\" \u00e8 incluso anche nelle raccolte di successi di Madonna GHV2 e \"Celebration\".\nDescrizione.\n\"Secret\" \u00e8 un intenso pezzo pop che parla di un segreto celato dall'amante alla protagonista della canzone, sua innamorata. Il significato del \"segreto\" in questione non \u00e8 facilmente interpretabile n\u00e9 riconoscibile: si possono trovare varie chiavi interpretative a seconda dell'analisi del testo.\nSi pu\u00f2 generalmente constatare che \"Secret\" parla anche degli sconvolgimenti che l'amore porta nella vita delle persone.\nIl brano ebbe un ottimo successo sia di critica sia di pubblico, riportando Madonna ai vertici della classifica statunitense dopo le basse prestazioni dei singoli dell'album precedente \"Erotica\".\n\"Secret\" fu il primo CD di Madonna ad essere messo in vendita su internet, molto raro ed insolito a quei tempi.\nNegli States il singolo \u00e8 arrivato 3\u00ba in classifica, restando 11 settimane consecutive in top 10 e ben 24 settimane nella classifica dei singoli pi\u00f9 venduti. Anche nel resto del mondo \"Secret\", uscito l'8 ottobre 1994 \u00e8 diventato una hit da top 5, quasi ovunque.\nIl cd singolo europeo di \"Secret\" contiene anche un mix di un brano inedito: \"Let Down Your Guard\".\nIl video.\nIl video di \"Secret\" \u00e8 stato diretto da Melodie McDaniel. \u00c8 stato girato in bianco e nero ad Harlem ed \u00e8 un omaggio alla cultura musicale e religiosa delle comunit\u00e0 di colore statunitense.\nNel video Madonna appare come una cantante in un locale di un quartiere di Harlem, e dopo aver assistito ad alcuni riti sociali, culturali e religiosi dei neri indaga sul \"segreto\" che sente il suo amante le nasconde: scoprir\u00e0 infine che l'uomo era padre di un bambino avuto evidentemente da una precedente relazione. In un improvviso happy end Madonna si riconcilia con l'uomo e accetta di buon gusto il piccolo. Il video di \"Secret\" \u00e8 incluso nella seconda raccolta video di Madonna: \"The Video Collection 93:99\".\nEsecuzioni dal vivo.\nMadonna ha presentato il brano dal vivo all'interno del suo \"Drowned World Tour\" del 2001. La cantante rimaneva sola sul palco e, dopo aver intonato un allegro pezzo country creato apposta per il tour, \"The funny song\", imbracciava la chitarra e incominciava a cantare \"Secret\" mentre alle sue spalle apparivano immagini concernenti varie religioni del mondo: in quell'occasione Madonna decise di dare una chiara sfumatura religiosa al testo, sottolineando come il segreto del titolo possa anche essere una parte profonda, intima e sacra di noi stessi come la fede in una religione. La canzone \u00e8 stata eseguita durante alcune tappe del Rebel Heart Tour."}
{"id": "530440", "revid": "119245914", "url": "https://it.wikipedia.org/wiki?curid=530440", "title": "Societ\u00e0 di vita apostolica", "text": "Una societ\u00e0 di vita apostolica \u00e8 una istituzione della Chiesa cattolica caratterizzata dall\u2019adozione di una forma di vita comunitaria. Ai sensi del canone 731 del codice di diritto canonico, entrato in vigore nel 1983, essa \u00e8 caratterizzata dal perseguimento in comune da parte di chi vi appartiene, senza il vincolo dei voti religiosi, di un peculiare fine apostolico, dalla conduzione di vita fraterna in comunit\u00e0 secondo un proprio stile e dalla ricerca della perfezione della carit\u00e0.\nI membri delle societ\u00e0 di vita apostolica quindi, a differenza di quelli degli istituti di vita consacrata (ordini, congregazioni, istituti secolari), non professano voti religiosi ma possono assumere i consigli evangelici (povert\u00e0, obbedienza e castit\u00e0) con qualche vincolo definito dalle rispettive costituzioni (promessa, giuramento, voto privato).\nLa disciplina relativa alle societ\u00e0 di vita apostolica \u00e8 attualmente contenuta nei cann. 731-746 del codice di diritto canonico.\nNelle societ\u00e0 di vita apostolica l'enfasi non \u00e8 posta sullo stato di vita, ma sulla vita comune della comunit\u00e0. I membri di una societ\u00e0 di vita apostolica possono essere riassegnati tra varie comunit\u00e0 appartenenti alla stessa societ\u00e0, secondo le necessit\u00e0.\nPer operare in una diocesi, la societ\u00e0 di vita apostolica deve ricevere una lettera di approvazione da parte del vescovo diocesano. I membri che hanno ricevuto l'ordine sacro sono incardinati nella societ\u00e0 e non nella diocesi dove lavorano, a meno che le costituzioni della societ\u00e0 non dispongano diversamente.\nLe comunit\u00e0 della societ\u00e0 di vita apostolica hanno diritto di avere il proprio oratorio, dove si custodisce l'Eucaristia.\nA livello della chiesa universale dipendono dalla Congregazione per gli istituti di vita consacrata e le societ\u00e0 di vita apostolica.\nIn Italia, le societ\u00e0 di vita apostolica sono associazioni cattoliche delle quali il Concordato fra lo Stato e la Santa Sede sancisce la piena idoneit\u00e0 ad essere riconosciute come persone giuridiche ai sensi e per gli effetti previsti dall\u2019ordinamento giuridico italiano, e in particolare dal codice civile.\nSociet\u00e0 di vita apostolica maschili.\nElenco storico giuridico di precedenza delle societ\u00e0 di vita apostolica maschili di diritto pontificio:\nSociet\u00e0 di vita apostolica femminili.\nLe societ\u00e0 di vita apostoliche femminili di diritto pontificio (elenco in ordine alfabetico, secondo la parola pi\u00f9 caratteristica del titolo):"}
{"id": "530441", "revid": "256896", "url": "https://it.wikipedia.org/wiki?curid=530441", "title": "Sulpiziani", "text": ""}
{"id": "530442", "revid": "104458", "url": "https://it.wikipedia.org/wiki?curid=530442", "title": "Bratsch", "text": ""}
{"id": "530446", "revid": "78835", "url": "https://it.wikipedia.org/wiki?curid=530446", "title": "Cantone Vallese", "text": ""}
{"id": "530447", "revid": "1714743", "url": "https://it.wikipedia.org/wiki?curid=530447", "title": "Maria di Guisa", "text": "Era figlia maggiore del duca Claudio I di Guisa, capo del casato francese dei Guisa e di sua moglie Antoinette de Bourbon.\nBiografia.\nMaria nacque il 22 novembre 1515 a Bar-le-Duc, figlia maggiore di Claudio I di Guisa, capo della casa dei Guisa, e Antonia di Borbone-Vend\u00f4me, figlia di Fran\u00e7ois di Borbone-Vendome e Maria di Lussemburgo-Saint-Pol. Fra gli undici fratelli e sorelle di Maria si annoverano Francesco I di Guisa, Claudio di Guisa, Charles di Lorena e Louis di Guisa.\nIl primo breve matrimonio.\nMaria spos\u00f2, il 4 agosto 1534, all'et\u00e0 di diciotto anni, Luigi, duca di Longueville, al Louvre. La loro unione fu felice e il 30 ottobre 1535 nacque il loro primo figlio, Francesco, ma la loro felicit\u00e0 fu anche breve poich\u00e9 il 9 giugno 1537 Luigi mor\u00ec a Rouen lasciando Maria vedova a soli ventuno anni. Per tutta la vita Maria conserv\u00f2 le lettere del marito in cui si parla della sua malattia, esse esistono ancora e possono essere viste alla Biblioteca Nazionale di Scozia. Il 4 agosto Maria diede alla luce il suo secondo figlio, Luigi, nato postumo che purtroppo mor\u00ec giovane. Durante l'inverno 1536-1537 assistette al matrimonio del suo futuro marito, Giacomo V di Scozia, con la figlia maggiore del re di Francia, Maddalena di Valois, presso la Cattedrale di Notre-Dame a Parigi.\nIl secondo breve matrimonio.\nSempre nel 1537, Giacomo V, dopo aver perso la prima sposa a luglio a causa della tubercolosi, era desideroso di procurarsi un'altra sposa francese per portare avanti gli interessi dell'alleanza franco-scozzese.\nMaria divent\u00f2 il centro dei suoi negoziati matrimoniali. Lo zio di Giacomo, Enrico VIII d'Inghilterra, rimasto vedovo dopo la morte della terza moglie, Jane Seymour per febbre puerperale, prov\u00f2 ad impedire tale unione, che considerava pericolosa, chiedendo lui stesso la mano di Maria, reputandola una candidata adeguata al ruolo di regina d'Inghilterra ed asserendo che \"lui era molto robusto e gli occorreva una moglie robusta\". Francesco I di Francia accett\u00f2 la proposta di Giacomo a scapito di quella di Enrico e present\u00f2 le proprie congratulazioni al padre di Maria, il contratto che fu stipulato per le nozze prevedeva una dote tale da far sembrare che Maria fosse una principessa. Per altro sua madre comment\u00f2 che era un contratto piuttosto strano giacch\u00e9 nella dote erano comprese le propriet\u00e0 lasciate in eredit\u00e0 a Francesco, il suo figlio maggiore. Maria ricevette la notizia con stupore e ansia. Non si rallegrava alla prospettiva di dover lasciare la propria famiglia e il proprio paese, specialmente dopo aver appena perso il proprio figlio Luigi a soli quattro mesi dalla sua nascita. Suo padre si ritrov\u00f2 in un intrico diplomatico e cerc\u00f2 di ritardare il problema quanto pi\u00f9 pot\u00e9, fino a che Giacomo, percependo forse la riluttanza di Maria, le scrisse una lettera in cui le si rivolgeva per cercare consigli e supporto. Maria accett\u00f2 l'offerta e affrett\u00f2 i preparativi per la partenza. La veridicit\u00e0 della lettera, che \u00e8 stata citata per la prima volta nel 1935 \u00e8 stata per altro messa in dubbio da alcuni storici. Il cardinale David Beaton si rec\u00f2 in Francia per le trattative matrimoniali scrivendo che Maria sembrava essere una donna robusta, di bell'aspetto e pronta per il viaggio. Nel gennaio 1538 il contratto venne stipulato ed esso comprendeva nella dote anche quella del primo matrimonio, per parte sua Giacomo le assicurava che, se fosse rimasta vedova, come Regina vedova di Scozia ella avrebbe avuto a disposizione per tutta la vita il Falkland Palace, il Castello di Stirling, quello di Dingwall e di Threave insieme alle relative rendite derivanti dai contadi e dalle Signorie.\nIl 18 maggio del 1538 a Notre-Dame a Parigi, Giacomo V e Maria di Guisa si sposarono per procura. Accompagnata da una flotta di navi inviate da Giacomo, Maria lasci\u00f2 la Francia nel giugno successivo, costretta a separarsi dal piccolo Francesco. Sbarc\u00f2 a Fife il 10 giugno e fu ricevuta in maniera ufficiale da Giacomo. Si sposarono \"de visu\" alcuni giorni dopo nella chiesa di St. Andrews. \nFu incoronata regina consorte all'abbazia di Holyrood il 22 febbraio 1540. Giacomo e Maria ebbero due figli: Giacomo Duca di Rothestay e Roberto. Il primo visse un anno (22 maggio 1540 - 12 aprile 1541), mentre il secondo solo due giorni. Una figlia, Maria, nacque l'8 dicembre 1542. Il re Giacomo mor\u00ec sei giorni dopo, facendo della piccola Maria la regina di Scozia.\nIl \"brutale corteggiamento\".\nAlla morte di Giacomo la reggenza and\u00f2 nelle mani di James Hamilton, II conte di Arran. Intanto Enrico VIII d'Inghilterra, zio di Giacomo in quanto fratello di Margherita Tudor, stava provando a tessere un matrimonio fra la piccola Maria e suo figlio Edoardo VI d'Inghilterra di soli cinque anni maggiore di lei. Questa proposta port\u00f2 scompiglio nella Auld Alliance e culmin\u00f2 con l'invasione inglese della Scozia passata alla storia come il Brutale corteggiamento. \nNell'aprile 1543 Arran ud\u00ec una voce secondo la quale Enrico VIII intendeva fare di Maria la sua sesta moglie, ma di questo non si fece mai nulla. Nello stesso anno Maria si trasfer\u00ec con la figlia dal Palazzo di Linlithgow al castello di Stirling insieme alla figlia e quando parl\u00f2 con il diplomatico Ralph Sadler ella gli assicur\u00f2 che il matrimonio fra la figlia ed Edoard avrebbe avuto luogo. Tuttavia dal Trattato di Greenwich, stipulato in quel periodo, Enrico cap\u00ec che le nozze probabilmente non si sarebbero mai celebrate ed il brutale corteggiamento ebbe inizio.\nIl 10 settembre 1547 gli scozzesi vennero sconfitti alla Battaglia di Pinkie Cleugh e i francesi dovettero intervenire per indebolire l'esercito inglese e avendo come secondo risultato quello di aumentare la base di potere di Maria. L'assedio di Haddington portato avanti fra il 1548 e il 1549 riport\u00f2 gli scozzesi in vantaggio e poich\u00e9 le nozze inglesi erano definitivamente sfumate la giovane Maria fu mandata in Francia perch\u00e9 crescesse a corte insieme al delfino Francesco, figlio di Enrico II di Francia cui era stata promessa in sposa.\nDi questo periodo \u00e8 il \"The Complaynt of Scotland\" dedicato proprio a Maria, nella dedica si richiama la sua pretesa discendenza da Goffredo di Buglione e la si paragona ad antiche eroine come Tomiri, Semiramide e Pentesilea.\nNella primavera del 1550 il brutale corteggiamento fin\u00ec con il ritiro degli inglesi e cominci\u00f2 il processo di pace e fra le clausole ve n'era una che prevedeva che uno dei fratelli di Maria, Claudio, venisse spedito come ostaggio in Inghilterra. Quando il loro padre mor\u00ec il 12 aprile dello stesso anno Edoardo VI d'Inghilterra rilasci\u00f2 a Claudio un lasciapassare per recarsi in Scozia, quando il trattato di pace venne definitivamente siglato Maria si rec\u00f2 in Francia.\nElla part\u00ec il 6 settembre 1550 per arrivare a Dieppe e quindi giungere a Rouen dalla figlia il 1\u00ba ottobre, al suo seguito port\u00f2 diversi nobili scozzesi fra cui George Gordon, IV conte di Huntly e alcuni vescovi. Maria pass\u00f2 l'inverno a Blois mentre l'estate seguente la spese per visitare con Enrico le citt\u00e0 di Tours, Angers e Nantes, uno dei motivi del viaggio poteva essere la volont\u00e0 di riuscire a mettere insieme la miglior intesa finanziaria possibile in vista del matrimonio della figlia oltre che del supporto finanziario per se stessa da portare in Scozia.\nDurante il viaggio di ritorno verso Dieppe venne accompagnata dal figlio maggiore Fran\u00e7ois che mor\u00ec ad Amiens, infine Maria torn\u00f2 in Inghilterra giungendovi nell'ottobre 1551, sulla via del ritorno s'incontr\u00f2 con Edoardo e dopo numerose altre tappe ritorn\u00f2 in Scozia il mese seguente.\nLa reggenza di Scozia.\nUna volta tornata in Scozia Maria prese nelle proprie mani le redini della politica nazionale, nel maggio del 1553 l'ambasciatore francese Jean Scheyfve ud\u00ec che la reggenza di Arran stava giungendo al termine e che Maria aveva proposto come suo sostituto il figliastro James Stewart.\nInfine fu la stessa Maria a divenire reggente dal 12 aprile 1554 e durante la reggenza si consult\u00f2 sempre con i due potenti fratelli in Francia - il cardinale Carlo di Lorena e Francesco, duca di Guisa, entrambi in posizioni di governo - cos\u00ec che la Scozia e la Francia si presentassero come alleati nel trattare con le altre nazioni.\nLa reggenza di Maria fu comunque minacciata dalla crescente influenza dei protestanti scozzesi segretamente sostenuti da Elisabetta I d'Inghilterra, e fu proprio in questo periodo che si posero le basi per la futura lotta interna al paese basata sul credo religioso.\nLa morte.\nQuando Maria mor\u00ec di idropisia le sue spoglie furono riportate in Francia e sepolte nella chiesa del convento di Saint Pierre a Reims, la cui badessa era sua sorella Renata.\nIn tempi moderni - sia nel film \"Elizabeth\" sia nel romanzo di Philippa Gregory \"L'amante della regina vergine\" - si suggerisce l'ipotesi che la regina Elisabetta abbia ordinato l'avvelenamento di Maria perch\u00e9 aveva ricevuto, dalla Francia, un abito da sposa sul quale era stato applicato del veleno. Non sussiste tuttavia alcuna prova di ci\u00f2, anzi, la morte di Maria di Guisa fu una delle poche morti di regnanti che nel XVI secolo il popolo non attribu\u00ec al veleno.\nDiscendenza.\nMaria e Luigi II di Orl\u00e9ans-Longueville ebbero due figli:\nMaria e Giacomo V di Scozia ebbero tre figli:"}
{"id": "530448", "revid": "767487", "url": "https://it.wikipedia.org/wiki?curid=530448", "title": "Bratsch (gruppo musicale)", "text": "Bratsch \u00e8 un gruppo musicale francese d'influenza jazz e tzigana, fondato nel 1972 ad opera di Dan Gharibian e Bruno Girard."}
{"id": "530453", "revid": "1086580", "url": "https://it.wikipedia.org/wiki?curid=530453", "title": "Glenn Quagmire", "text": "Glenn Quagmire \u00e8 un personaggio della serie animata \"I Griffin\". \u00c8 uno dei vicini della famiglia, nonch\u00e9 un grande amico di Peter Griffin, il quale lo descrive come un \"segugio del sesso senza cuore\" e si riferisce a lui definendolo \"uno stupratore\" in The Cleveland Show.\nNel doppiaggio originale, anche la voce di Quagmire (come quelle di Peter, Stewie e Brian) \u00e8 del creatore della serie Seth MacFarlane. In Italia il personaggio \u00e8 doppiato da Enrico Di Troia. La sua espressione ad effetto \"Giggity!\" \u00e8 gradualmente entrata nella cultura popolare: viene utilizzata dal debutto del programma, avvenuto nel 1999, ed \u00e8 comparsa anche nell'episodio del 4 gennaio 2011 di \"Around the Horn\".\nBiografia.\nNella serie Quagmire si mantiene come pilota di aerei di linea; tuttavia, il ruolo che lo identifica maggiormente \u00e8 quello del maniaco sessuale che non pone limiti alle proprie perversioni - non casualmente, mostra attrazioni parafiliche per le cose pi\u00f9 diverse, come la podofilia, la necrofilia o addirittura la acrotomofilia. Quagmire infatti \u00e8 affetto da ipersessualit\u00e0 e nel corso della serie dimostra di essere attratto da ogni tipo di donna, tanto che in una puntata fa delle offerte anche a Meg, ma desiste quando viene a sapere che \u00e8 ancora minorenne. Ritorner\u00e0 alla carica nell'episodio \"Quagmire e Meg\", ossia la puntata nella quale la giovane compie 18 anni. Indossa quasi sempre una camicia hawaiana ed \u00e8 caratterizzato da una mascella particolarmente larga e scolpita, che d\u00e0 alla sua testa una forma fallica.\nOltre agli eccessi, Glenn si eccita sessualmente anche in situazioni normali, avanzando allusioni sessuali persino nei discorsi pi\u00f9 banali. In una puntata gli viene un'erezione guardando il video di istruzioni per sintonizzare i canali satellitari. Quando Cleveland gli chiede se ci sia qualcosa che non lo ecciti, lui risponde \"la parola \"immondizia\"\". \u00c8 palesemente attratto da Lois Pewterschmidt e ha tentato pi\u00f9 volte di sedurla. In un episodio si scopre che nella sua vita passata era Jack lo squartatore.\nLa sua abitazione \u00e8 caratterizzata dall'arredamento tipico del dongiovanni (esemplari sono gli specchi sopra i letti o i minibar nascosti nelle pareti); possiede inoltre un furgone-caravan (\"furgone-camper\") superaccessoriato e una villa sulle montagne. \u00c8 uno dei migliori amici di Peter insieme a Cleveland e Joe, e insieme passano tutte le sere a ubriacarsi nel locale \"L'ostrica ubriaca\". Per ovvi motivi, \u00e8 anche un appassionato di film pornografici, un accanito frequentatore di locali di spogliarello e un amante delle risse tra donne, ma nonostante tutto questo, \u00e8 venuto a conoscenza del porno in Rete solamente durante una chiacchierata all'Ostrica Ubriaca con i suoi amici (Peter se ne usc\u00ec pensando che lui ne fosse un esperto, data la sua fama di erotomane): dopo averne appreso l'esistenza, \u00e8 uscito di casa solo dopo diversi giorni; in tale occasione, Quagmire \u00e8 apparso in maniera decisamente trasandata, con la barba molto incolta, un'espressione frastornata sul volto, e il braccio sinistro molto pi\u00f9 muscoloso del normale..\nHa tenuto un corso di seduzione a cui ha partecipato anche Brian Griffin. La sua ossessione per le donne lo porta spesso a compiere atti al limite della legalit\u00e0 e del buongusto: una volta in cui viene arrestato perch\u00e9 sorpreso da Lois a sbirciare nei bagni femminili, viene rilasciato solo grazie all'amico Joe, che \u00e8 un poliziotto. In un altro episodio trova una cheerleader legata ai polsi e alle caviglie in un bagno: a questa vista Quagmire sembra essere pronto a cogliere l'occasione. In un episodio in cui cerca di stuprare una postina che doveva consegnargli un pacco, si scopre che ha ormai sviluppato un'immunit\u00e0 allo spray al pepe, dato che gliel'hanno spruzzato addosso ben pi\u00f9 di una volta. Quando mette della droga nel bicchiere di Brooke e cerca di portarsela in camerino, ma scappa quando si rende conto che la \"troupe\" del programma televisivo al quale ha scelto di partecipare sta riprendendo l'intera scena, inoltre una sera in cui ha un appuntamento con Lois, un cameriere gli chiede se desideri il solito prosecco con sonnifero. Inizialmente, Quagmire rifiuta la bibita; tuttavia, dopo aver attaccato bottone con Jennifer Love Hewitt, l'uomo accetta l'offerta del cameriere.\nIncontra per la prima volta Peter Griffin quand'\u00e8 un pilota della Marina Militare Statunitense. In un episodio sposa la \"sguattera\" (vinta a \"La ruota della fortuna\") della famiglia Griffin, ma poi si pente e per lasciarla finge addirittura la morte, rischiando di essere sepolto vivo; morir\u00e0 invece sua moglie, toccando la mano della Morte che era venuta per prendersi Quagmire. Nell'episodio \"Brian Lo Scapolo\" della quarta stagione, Glenn e Brian si ritrovano nella finale del reality \"Bachelor\", poi vinto da Brian. In un episodio la moglie di Cleveland tradisce il marito proprio andando a letto con il suo amico Quagmire, che verr\u00e0 in seguito perdonato. Nell'episodio \"Lois giornalista d'assalto\", Quagmire rivela di avere sessantuno anni e afferma inoltre che si mantiene in forma grazie alle carote (anche se probabilmente si tratta di una gag, perch\u00e9 avendo pi\u00f9 o meno l'et\u00e0 di Peter, dovrebbe avere circa quarant'anni).\nNonostante le sue manie e le sue perversioni, talvolta riesce a dimostrare un'alta moralit\u00e0, e fornisce ottimi consigli - che per\u00f2 lui stesso non segue. In una puntata dona addirittura a Meg un libro che lo ha aiutato a \"riorganizzare\" la propria vita sociale e le dispensa alcuni consigli, i quali rivelano una mente sorprendentemente sensibile. In alcune puntate afferma di fare abitualmente del volontariato in una mensa per indigenti, anche se in un'altra ricorda a Peter come odi la beneficenza. Nel terzo episodio dell'undicesima stagione, si viene a sapere che Glenn porta un parrucchino in quanto affetto da calvizie. Poich\u00e9 cade in uno stato depressivo a causa della rivelazione del suo segreto, Peter Griffin e Joe Swanson lo accompagnano all'ospedale per un intervento di trapianto che gli restituir\u00e0 il suo vecchio carattere.\nIn una puntata, ad Halloween i suoi amici gli giocano uno scherzo: gli iniettano dell'epatite C, ma Quagmire afferma di averla gi\u00e0. Allora decidono di iniettargli una siringa contenente un altro morbo, ma Quagmire dice di aver gi\u00e0 avuto anche tale malattia. Gli iniettano quindi numerose fiale, ma nessuna gli provoca una malattia, perch\u00e9 le sue molteplici relazioni gli hanno gi\u00e0 procurato ogni genere di morbo, per alcune delle quali si dichiara addirittura essere il paziente zero. Alla fine, riescono a infettarlo soltanto quando Peter (andando in Africa e tornando) individua una malattia che - secondo le sue parole - non ha ancora un nome: Quagmire, quindi, non pu\u00f2 aver gi\u00e0 sviluppato delle difese contro la stessa. Libera cos\u00ec una zanzara, che pungendolo gli gonfia la faccia e gli causa uno svenimento.\nNel primo episodio della quattordicesima stagione si scopre che Glenn \u00e8 un ottimo cuoco e che ha imparato a cucinare perch\u00e9 secondo lui \"la tavola \u00e8 la strada pi\u00f9 breve per il cuore di una donna\". Nella stessa puntata egli diventer\u00e0 il conduttore di una trasmissione di cucina, su consiglio di Peter e Lois, ma alla fine decider\u00e0 di rinunciarvi assieme a Peter, diventato anch'egli conduttore di un programma culinario.\nRapporto con Brian.\nProva un profondo odio nei confronti di Brian Griffin, che lui considera un ipocrita - bench\u00e9 in una puntata lo ospiti a casa sua. Spesso e volentieri gli nasconde fatti e avvenimenti della sua vita privata, e quando non gli parla con sufficienza, lo insulta. In una puntata, quando sono al ristorante, gli spiega bene i motivi del suo odio: in breve, Quagmire ritiene Brian una persona falsa, che si atteggia ad individuo colto, progressista, raffinato e leale, ma che spesso, alla prova dei fatti, ha rivelato di avere ben pochi di questi pregi. Tutte le cose che gli rimprovera, sono in realt\u00e0 azioni delle quali Quagmire si \u00e8 macchiato a sua volta, a volte facendo anche di peggio, ma lui non nasconde i propri difetti, a differenza di Brian che cerca di usare il proprio ego per mostrarsi superiore a ogni cosa, e per questo lo detesta tanto; anzi, non ostenta nessuna superiorit\u00e0, perch\u00e9 quello che Quagmire non sopporta \u00e8 l'atteggiamento di Brian di fronte ai propri difetti piuttosto che tali difetti in s\u00e9. Quagmire sa di aver sedotto Loretta Brown, di provarci anche lui, ogni giorno, con Lois, di avere diversi figli dei quali non si prende cura e di essere totalmente impenitente a riguardo, ma questa cosa non \u00e8 un segreto per nessuno, e lui non finge di essere diverso da ci\u00f2 che \u00e8.\nIl loro rapporto peggiora dopo che Brian va a letto col padre transessuale di Quagmire, e perci\u00f2 viene brutalmente picchiato da quest'ultimo. In un altro episodio, Brian scambia inavvertitamente Abby, la nipotina di Quagmire, per un maschio, peggiorando ulteriormente le condizioni mentali della bambina, la quale ha i capelli corti per colpa del cancro: Brian si scusa subito dell\u2019equivoco, ma spaventa ancora di pi\u00f9 la piccola e quindi Glenn lo caccia. In un altro momento, Brian vede una donna entrare in casa di Glenn e, cercando di essere simpatico, gli chiede scherzosamente se sia la sua ennesima conquista, ma costei \u00e8, in realt\u00e0, Brenda Quagmire, la sorella di Glenn, sottoposta a violenza domestica. Anche in questa circostanza Brian si scusa subito, ma Glenn, di nuovo, non accetta le scuse. \u00c8 quindi chiaro che, tutti questi errori, Brian li ha compiuti in buona fede, ma Quagmire non ha mostrato nessuna comprensione, reagendo spesso in modo assolutamente esagerato.\nBrian, dal canto suo, fa molto poco per riappianare i rapporti, dato il suo carattere arrogante ed orgoglioso; anzi, spesso risponde e si accapiglia con Glenn. Una volta, addirittura, gli ha venduto un appartamento rovinato e scadente, facendolo passare per un edificio di lusso, riducendo ulteriormente la gi\u00e0 bassissima opinione che Quagmire aveva di lui. Dev'essere per\u00f2 specificato che, prima che i creatori della serie riscrivessero l'atteggiamento di Quagmire verso Brian, i due andavano d'accordo. \u00c8 possibile che la vera ragione per la quale Quagmire odia Brian sia che lui \u00e8 semplicemente un cane, mentre Glenn preferisce di gran lunga i gatti. \u00c8 anche spesso lasciato ignoto cosa ne pensi la cerchia di amici di questa faida, perch\u00e9 non viene mai mostrato che tentino di riappacificare o, solo, appianare il rapporto tra i due.\nIl tutto lascia ampiamente aperto quanto i suoi sentimenti siano giustificati, dato che i due hanno, in diversi momenti, compiuto azioni scorrette nei confronti dell'altro. Durante le stagione pi\u00f9 recenti, Glenn sembra voler lasciarsi alle spalle i passati conflitti e cercare di fare pace con Brian. Il tutto lo si intuisce quando Glenn, commosso dal video della moglie di Brian malata di cancro, ammette di esser sempre stato scontroso con lui e per farsi perdonare decide di organizzargli l'addio al celibato.\nFamiglia.\nPoco precisi da parte del produttore risultano i riferimenti alla famiglia nella quale Quagmire \u00e8 cresciuto. Una volta la madre viene ritratta come una donna benestante e dall'aspetto curato; in un altro episodio, invece, la casa della madre di Quagmire risulta essere una squallida roulotte nella quale il preferito dalla madre sembra essere il gatto. Nell'episodio \"Quagmire's Mom\" si conosce il nome della madre, Crystal, e si scopre che era una donna con gli stessi vizi del figlio, ossia avere rapporti sessuali con molti uomini. \nInfatti, quando Glenn nacque, Crystal prov\u00f2 un gran piacere sessuale e obblig\u00f2 gli infermieri a rimettere il neonato nell'utero: Glenn nacque 9 volte.\nNella stessa puntata Crystal rivela di aver abbandonato quel mondo lussurioso e di aver abbracciato la religione: inizialmente il figlio, infuriato perch\u00e9 fu sempre trascurato dalla donna, non perdona la madre e rivela addirittura che la stessa - e non lui - and\u00f2 al suo ballo scolastico. Alla fine, per\u00f2, riesce a riconciliarsi con la madre, che per salvare il figlio da un'accusa di sesso con una minorenne ha intrattenuto rapporti sessuali con il giudice per ben due volte.\nNell'episodio \"Un Padre In Affitto\" della seconda stagione, Quagmire adotta Chris, che si sentiva trascurato dal padre Peter. Nella stessa puntata afferma di essere cresciuto solo con sua madre. Nell'episodio \"Il pap\u00e0 di Quagmire\" si viene a conoscenza del padre di Quagmire, di nome Dan, ex-comandante di Marina e veterano della guerra del Vietnam. A prima vista Peter e Joe lo considerano gay per i suoi comportamenti. Inizialmente decidono di non rivelare i propri sospetti a Quagmire, anche perch\u00e9 trovano la situazione divertente; tuttavia, Peter viene poi spinto da Lois a rivelare i propri dubbi all'amico, il quale la prende molto male e si rifiuta di credere alle parole di Peter. Durante il ricevimento dei veterani del Vietnam organizzato in onore di suo padre, Quagmire parla con i compagni dello stesso, che gli descrivono attraverso una sfilza di frasi facilmente fraintendibili le gesta del medesimo, e comincia a insospettirsi, decidendo cos\u00ec di chiedere spiegazioni al genitore. Il padre di Quagmire rivela di non essere gay, ma MtF: vuole intraprendere la transizione verso il sesso femminile, cambiando nome in Ida Davis. Quagmire ne rimane deluso, ma si scopre anche protettivo nei confronti del padre: quando viene a sapere che \u00e8 stato a letto con Brian, Quagmire pesta a sangue quest'ultimo, lasciandolo per terra dolorante. Questi allora, per avere l'ultima parola, prima che Quagmire se ne vada gli rivolge una battuta di pessimo gusto: \"Hey... Mi sono sbattuto tuo padre.\"\nQuagmire ha anche una sorella, Brenda, e un fratello sordo, Gary, che non \u00e8 mai apparso nella serie. La sorella Brenda stava con un uomo violento di nome Jeff Merdoso, che la picchiava in continuazione e la sfruttava costringendola a fare tre lavori contemporaneamente per mantenerlo. Dopo aver scoperto che la sorella era incinta e stava per sposare Jeff, Glenn decise di uccidere il fidanzato della sorella per salvarla, e coinvolse i suoi amici. Peter si dimostr\u00f2 subito entusiasta, mentre Joe, essendo un poliziotto, prov\u00f2 alcuni scrupoli che tuttavia svanirono dopo aver assistito all'ennesimo pestaggio. I tre si accordarono per uccidere Jeff nella foresta, ma l'uomo comprese le intenzioni di Glenn e dei suoi amici e, dopo aver tramortito Joe e Peter, si allontan\u00f2 con Glenn per ucciderlo; tuttavia, dopo un violento corpo a corpo, Glenn riusc\u00ec a liberarsi simulando la morte per asfissia e, raggiunta la macchina, uccise Jeff schiacciandolo contro un albero.\nNon ha figli dichiarati, ma essendo stato con molte donne dice che potrebbe avere innumerevoli figli sparsi per il globo. In un episodio se ne vedono alcuni, uno dei quali appare nato dalla relazione con una donna ispanica e un altro affetto da una non specificata disabilit\u00e0. In un'altra puntata ancora, \"La nuova pupa di Quagmire\", gli viene lasciata una bambina che, secondo la lettera sopra la cesta, \u00e8 figlia di Glenn: ne ha subito la conferma quando la bambina dice \"Giggity\", tipica espressione di Quagmire. A causa dei problemi che gli d\u00e0 con le donne, l'uomo decide di dare in adozione la bimba, anche se poi se ne pente. Si reca quindi a casa della coppia che ha adottato sua figlia con l'intenzione di riprendersela di nascosto, ma quando vede quanto bene le vuole la famiglia adottiva, capisce che \u00e8 meglio lasciare sua figlia a loro: si riconferma poi ossessionato dal sesso dicendo di voler di nuovo vedere la bambina quando sar\u00e0 maggiorenne."}
{"id": "530455", "revid": "1711941", "url": "https://it.wikipedia.org/wiki?curid=530455", "title": "Casa di Finw\u00eb", "text": ""}
{"id": "530458", "revid": "76963", "url": "https://it.wikipedia.org/wiki?curid=530458", "title": "Gary Snyder", "text": " \nSpesso associato alla Beat Generation, viene descritto come il \"poeta dell'ecologia profonda\" ed \u00e8 uno dei precursori dell'ecopoesia. Dagli anni cinquanta in poi ha pubblicato diari di viaggio e alcuni saggi in cui si riflette la sua immersione sia nella spiritualit\u00e0 buddhista che nella natura. Snyder ha anche tradotto dal cinese antico e dal giapponese moderno. Come critico sociale, Snyder ha molto in comune con Lewis Mumford, Aldous Huxley, Karl Hess, Aldo Leopold, e Karl Polanyi. Nel 1975 vinse il Premio Pulitzer per la poesia\nInfanzia e adolescenza.\nGary Sherman Snyder nacque a San Francisco in una famiglia di origini tedesche, scozzesi-irlandesi e inglesi. Impoveritisi durante la Grande depressione, i genitori, Harold e Lois Hennessy Snyder si trasferirono con Gary e la sorella a Kitsap County, una localit\u00e0 nello Stato di Washington a pochi chilometri da Seattle dove Gary scopr\u00ec il piacere di stare all'aria aperta e la ricchezza dell'ambiente naturale, nonch\u00e9 la presenza dei nativi americani Salish e l'interesse per quel popolo. Oltre ad andare a scuola, Gary lavor\u00f2 fabbricando scandole di legno di cedro.\nA sette anni Snyder fu costretto a letto per quattro mesi per un incidente. Di quel periodo in seguito dichiar\u00f2:\nDopo dieci anni di soggiorno a Kitsap County trasfer\u00ec nuovamente, questa volta a Portland, nell'Oregon.\nI genitori di Snyder si separarono e, durante l'adolescenza, Gary e la sorella crebbero con la madre, che faceva la giornalista. In quel periodo Snyder fece il fattorino per un giornale, supervisore in un campeggio ed divenne arrampicatore con il gruppo giovanile dei Mazmas. L'alpinismo rimase un interesse per lui, specialmente dai venti ai quarant'anni.\nNel 1947 entr\u00f2 al Reed College con una borsa di studio. Qui incontr\u00f2 Philip Whalen e Lew Welch, e per qualche tempo abit\u00f2 assieme a Carl Projuan. Al Reed pubblic\u00f2 le prime poesie nel giornale d'istituto. Pass\u00f2 l'estate lavorando come marinaio, un'esperienza che ripet\u00e9 a met\u00e0 degli anni cinquanta e che gli serv\u00ec, oltre che a guadagnare qualche soldo, a toccare con mano le diverse culture nelle citt\u00e0 portuali e ad entrare in contatto in maniera ancor pi\u00f9 profonda con l'oceano. Nel 1951 consegu\u00ec una laurea breve in antropologia e letteratura e pass\u00f2 l'estate lavorando come scortecciatore nella riserva indiana di Wam Springs, un'esperienza alla base di alcune delle prime poesie che pubblic\u00f2 (inclusa \"A Berry Feast\") che verranno poi raccolte in un volume dal titolo \"Il territorio interno\". Negli anni successivi Snyder lavor\u00f2 come guardiano per la prevenzione degli incendi nel parco nazionale di Desolation Peak. Abbracci\u00f2 anche le idee alla base del buddhismo, la meditazione Zen, e, attraverso la sua arte, alcuni atteggiamenti verso la natura tipici dell'estremo oriente. Inizi\u00f2 la Indiana University per approfondire gli studi in antropologia, ma se ne and\u00f2 dopo un solo semestre influenzato dagli scritti di Daisetz Teitaro Suzuki, un famoso autore giapponese di saggi e libri sul buddhismo e ritorn\u00f2 a San Francisco, per .\nL'incontro con la scena beat.\nA San Francisco visse con Philip Whalen col quale condivideva un sempre maggiore interesse per il buddhismo Zen. Nel 1953 si iscrisse alla University of California per studiare la cultura e le lingue asiatiche. Snyder continu\u00f2 a passare le estati lavorando nelle foreste, inclusa un'estate come costruttore di sentieri a Yosemite. Pass\u00f2 qualche mese nel 1955 vivendo in una baita nella Mill Valley con Jack Kerouac. In questo periodo Snyder frequent\u00f2 occasionalmente l\"'American Academy of Asian Studies\" dove insegnavano Saburo Hasegawa (un pittore Zen) e Alan Watts (noto per i suoi studi di filosofia orientale) e scrisse alcune opere. Inizi\u00f2 anche la traduzione delle poesie di Cold Mountain dell'eremita cinese dell'VIII secolo Han Shan; questo lavoro apparve come chapbook nel 1969 col titolo \"Riprap &amp; Cold Mountain Poems\".\nSnyder incontr\u00f2 Allen Ginsberg quando quest'ultimo lo cerc\u00f2 su consiglio di Kenneth Rexroth, grazie al quale sia lui che Kerouac divennero pi\u00f9 popolari. Questo periodo forn\u00ec a Kerouac il materiale per \"I vagabondi del Dharma\" e Snyder fu d'ispirazione per il personaggio principale, Japhy Ryder. Dato che la maggioranza delle persone del movimento Beat aveva un bagaglio culturale urbano, scrittori come Ginsberg e Kerouac trovarono Snyder, con le sue esperienze di lavori manuali e interessi per la vita rurale, un individuo interessante, quasi esotico. Lawrence Ferlinghetti disse che Snyder era .\nIl 7 ottobre 1955 Snyder lesse il suo poema \"A Berry Feast\" al famoso reading della Six Gallery che sarebbe stato precursore del Rinascimento di San Francisco a cui parteciparono anche Philip Lamantia, Mike McClure, Allen Ginsberg (che organizz\u00f2 l'evento e lesse per la prima volta pubblicamente il suo \"Urlo\") e Philip Whalen. Questo evento segn\u00f2 anche il primo coinvolgimento di Snyder nella scena Beat.\nCome raccontato da Kerouac ne \"I vagabondi del Dharma\", all'et\u00e0 di almeno venticinque anni Snyder sentiva di avere un ruolo nel futuro incontro tra occidente e oriente. Il primo libro di Snyder, \"Riprap\", influenzato dall'esperienza di guardiano nella foresta e di costruttore di sentieri a Yosemite, fu pubblicato nel 1959.\nGiappone.\nSnyder fu uno dei pi\u00f9 seri studiosi del Buddhismo Zen nella Beat Generation e lo pratic\u00f2 attivamente. Pass\u00f2 gran parte degli anni tra il 1956 e il 1968 in Giappone studiando Zen prima al monastero Shokoku-ji e poi al Daitoku-ji a Kyoto, e lavorando come traduttore assieme a Ruth Fuller Sasaki per poi andare a vivere con altre persone in una piccola isola vulcanica. I suoi precedenti studi in lingua cinese lo aiutarono ad immergersi nella tradizione Zen (che trova le sue radici nella dinastia Tang) e ad intraprendere alcuni progetti professionali.\nSnyder decise di non diventare un monaco e pianific\u00f2 un eventuale ritorno negli Stati Uniti per . Nel 1960 spos\u00f2 una poetessa statunitense, Johanne Kyger, con la quale visse in Giappone.\nIn questo periodo pubblic\u00f2 una raccolta di poesie scritte tra l'inizio e la met\u00e0 degli anni cinquanta, \"Miti e testi\" (1960), e \"Six Sections from Mountains and Rivers Without End\" (1965), che segn\u00f2 l'inizio di un progetto a cui Snyder continu\u00f2 a lavorare fino alla met\u00e0 degli anni novanta.\nNegli anni in Giappone Snyder fu anche iniziato al Shugend\u014d, una forma antica di animismo giapponese. All'inizio degli anni sessanta viaggi\u00f2 per qualche mese attraverso l'India con, Allen Ginsberg, Peter Orlovsky e sua moglie Johanne, dalla quale divorzi\u00f2 poco pi\u00f9 tardi, nel 1965. In Giappone nacque in lui anche l'interesse per la geomorfologia e per le scienze forestali, interessi che emergono anche nei suoi saggi, nelle interviste e nella poetica.\nSnyder visse per qualche tempo con in gruppo di giapponesi a Suwanose, una piccola isola nel Mar Cinese Orientale, dove raccoglievano rifiuti sulla spiaggia, piante commestibili e pescavano. Sull'isola, nel 1967, spos\u00f2 Masa Uehara, la madre dei due figli di Snyder, Kai e Gen, dalla quale divorzi\u00f2 nel 1989.\nNel 1968 venne pubblicato \"Il territorio interno\", una raccolta di poesie scritte nei precedenti quindici anni. Snyder dedic\u00f2 una sezione alla fine del libro alla traduzione di diciotto poesie di Myazawa Kenji, un poeta giapponese morto nel 1933. Verso la fine degli anni sessanta, Snyder e sua moglie si trasferirono nella Baia di San Francisco e nel 1971 nella rurale San Juan Ridge sulle montagne della Sierra Nevada, dove con altri amici costruirono una casa con uno stile architettonico tra quello rurale giapponese e dei nativi americani.\nRitorno negli Stati Uniti.\nIl ritorno negli Stati Uniti segn\u00f2 per Snyder un allontanamento stilistico dai lavori precedenti. Dalla fine degli anni sessanta il contenuto delle poesie di Snyder si arricch\u00ec delle esperienze familiari, degli amici e della comunit\u00e0, raccolte come \"Regarding Wave\" (1969) offrono poesie cariche d'emozione, metaforiche e liriche.\nLa maggior parte delle poesie pubblicate negli anni settanta risentono della reimmersione nella vita del continente americano e l'adesione al \"back to the land movement\", un fenomeno sociale di migrazione dalle citt\u00e0 alle aree rurali verificatosi in Nord America soprattutto tra gli anni sessanta e gli anni settanta. Nel 1975, con \"L'isola della tartaruga\", nome che i nativi americani davano al continente americano, vinse il Premio Pulitzer per la poesia.\nSnyder scrisse anche numerosi saggi a sostegno delle sue idee su poesia, cultura, sperimentazione sociale e condizioni ambientali, quasi tutti raccolti in \"Earth House Hold\" (1969), \"The Old Ways\" (1977), \"The Real Work\" (1980), \"Il mondo selvaggio\" (1990), \"A Place in Space\" (1995) e \"The Gary Snyder Reader\" (1999). Nel 1979 pubblic\u00f2 \"He Who Hunted Birds in His Father's Village: The Dimensions of a Haida Myth\". I diari dei suoi viaggi in India apparvero nel 1983 col titolo \"Passage Through India\".\nLe parole di Snyder hanno offerto molti spunti di riflessione, soprattutto dalla seconda met\u00e0 degli anni sessanta, attraverso suoi eclettici interessi per cultura, storia naturale, religione, critica sociale, America contemporanea e tutti gli aspetti della vita rurale, le sue idee sulla letteratura, cui \u00e8 stata data piena articolazione. Nel 1967, ad esempio in una conversazione registrata per il San Francisco Oracle (un giornale underground), Alan Watts, un amico di Snyder, discusse dei problemi del mondo causati dall'esplosione demografica. Il commento di Snyder fu che \"piegare o modificare la mente come sembra stia succedendo in occidente, specialmente al giorno d'oggi, pu\u00f2 portare al risultato - in ultima analisi - che una vasta parte della popolazione voglia volontariamente ridursi di numero\". \u00c8 stata una previsione che potrebbe rivelarsi in parte vera.\nSnyder ha subito accettato le implicazioni di vasta portata della teoria del picco di Hubbert emergente nel dibattito politico degli anni settanta; spesso parl\u00f2 del \"sussidio del combustibile fossile\" che sotto forma di carbone e petrolio ha distorto molti aspetti delle relazioni e delle attivit\u00e0 umane come l'agricoltura, la vita suburbana, la ricchezza e la povert\u00e0.\nNegli anni ottanta e novanta Snyder espresse molte delle sue intuizioni ed idee in saggi, pubbliche letture ed articoli pubblicati da giornali outdoor e ambientalisti, poi raccolte un volume.\nNel 1985 Snyder divenne professore del programma di scrittura creativa alla Universit\u00e0 della California, Davis. Qui inizi\u00f2 ad influenzare le nuove generazioni di autori interessati alla scrittura dell'estremo oriente, incluso Robert Clark Young, di cui fu il mentore. Snyder ora \u00e8 professore emerito di inglese.\nNel 1989 divorzi\u00f2 da Masa Uehara e nel 1991 spos\u00f2 Carole Koda. Il matrimonio dur\u00f2 fino alla morte di quest'ultima, avvenuta nel 2006.\nDopo un periodo, tra gli anni ottanta e i primi novanta, di allontanamento dalla poesia dovuto all'impegno ambientalista e alla professione d'insegnante, nel 1996 pubblic\u00f2 \"Mountains and Rivers Without End\", nel quale, miscelando epica e lirica, celebra l'appartenenza ad uno specifico luogo del pianeta. Questo \u00e8 probabilmente il suo lavoro pi\u00f9 significativo ed \u00e8 stato scritto nell'arco di pi\u00f9 di quarant'anni.\nNel 2004 Snyder pubblic\u00f2 \"Danger on Peaks\", la sua prima raccolta di poesie dopo pi\u00f9 di vent'anni.\nOltre al Premio Pulitzer, Snyder fu insignito del Premio Levinson dal giornale \"Poetry\", dell'American Book Awards nel 1983, dell'American Poetry Society Shelley Memorial Award (1986) e fu introdotto alla American Academy of Arts and Letters (1987). Vinse nel 1997 il Premio Bolligen per la Poesia e, lo stesso anno, il John Award per i suoi scritti ambientalisti. Snyder si \u00e8 anche distinto per essere il primo americano a ricevere il Buddhism Transmission Award (1998) dalla fondazione giapponese Bukkyo Dendo Kyokai Foundation. Per il suo attivismo ambientale e sociale Snyder fu citato come uno dei cento visionari selezionati nel 1995 da \"Utne Reader\".\nLo stile.\nSnyder usa principalmente il linguaggio parlato, anche se riesce ad adattare il suo stile a varie forme di poesia. Solitamente non fa un uso convenzionale della metrica n\u00e9 delle rime. \"L'amore e il rispetto per le trib\u00f9 primitive, il rispetto della Terra, la fuga dalla citt\u00e0 e dall'industria sia nel passato che nel possibile, la contemplazione, la comunit\u00e0\" che si trovano all'interno di alcune poesie, ad esempio, secondo Glyn Maxwell sono prova dell'impegno e della sensibilit\u00e0 di Snyder.\nL'autore e editor Stewart Brand scrisse che \"La poetica di Gary Snyder l'identificazione con la vita del pianeta con inusuale semplicit\u00e0 dello stile e complessit\u00e0 dell'effetto\".\nSnyder ha sempre mantenuto questa sua personale sensibilit\u00e0 proveniente dall'interesse per i nativi americani e il loro rapporto con la natura e la sua conoscenza. Snyder ha cercato qualcosa di affine a questo attraverso il buddhismo, iniziato da Yamabushi, ed in altre esperienze ed altri interessi. Fin dalla giovinezza \u00e8 stato un letterato, ed ha scritto della sua gratitudine verso scrittori a lui affini, come David Herbert Lawrence, William Butler Yeats e alcuni dei pi\u00f9 grandi poeti dell'antica Cina. Anche William Carlos Williams ebbe una forte influenza su Snyder, specialmente nei primi lavori.\n\"Ho alcuni interessi che indago continuamente legati alla biologia, al misticismo, alla preistoria, alla teoria dei sistemi\", disse una volta Snyder in un'intervista. Oltre alla \"natura non-umana\", la sessualit\u00e0 \u00e8 qualcosa che spesso \u00e8 presente nella poetica di Snyder.\nOltre al contenuto e allo stile, i suoi interessi per l'antropologia e la cultura dei popoli nativi americani, insieme con l'ambientalismo e il buddhismo, hanno influenzato il suo atteggiamento nei confronti della poesia. Egli ha spesso parlato della poesia come luogo di lavoro, e per lui il lavoro da fare \u00e8 imparare ad essere nel mondo.\nSnyder sostiene che poeti e gli esseri umani in generale hanno bisogno di adeguarsi a tempi molto lunghi e soprattutto a giudicare le conseguenze delle proprie azioni. La sua poesia affronta il divario tra la natura e la cultura come per indicare una via in cui i due possono essere pi\u00f9 strettamente integrati.\nSnyder e il romanticismo.\nMolti critici ritengono che la poesia di Snyder sia romantica. Certamente molti aspetti della sua opera sanno di romanticismo: l'amore per i luoghi incontaminati della terra e l'attivit\u00e0 delle forze naturali, l'interesse per le culture straniere e le antiche filosofie, il credere nell'importanza dell'intuizione nel suo percorso di vita, l'apertura alla validit\u00e0 della magia e dell'\"inspiegabile\".\nSnyder \u00e8 tra quegli scrittori che hanno cercato di combattere il luogo comune secondo cui i popoli primitivi sono dei sempliciotti, superstiziosi, ignoranti, brutali e dal carattere violento. Negli anni sessanta Snyder svilupp\u00f2 un'idea neotribalista affine al postmodernismo, una teoria del sociologo francese Michael Maffesoli. Profondamente interessato ai popoli tribali, Snyder \u00e8 sembrato essere comprensivo nei loro confronti nei suoi scritti degli anni settanta in cui li descrive come a stento capaci di prepotenze, egoismo o malignit\u00e0. In controtendenza con le teorie pi\u00f9 classiche, Snyder \u00e8 sempre stato incline considerare il senso di appartenenza che legava i membri della trib\u00f9 prevalente sulla xenofobia, sulle frequenti incursioni e sulle lotte lunghe generazioni intere.\nIl moderno ritorno alla trib\u00f9, la societ\u00e0 di massa con le inquietanti e distopiche possibilit\u00e0 da cui Marshall McLuhan ci mette in guardia, accettata da gran parte del mondo intellettuale, non \u00e8 il futuro che Snyder si aspetta, dando nei suoi lavori un'interpretazione positiva della trib\u00f9 e del mondo futuro.\nPer questi motivi i critici hanno notato il romanticismo di Snyder bilanciato da un'evidente devozione ai fatti, apprezzamento delle capacit\u00e0 umane, espressione della gioia nel lavoro fisico, interesse nella scienza e il continuo meditare sulla responsabilit\u00e0.\nSnyder e il movimento beat.\nGary Snyder \u00e8 considerato un membro della Beat Generation; fu uno dei poeti che parteciparono al famoso reading della Six Gallery a San Francisco, e fu il protagonista di \"I vagabondi del Dharma\" di Jack Kerouac. Alcuni critici sostengono per\u00f2 che la connessione tra Snyder e la Beat Generation sia esagerata, in quanto Snyder \u00e8 un membro del Rinascimento di San Francisco, un movimento sviluppatosi indipendentemente dalla Beat Generation. Snyder stesso ha qualche riserva nel definirsi beat, ma non sembra avere alcuna obiezione ad essere definito tale.\nIn un'intervista alla University of North Dakota Writers Conference (poi pubblicata in \"The Beat Vision\") disse:\nTuttavia va ricordato che mentre l'influenza beat \u00e8 stata maggiore negli anni cinquanta, Snyder ha ricevuto maggior considerazione dalla fine degli anni sessanta."}
{"id": "530460", "revid": "291370", "url": "https://it.wikipedia.org/wiki?curid=530460", "title": "Diane di Prima", "text": "Biografia.\nNata a Brooklyn, studi\u00f2 allo Swarthmore College. Di origini italiane, suo nonno materno, Domenico Mallozzi, \u00e8 stato un attivo anarchico. Diane di Prima cominci\u00f2 a scrivere che era ancora una bambina. A diciannove anni conobbe Ezra Pound e Kenneth Patchen. Fino al 1960 visse a Manhattan, dove prese parte al movimento beat.\nLa sua prima raccolta poetica, \"This Kind of Bird Flies Backwards\", venne pubblicata nel 1958 dalla Totem Press, di Hettie e LeRoi Jones.\nNel 1962 conobbe il maestro Zen Suzuki Roshi, grazie al quale si avvicin\u00f2 al buddhismo, praticando la meditazione. Dopo la morte del suo primo maestro, fu discepola di Chogyam Trungpa Rimpoche.\nDiane di Prima scrisse \"The Floating Bear\" con Amiri Baraka (LeRoi Jones) ed insieme fondarono il \"New York Poets Theatre\". Fond\u00f2, inoltre, la \"Poets Press\".\nNel 1966 si spost\u00f2 a Millbrook, entrando nella \"comunit\u00e0 psichedelica\" di Timothy Leary. Nel 1969 ha pubblicato il racconto della sua esperienza beat in \"Memoirs of a Beatnik\".\nNel 1970 si trasfer\u00ec in California Qui entr\u00f2 a far parte del movimento Diggers e studi\u00f2 il Buddhismo, il sanscrito, lo gnosticismo e l'alchimia, oltre a pubblicare il suo lavoro maggiore, il poema \"Loba\", nel 1978 e a diventare insegnante. Divenne poi insegnante. \nIn tutto pubblic\u00f2 trentacinque raccolte poetiche. Una selezione di poesie fu raccolta in \"Pieces of a Song\", nel 1990. Nel 2001 uscirono le sue memorie, \"Recollections of My Life as a Woman\"."}
{"id": "530461", "revid": "1769317", "url": "https://it.wikipedia.org/wiki?curid=530461", "title": "Antonio Cieri", "text": "Biografia.\nDurante la prima guerra mondiale ebbe il grado di ufficiale e fu pi\u00f9 volte decorato.\nMilitante del movimento anarchico di Ancona, in cui era impiegato presso le Ferrovie dello stato come disegnatore tecnico (talvolta gli viene attribuito, a torto, il titolo di architetto), nel 1921, a causa della sua attivit\u00e0 politica, fu trasferito a Parma. Qui, durante i Fatti di Parma, nell'agosto 1922 insieme a Guido Picelli - che dirigeva l'intera formazione - fu comandante degli Arditi del Popolo a difesa del Naviglio, rione popolare di Parma, durante gli assalti degli squadristi fascisti di Italo Balbo, che aveva sostituito Roberto Farinacci, al comando degli squadristi, a causa dell'inefficienza dimostrata, su ordine di Benito Mussolini.\nPino Cacucci ha scritto un libro \"Oltretorrente\", che tratta approfonditamente la difesa, appunto, dei quartieri proletari di Parma.\nAnd\u00f2 in esilio nel 1923 quando fu licenziato dalle Ferrovie. A Parigi nel 1925 riprese la sua attivit\u00e0 di anarchico militante fondando il periodico \"Umanit\u00e0 Nova\". Nel 1936, fa parte di quelli che partirono per formare sotto la direzione di Carlo Rosselli, Berneri e Angeloni la \"Sezione Italiana della Colonna Ascaso\" nella guerra civile spagnola.\nNella met\u00e0 di aprile del 1937 la Colonna Italiana - comandata da Giuseppe Bifolchi\n tenta di espugnare il difficile sito di Carrascal di Huesca, in questi combattimenti muore Cieri. Il 13 aprile l'attacco \u00e8 portato dalla 29\u00aa Divisione (prima denominata Colonna Lenin del POUM) fra i combattenti italiani ci sono Etrusco Benci\n, Pietro Fancelli, Mario Traverso, Giuseppe Fusero\n, Pasquale Fioravanti\n, Camillo Lanzilotta\n (nome di battaglia Lancillotto o Nathan).\nIn particolare Cieri fu a capo della squadra dei \u201cbomberos\u201d, da lui appositamente addestrata per l'assalto. Il 7 aprile 1937 cadde in combattimento durante l'assalto per la presa di Huesca; la conquista della citt\u00e0 non riusc\u00ec e lo ricorda anche George Orwell; esiste una poesia di John Conford, scritta in quella situazione. I figli di Antonio Cieri, Ubaldo e Renee, furono allevati da Giovanna Caleffi moglie di Camillo Berneri.\nNel 70\u00b0 della guerra di Spagna \u00e8 stata inaugurata e posta in opera una lapide a ricordo di Antonio Cieri a Borgo del Naviglio, Parma; la commemorazione \u00e8 stata a cura di Massimo Ortalli in collaborazione con l'Archivio Storico della Federazione Anarchica Italiana di Imola.\nIl ricordo.\nParma gli dedic\u00f2 una piazza nel 1984.\nUna Lapide in piazza Rossetti a Vasto\ntarga a ricordo di Antonio Cieri piazzetta borgo Naviglio - Parma, PR"}
{"id": "530463", "revid": "729019", "url": "https://it.wikipedia.org/wiki?curid=530463", "title": "Alberto Acquacalda", "text": "Biografia.\nIdeologicamente si form\u00f2 sul mazzinianesimo e fu un \"interventista di sinistra\". Da alcune note della Prefettura di Ravenna (fu schedato il 2 agosto 1921) risulta persona proba, ben vista sia in pubblico che in famiglia. Di cultura superiore, avendo frequentato l'istituto tecnico, e in grado di far proselitismo per l'ideologia in cui credeva, era ben conosciuto per la frequentazione di anarchici e comunisti. Durante il biennio rosso, svolse un'\"attiva propaganda\" rivoluzionaria nel ravennate e nel gennaio del 1921 ader\u00ec al Partito Comunista d'Italia; viene specificato, sempre nella schedatura, che da l\u00ec in poi partecip\u00f2 a tutte le iniziative di partito, dimostrando le sue doti di organizzatore e trascinatore dei compagni. Fu nominato istruttore e capo squadra degli arditi del popolo di Ravenna.\nNel secondo dopoguerra Ravenna gli ha intitolato una via della citt\u00e0."}
{"id": "530496", "revid": "741067", "url": "https://it.wikipedia.org/wiki?curid=530496", "title": "Nymph Errant", "text": "Nymph Errant \u00e8 un musical con musica di Cole Porter e libretto di Romney Brent.\nStoria.\nLa commedia debutt\u00f2 il 6 ottobre del 1933 al teatro Adelphi di Londra e chiuse il 17 febbraio del 1934 dopo 154 repliche. La regia fu affidata a Romney Brent, sotto la supervisione personale del produttore Charles B. Cochran. Le coreografie furono curate da Agnes de Mille. Fra gli interpreti originali ricordiamo Gertrude Lawrence e Elisabeth Welch.\nTrama.\nAppena uscita da un esclusivo collegio svizzero Evangeline Edwards decide di girare il mondo per cercare di perdere la propria innocenza. Si recher\u00e0 prima a Neauville-sur-Mer e poi a Parigi, Venezia e in Turchia dove sar\u00e0 presa prigioniera in un harem. Dopo tanto peregrinare torner\u00e0 a casa in inghilterra dove finalmente trover\u00e0 il vero amore.\nNumeri musicali.\nPrimo atto\nSecondo atto\nNumeri musicali eliminati durante il rodaggio dello show o subito dopo il debutto:"}
{"id": "530498", "revid": "1086846", "url": "https://it.wikipedia.org/wiki?curid=530498", "title": "Associazione Sportiva Roma 1973-1974", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1973-1974.\nStagione.\nNella stagione 1973-1974 il Presidente Gaetano Anzalone decide di affidarsi all'allenatore Manlio Scopigno, che aveva vinto lo scudetto al nel 1970. Dopo sei giornate, a seguito di quattro sconfitte e quattro punti, la panchina passa a Nils Liedholm, allenatore svedese. La Roma alla fine del campionato si classifica ottava. Esordisce in serie A, nella partita casalinga contro il , Bruno Conti, futura bandiera romanista e protagonista del secondo scudetto capitolino.\nMaglie e sponsor.\nLo sponsor tecnico \u00e8 Lacoste. La divisa primaria della Roma \u00e8 costituita da maglia rossa con colletto a polo giallo, pantaloncini bianchi e calzettoni rossi bordati di giallo. In trasferta la Lupa usa una maglia bianca bordata di giallorosso, pantaloncini bianchi e calzettoni bianchi bordati di giallorosso. La terza divisa \u00e8 formata da maglia gialla con collo a V rosso, pantaloncini bianchi e calzettoni gialli bordati di rosso. I portieri usano maglia, pantaloncini e calzettoni neri bordati di giallorosso.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 73/74\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0.\nGiovanili.\nOrganigramma.\nArea sportiva\nArea tecnica"}
{"id": "530500", "revid": "2912", "url": "https://it.wikipedia.org/wiki?curid=530500", "title": "Decalogo I", "text": ""}
{"id": "530504", "revid": "72586", "url": "https://it.wikipedia.org/wiki?curid=530504", "title": "Teoria sistemica", "text": ""}
{"id": "530508", "revid": "3115", "url": "https://it.wikipedia.org/wiki?curid=530508", "title": "Fitoalimurgia", "text": "Si definisce fitoalimurgia la conoscenza dell'uso delle specie vegetali (soprattutto erbe spontanee) a scopo alimentare. La fitoalimurgia fu un principio di nutrizione anche in tempo di guerra.\nNel recente passato era consuetudine di molte persone, in particolare nei ceti meno abbienti, andare per erbe, e per questi le verdure selvatiche hanno costituito una risorsa alimentare di primaria importanza.\nOggi la fitoalimurgia non ha pi\u00f9 la funzione di risorsa alimentare, ma molti, grazie anche al maggior tempo libero a disposizione, stanno riscoprendo che andare per verdure porta alcuni benefici: venire a contatto con la natura, fare delle lunghe passeggiate e non ultimo variare il classico menu grazie alla raccolta di erbe."}
{"id": "530509", "revid": "2912", "url": "https://it.wikipedia.org/wiki?curid=530509", "title": "Antoni Cieri", "text": ""}
{"id": "530512", "revid": "1086846", "url": "https://it.wikipedia.org/wiki?curid=530512", "title": "Associazione Sportiva Roma 1972-1973", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1972-1973.\nStagione.\nUltima stagione di Helenio Herrera sulla panchina della Roma. Le cause dell'esonero del \"mago\" sono da ricondurre alla partita Roma- il 17 dicembre del 1972, nella quale avviene un'invasione di campo da parte dei tifosi giallorossi, dopo l'assegnazione di un rigore dubbio concesso ai meneghini al 90' e realizzato da Boninsegna: la partita viene sospesa e la Roma perde per 2-0 a tavolino.\nDopo questo episodio i contrasti tra i tifosi e l'allenatore cominciano sempre pi\u00f9 a degradarsi e il presidente \u00e8 costretto poche settimane dopo a sostituire Herrera con Antonio Trebiciani, allenatore della primavera. All'ultima giornata di campionato, la Roma, che ospita in casa i bianconeri, si fa rimontare il vantaggio ottenuto da Spadoni e consegna il titolo ai torinesi. La stagione si conclude con un undicesimo posto. Da segnalare l'esordio in prima squadra di due future bandiere giallorosse: Francesco Rocca nella sfortunata trasferta contro il e Agostino Di Bartolomei nella trasferta di Milano contro l'Inter.\nMaglie e sponsor.\nLo sponsor tecnico \u00e8 Lacoste. La divisa primaria \u00e8 costituita da maglia bianca bordata di giallorosso, cos\u00ec come nei pantaloncini e calzettoni; in trasferta viene usata una maglia rossa bordata di giallo, pantaloncini bianchi e calzettoni rossi bordati di giallo. I portieri usano una maglia nera bordata di giallorosso abbinata a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 72/73\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530513", "revid": "767487", "url": "https://it.wikipedia.org/wiki?curid=530513", "title": "Il segreto dell'isola di Roan", "text": "Il segreto dell'isola di Roan (\"The Secret of Roan Inish\") \u00e8 un film diretto dal regista John Sayles, liberamente tratto dal libro \"Secret of the Ron Mor Skerry\" di Rosalie K. Fry (1959).\nTrama.\nFiona \u00e8 una bambina irlandese appartenente ad una comunit\u00e0 familiare che viveva sull'isola di Roan. Dopo la morte della madre l'intera comunit\u00e0 lascia l'isola di Roan per avvicinarsi di pi\u00f9 alla vita di citt\u00e0. Il padre porta Fiona direttamente ad abitare in citt\u00e0, ma la bambina non trovandosi bene va a vivere con i nonni rimasti nelle terre vicino a Roan. Dai nonni scopre molte storie e leggende legate alla sua famiglia. Scopre che un suo antenato \u00e8 riuscito a rubare il manto di foca ad una Selkie.\nLe Selkies sono donne mutaforma che possono cambiare il loro aspetto in foca e che vivono soprattutto in mare; se qualcuno ruba loro il manto, esse vengono vincolate a colui che lo possiede.\nCos\u00ec l'antenato della famiglia di Fiona sposa la Selkie (dalla quale avr\u00e0 molti figli) ma questa, desiderando tornare al mare, appena trova il proprio manto decide di ritornarvi. Si instaura questa \"collaborazione\" tra foche e uomini che legher\u00e0 la famiglia di Fiona fino al presente. Nella famiglia di Fiona, in ogni generazione c'\u00e8 una persona con i capelli neri, a ricordare la Selkie entrata in famiglia e la magia che lega questa famiglia alle foche...\nIl fratello di Fiona (Jamie) \u00e8 sparito in mare sulla culla tramandata di generazione in generazione dai tempi della Selkies il giorno in cui gli uomini lasciarono Roan. Da allora sono passati tre anni e nessuno pi\u00f9 lo cerca. Fiona \u00e8 convinta che lui sia ancora vivo, quando pu\u00f2 si fa accompagnare a Roan e l\u00ec, finalmente, riesce a vederlo. Jamie non si fa avvicinare, \u00e8 timido e ha paura, quindi scappa. Dopo aver risistemato la casa di Roan con l'aiuto del cugino ed all'oscuro dei nonni confessa alla nonna di aver rivisto varie volte Jamie. In un battibaleno la famiglia si ritrasferisce a Roan e il miracolo avviene, Jamie riappare e, stavolta, le foche lo spingono a rimanere fra gli uomini. Il connubio tra le foche e la famiglia di Fiona continua magicamente a funzionare.\nDescrizione del film.\nCorredato da musiche tradizionali e dai paesaggi del Donegal, il film rappresenta non solo una riproposizione di una leggenda classica irlandese, ma uno spaccato della forza dei legami con la terra e con gli esseri semi-umani come le selkies di cui il folklore irlandese \u00e8 ricco.\nNell'interpretazione del regista, il ritorno della piccola Fiona alla sua terra dovuto alla sua costituzione gracile che le rende impossibile la vita tra le fabbriche della citt\u00e0 insieme al padre, segna in realt\u00e0 un ritorno alle origini e ad un legame profondo con la natura e i luoghi di cui le famiglie erano da sempre custodi, e che rischiava di venire abbandonato a causa di apparentemente insormontabili difficolt\u00e0 economiche.\nIl piccolo Jamie, che porta i caratteri delle selkies, viene da esse trattenuto quando l'intero villaggio lascia l'isola. Sar\u00e0 il destino a riportare Fiona sulle isole vicine, a farle incontrare il fratellino e ad ispirarle una soluzione semplice come solo i bambini sanno concepire alla necessit\u00e0 per la sua famiglia di ricominciare una nuova vita.\nUn film dove prevalgono le atmosfere e le espressioni degli attori che sanno interpretare la semplicit\u00e0 delle genti di mare, e dove i commenti musicali riescono a fondersi con le immagini e le parole in una crescente intensit\u00e0 di emozioni."}
{"id": "530514", "revid": "4711", "url": "https://it.wikipedia.org/wiki?curid=530514", "title": "RCD Mallorca", "text": ""}
{"id": "530515", "revid": "4711", "url": "https://it.wikipedia.org/wiki?curid=530515", "title": "Real Mallorca", "text": ""}
{"id": "530516", "revid": "767487", "url": "https://it.wikipedia.org/wiki?curid=530516", "title": "Il drago del lago di fuoco", "text": "Il drago del lago di fuoco (\"Dragonslayer\") \u00e8 un film del 1981 diretto da Matthew Robbins ed \u00e8 prodotto dalla Paramount Pictures e dalla Walt Disney Productions. \u00c8 stato uno dei primi film a utilizzare la tecnica Go-motion.\nNella parte di fratello Jacopus appare Ian McDiarmid che dopo questo ruolo fu scelto da George Lucas per interpretare l'Imperatore Palpatine ne \"Il ritorno dello Jedi\".\nTrama.\nDurante il sesto secolo, un regno della Britannia postromana chiamato Urland viene assediato da un drago di quattrocento anni chiamato Vermithrax Pejor. Il re Cassiodoro gli offre fanciulle vergini estratte a sorte due volte all'anno per placarlo. Una delegazione guidata dal giovane Valerian si reca a Craggenmoor per chiedere aiuto a Ulrich, l'ultimo mago. La delegazione viene seguita dal brutale centurione Tyrian, il quale esige una prova del potere di Ulrich. Ulrich lo invita a pugnalarlo, ma muore immediatamente. Hodge, il servo del mago, crema il cadavere, e Galen, l'apprendista di Ulrich, s'incarica di prendere il posto del suo defunto maestro, ereditandone l'amuleto magico.\nDurante il viaggio a Urland, Galen scopre che Valerian \u00e8 in realt\u00e0 una donna, travestitasi per evitare d'essere selezionata durante l'estrazione. Hodge viene gravemente ferito da Tyrian, il quale ritiene che le azioni degli stranieri provocherebbero il drago. Prima di morire, Hodge d\u00e0 a Galen un sacchetto contenente le ceneri di Ulrich, informandolo che deve gettarle in un \"lago di fuoco\".\nAll'arrivo a Urland, Galen lancia un incantesimo alla montagna del drago, innescando una valanga che blocca l'uscita della tana della bestia. Tyrian arresta Galen e lo porta di fronte al re Cassiodoro. Il re teme che le azioni dell'apprendista abbiano mandato in collera il drago, e lo imprigiona dopo avergli tolto l'amuleto. Galen viene visitato dalla principessa Elspeth, la quale resta scioccata quando Galen la informa che, insieme ad altre figlie di nobili, \u00e8 stata esclusa dal sorteggio.\nIl drago intanto si libera dalla frana e incendia il villaggio, rendendo cos\u00ec necessaria una nuova offerta di vergini per placarlo. Si scopre che Elspeth, sentendosi colpevole per essere stata esclusa dalle estrazioni precedenti, ha manipolato il sorteggio in suo favore. Il re, dopo avergli ridato l'amuleto, incarica Galen di salvare sua figlia, e il giovane mago si avvia verso la tana con una lancia incantata chiamata \"sicarius dracorum\" e uno scudo fatto dalle squame del drago perse durante la muta. Il suo tentativo di salvare la principessa viene ostacolato da Tyrian, che Galen uccide dopo un breve scontro. Scopre per\u00f2 che Elspeth \u00e8 entrata nella tana durante la lotta, ed \u00e8 stata uccisa dai cuccioli di Vermithrax. Galen li uccide tutti, e trova il drago adulto in un lago sotterraneo fiammeggiante. Galen fallisce nel tentativo d'uccidere il mostro, salvandosi solo grazie al suo scudo a prova di fuoco.\nDopo il fallimento, Galen e Valerian decidono di abbandonare il villaggio, ma ritornano alla tana quando Galen si ricorda dell'ultima richiesta di Hodge. Galen torna al lago di fuoco e vi sparge le ceneri di Ulrich, il quale resuscita. Il mago rivela che il suo tempo \u00e8 limitato, e insiste perch\u00e9 Galen distrugga l'amuleto al momento appropriato. Ulrich si posiziona in cima a una montagna per sfidare il drago. Dopo un terribile scontro, Vermithrax afferra il mago con gli artigli e lo solleva in aria. Galen distrugge l'amuleto, che fa esplodere il mago e uccide il drago.\nI paesani credono che la vittoria sia merito del re, e Galen e Valerian partono insieme. In un attimo di nostalgia per il potere dell'amuleto, Galen confessa che gli andrebbe comodo un cavallo. Un cavallo bianco appare all'improvviso e trasporta i due verso l'orizzonte, indicando che Galen ha forse acquisito del vero potere magico.\nProduzione.\nIdeazione.\nSecondo Hal Barwood, lui e Matthew Robins presero ispirazione dalla sequenza dell'apprendista stregone di \"Fantasia\", per poi sviluppare la storia facendo ricerche sulla leggenda di San Giorgio e il drago. Barwood e Robins cercarono di rendere il film il pi\u00f9 realistico possibile evitando gli stereotipi dell'epoca medievale: \"Non ci sono cavalieri in armatura luccicante, n\u00e9 bandiere svolazzanti al vento, n\u00e9 fanciulle delicate avvolte in veli diafani che salutano dalle torri. Non c'\u00e8 cavalleria, e nessun Santo Graal. Cercavamo invece di creare uno strano mondo pieno di tradizioni e usanze bizzarre e immerse nella superstizione, dove i vestiti e le maniere delle persone sono rozzi, le case e i villaggi primitivi, e la campagna quasi primordiale, rendendo cos\u00ec l'idea che la magia sia un elemento naturale nelle loro vite.\" Per queste ragioni, scelsero di ambientare il film durante l'epoca postromana, prima dell'arrivo del Cristianesimo. Barwood e Robins cominciarono a scrivere la trama nell'estate del 1979, concludendola in agosto. Molte case cinematografiche rifiutarono la proposta dei due, poich\u00e9 avevano poca esperienza di negoziazione del budget. La sceneggiatura fu infine accettata da Paramount Pictures e Walt Disney Productions, diventando il secondo film fatto in collaborazione tra le due compagnie dopo \"Popeye - Braccio di Ferro\".\nCreazione del drago.\nIl venticinque per cento del budget fu speso per gli effetti speciali. All'artista grafico David Bunnet fu dato l'incarico di concepire l'apparenza del drago. Siccome fu deciso che la scena pi\u00f9 importante del film sarebbe stata la battaglia finale, Bunnet mise in enfasi le capacit\u00e0 aerodinamiche del drago nei suoi disegni. Secondo Bunnet, \"Disegnare un drago non \u00e8 semplicemente una questione d'incollare ali su un dinosauro... Vermithrax \u00e8 lungo 12 metri, con un'apertura alare di 27 metri, ma doveva contemporaneamente sembrare abbastanza leggero per poter volare. Cos\u00ec la maggior parte del suo peso \u00e8 concentrata nella testa, il collo e le spalle. Il resto del corpo \u00e8 abbastanza slanciato.\" Bench\u00e9 il drago fosse concepito come una creatura soprannaturale, Hal Barwood voleva in ogni caso seguire varie leggi evolutive nel disegnare il drago; un esempio fu la decisione di renderlo un quadrupede, in accordanza con la biologia vertebrata. Barwood stesso prese ispirazione dalla corporatura dello pterosauro del Giurassico \"Rhamphorhynchus\". Contemporaneamente nel seguire le istruzioni di Barwood, Bunnet decise di incorporare un modico di personalit\u00e0 nel drago, deliberatamente evitando di creare una creatura simile a quello di \"Alien\" che, secondo Bunnet, fu \"troppo orrendo da guardare\". Specificamente, incorpor\u00f2 delle creste sopra gli occhi che si estendevano attorno il cocuzzolo per poi fondere nelle corna, cos\u00ec dando al drago una notevole espressione accigliata. L'articolazione delle mandibole fu modellata da quella dei crotali, siccome una mandibola con una sola svolta ricordava troppo quella d'un'anatra. Nel mantenere l'aerodinamicit\u00e0 del drago, le sue zampe posteriori furono modellate su quelle degli uccelli, specificamente dei polli.\nDopo che Bunnet consegn\u00f2 i suoi bozzi, fu deciso di realizzare il drago con una variet\u00e0 di tecniche. Il drago che appare nel film \u00e8 infatti un aggregato di numerosi modelli. Phil Tippett dell'Industrial Light &amp; Magic finalizz\u00f2 l'apparenza del drago, incorporando varie modifiche estetiche, come rendere le ali pi\u00f9 simili a quelle d'un pipistrello che a quelle d'un pterosauro. Scolp\u00ec un modello di riferimento per Danny Lee di Disney Studios, che l'us\u00f2 nel fabbricare i modelli pi\u00f9 grandi per le scene a primo piano. Due mesi dopo, la squadra di Lee fin\u00ec di costruire un modello della testa e il collo lungo cinque metri, una coda lunga sedici metri, le gambe, zampe capaci di impugnare un uomo, e un'ala lunga nove metri. Questi modelli furono trasportati ai Pinewood Studios di Londra a bordo un Boeing 747. Brian Johnson fu incaricato di controllare il progresso degli effetti speciali, e cominci\u00f2 a pianificare le scene con vari specialisti degli effetti speciali.\nDopo il termine delle riprese principali, una squadra di specialisti agli ILM studios nella California settentrionale lavorarono per otto mesi a produrre 160 scatti composti del drago. Chris Walas scolp\u00ec e oper\u00f2 la testa del drago usata nelle scene a primo piano. Questo modello fu animato con una combinazione di comandi radio, cavi, leve e opere manuali, cos\u00ec dando l'impressione d'una faccia coordinata con una variet\u00e0 di espressioni.\nPhil Tippett cre\u00f2 un modellino per le scene dove il drago cammina. Tippett non voleva utilizzare la tecnica standard del passo uno, invece optando per la tecnica go-motion, che permetteva di filmare il modello durante ogni esposizione invece che tra le esposizioni. Go-motion rese i movimenti del drago pi\u00f9 realistici che con il passo uno, incorporando offuscazioni e togliendo i movimenti irregolari comuni nelle animazioni a passo uno.\nKen Ralston fu incaricato a maneggiare le scene aeree. Fabbric\u00f2 un modello con uno scheletro d'alluminio articolato in tal modo da dargli la capacit\u00e0 di assumere varie pose. Ralston infatti gir\u00f2 filmati di uccelli in volo per meglio capire i loro movimenti in aria. Come il modello camminante, la tecnica go-motion fu usata per le scene del volo. La telecamera fu programmata a inclinarsi in vari angoli per dare l'impressione del volo.\nIl cast.\nPeter MacNicol incontr\u00f2 Matthew Robins durante un'attesa per un'audizione per il film pilota di \"L'America in bicicletta\", e decise di partecipare nel film malgrado il suo disprezzo per i trucchi magici. McNicol fu costretto a imparare l'equitazione, sia in stile inglese che a pelo. McNicol trov\u00f2 l'esperienza difficile, siccome i suoi esercizi di monta a volte non includevano staffe, redini o selle. Doveva anche fare corsi di dizione per nascondere il suo forte accento texano, e impar\u00f2 vari trucchi magici dal prestigiatore britannico Harold Taylor, che in precedenza aveva recitato per la famiglia reale britannica.\nCaitlin Clarke inizialmente ebbe dei dubbi prima d'incaricarsi nel film, siccome si stava preparando per uno spettacolo a Chicago, cambiando idea solo dopo l'incoraggiamento del suo agente. Clarke fu scelta per il ruolo di Valerian da Matthew Robins stesso, malgrado fall\u00ec la sua audizione iniziale. And\u00f2 molto d'accordo con Ralph Richardson, dichiarando dopo che egli le insegn\u00f2 pi\u00f9 sul recitare che durante anni di corsi di teatro.\nPremi e riconoscimenti.\nIl film ebbe due candidature al Premio Oscar, una al Premio Hugo e quattro ai Saturn Award."}
{"id": "530518", "revid": "44735", "url": "https://it.wikipedia.org/wiki?curid=530518", "title": "Chronic town", "text": ""}
{"id": "530519", "revid": "247222", "url": "https://it.wikipedia.org/wiki?curid=530519", "title": "Trofeo Anglo-Italiano", "text": ""}
{"id": "530524", "revid": "327773", "url": "https://it.wikipedia.org/wiki?curid=530524", "title": "Vestlandet", "text": "Il Vestlandet (Norvegia dell'Ovest) \u00e8 la regione Norvegese pi\u00f9 a ovest, \u00e8 infatti bagnata dall'Oceano Atlantico. Ospita le contee di Rogaland, Vestland e M\u00f8re og Romsdal ed \u00e8 sede di importanti citt\u00e0 come Bergen e Stavanger.\nGeografia e popolazione.\nIl Vestlandet \u00e8 noto per la grande quantit\u00e0 di precipitazioni che vi si abbattono, si va dai 2.500 mm/anno in media per le citt\u00e0 ai 5.000 mm (in maggior parte nevosi) per i rilievi.&lt;br&gt;\nIl Vestlandet \u00e8 conosciuto anche per gli aspetti naturali, come il Sognefjord (il fiordo pi\u00f9 lungo al mondo, escludendo la Groenlandia), la catena montuosa del Jotunheimen e il ghiacciaio di Jostedalsbreen.\nPer quanto riguarda il clima, gli inverni non sono mai particolarmente freddi, anche se la neve \u00e8 costante da dicembre a febbraio. Le estati sono sempre miti, sui 25\u00b0.\nIl norvegese \"nynorsk\" in tutta la Norvegia \u00e8 parlato solamente dal 15% della popolazione, di cui l'80% si trova qui."}
{"id": "530525", "revid": "2202607", "url": "https://it.wikipedia.org/wiki?curid=530525", "title": "Santo Domingo (Ecuador)", "text": "Santo Domingo de los Colorados, o semplicemente Santo Domingo, \u00e8 una citt\u00e0 dell'Ecuador, capoluogo della Provincia di Santo Domingo de los Ts\u00e1chilas e del cantone omonimo.\nSituata a 133 chilometri a ovest della capitale Quito, ai piedi della cordigliera andina e nel cuore del paese sudamericano, \u00e8 il punto di incontro delle principali vie di comunicazione che incrociano le tre regioni principali del paese, collegando Quito alla costa pacifica e ai porti commerciali di Guayaquil e Esmeraldas. Citt\u00e0 giovane, la sua posizione strategica l'ha convertita negli ultimi decenni nella citt\u00e0 con il pi\u00f9 alto sviluppo economico-commerciale e il pi\u00f9 alto tasso di incremento demografico del Paese. Nel censimento del 2010, la popolazione di Santo Domingo era di 305.632 abitanti, il che ne fa la quarta citt\u00e0 pi\u00f9 popolosa dell'Ecuador, dopo Quito, Guayaquil e Cuenca.\nOrigine del nome.\nIl nome Santo Domingo ha origine nel 1660, quando i frati predicatori domenicani evangelizzarono le trib\u00f9 indigene della zona, e le diedero il nome del loro patrono, ossia Santo Domingo de Guzm\u00e1n.\n\u00c8 detta \"de los Colorados\" per la presenza millenaria degli \"Yumbos Colorados\", poi autodenominatosi Ts\u00e1chila (gente vera), trib\u00f9 indigene cos\u00ec chiamate perch\u00e9 si tingono i capelli con il frutto rosso della pianta di achiote.\nStoria.\nAll'inizio dell'epoca coloniale i suoi territori inesplorati facevano parte del governatorato di Car\u00e1quez, successivamente dissolto. In seguito i suoi territori entrarono a far parte all'amministrazione politica del Corrigimiento di Quito e all'amministrazione geografica del governatorato di Atacames, chiamato anche \"Gobernaci\u00f3n de las Esmeraldas\".\nNella \"Carta Geografica\" di Pedro Vicente Maldonado, redatta nel 1750, Santo Domingo era considerato come nucleo abitato, e nel 1786, il presidente della Audiencia Reale di Quito elegge il primo parroco del paese, il sacerdote Pedro Jos\u00e9 Enzinas, creando di fatto il \"Curato di Santo Domingo\". Quasi un secolo pi\u00f9 tardi, tra il 1858 e il 1854, un'epidemia di vaiolo colp\u00ec la regione e molti indigeni lasciarono la zona; nonostante questo, nel 1861 Santo Domingo venne elevata a rango di parrocchia rurale di Quito, pur senza avere confini ben definiti e indicata come un territorio montagnoso a ovest della Cordigliera delle Ande, nella provincia di Pichincha. Santo Domingo venne poi aggregato al Cantone di Mej\u00eda nel 1884, per poi tornare ad essere una parrocchia di Quito nel 1944\nDurante la fase repubblicana, dopo l'indipendenza dell'Ecuador, e sotto la spinta del presidente Gabriel Garc\u00eda Moreno, iniziarono ad essere costruite le strade verso i porti di Manab\u00ec ed Esmeraldas.\nAlla fine del XVIII secolo, la via era transitabile e permetteva di arrivare da Aloag (nei pressi di Quito) a Santo Domingo in tre giorni, quindi in altri tre giorni era possibile arrivare a Chone.\nNel 1899 venne ufficialmente creato il villaggio di Santo Domingo de los Colorados; da allora i coloni furono in continuo aumento e arrivarono in particolar modo lavoratori, contadini e contrattisti di opere pubbliche.\nLa colonizzazione si intensific\u00f2 negli anni cinquanta del XX secolo, consolidandosi negli anni sessanta con la costruzione della strada che da Aloag, nei pressi di Quito, conduce a Santo Domingo.\nNegli anni quaranta, con la costruzione della nuova strada Quito-Quevedo-Esmeraldas, i Ts\u00e0chilas - abitanti storici di quel territorio da tempo immemorabile - videro il loro territorio in parte sottratto e devastato dai lavori della nuova strada, ed in parte invaso da coloni attirati dalle potenzialit\u00e0 di sviluppo connesse alla realizzazione della nuova arteria viaria.\nIn seguito a questo, il Pone (capo) Abraham Calazac\u00f3n inizi\u00f2 una battaglia politica per ottenere il riconoscimento della propriet\u00e0 storica del territorio agli Ts\u00e1chilas, ottenendo al fine l'atto dall'allora Presidente della Repubblica Jos\u00e9 Mar\u00eda Velasco Ibarra, dopo essersi recato a Quito, nell'agosto del 1961, con una delegazione di 100 rappresentanti del suo popolo. Il 20 agosto del 1961 al Parque Zaracay, nella piazza principale di Santo Domingo, il presidente ecuadoriano consegna ufficialmente i titoli delle propriet\u00e0 a membri della comunit\u00e0 dei Colorados, al fine di evitare la divisione e la vendita di quelle terre al fine di preservare l'integrit\u00e0 della cultura Tsachila.\nDal 1963 al 1966 vengono inaugurate le quattro vie che collegano le principali citt\u00e0 del paese, Quito, Guayaquil, Chone e Esmeraldas, e Santo Domingo si trova ad essere il pi\u00f9 importante crocevia per il collegamento tra le diverse regioni ecuadoriane; ci\u00f2 porta a una esplosione demografica per l'arrivo di coloni provenienti soprattutto dalle province vicine, che porta la popolazione di Santo Domingo a richiedere al governo nazionale di essere provincia autonoma. Tuttavia, complice anche l'opposizione di politici della provincia di Manab\u00ed, il congresso ecuadoriano opt\u00f2 per elevarla al solo rango di cantone, fatto che avvenne il 3 luglio del 1967.\nNel 1987 \u00e8 divenuta sede vescovile. Il 5 gennaio 1987 infatti, Papa Giovanni Paolo II crea la nuova giurisdizione ecclesiastica, nominando Emilio Lorenzo Stehle, allora vescovo ausiliare di Quito, primo vescovo di Santo Domingo de los Colorados, che diverr\u00e0 definitivamente diocesi nel 1996 e che comprende, oltre alla provincia di Santo Domingo, la parte occidentale della provincia di Pichincha.\nDopo vari comitati costituitosi gi\u00e0 dalla fine degli anni ottanta per la provincializzazione di Santo Domingo, nel novembre del 2007, il cantone viene definitivamente scorporato dalla provincia del Pichincha, diventando provincia autonoma con il nome di Santo Domingo de los Ts\u00e1chilas.\nGeografia fisica.\nSanto Domingo \u00e8 situata nel fianco occidentale della cordigliera delle Ande, su un basso altopiano inferiore ai 1000 m s.l.m. Data la sua posizione la zona \u00e8 una delle pi\u00f9 piovose dell'Ecuador, \u00e8 inoltre piuttosto ricca idrologicamente con 5 grandi bacini primari: a est e nord-est il medio e basso corso del Rio Toachi, appartenente al bacino del Rio Blanco; a sud il bacino del Borb\u00f3n, che fa parte del pi\u00f9 grande bacino del fiume Guayas; a sud-ovest si trova il bacino del rio Peripa; a nord-ovest il bacino del Quinind\u00e8, mentre a nord-ovest si trova il bacino del Esmeraldas.\nClima.\nLa zona di Santo Domingo, a un'altitudine di circa 600 metri sopra il livello del mare, gode di un clima tropicale umido, l'inverno, da dicembre a maggio, \u00e8 caratterizzato da forti piogge notturne alternate a calde giornate di sole, mentre in estate, da giugno a dicembre, il clima \u00e8 pi\u00f9 secco e pi\u00f9 fresco, con minime variazioni di temperatura, che oscilla tra i 18 e 26\u00a0\u00b0C.\nMonumenti e luoghi d'interesse.\nL'ecosistema variegato dei dintorni di Santo Domingo e l'alto numero di specie endemiche nella zona attrae anche turisti amanti della natura e dell'osservazione della fauna.\nIn citt\u00e0, le attivit\u00e0 commerciali e di divertimento notturno girano attorno a via Quito, la zona pi\u00f9 ricca della citt\u00e0, dove sono concentrati hotel, bar, discoteche, centri commerciali e altri luoghi di divertimento e svago.\nParque Zaracay.\nI monumenti e le opere pi\u00f9 significative sono situate nel Parco Zaracay, o Parque Central; il nome della piazza proviene dalla figura enigmatica e mistica dello sciamano Joaquin Zaracay, governatore Tsachila dell'inizio del XX secolo. A Zaracay fu dedicato anche un monumento, inaugurato nel 2000, tuttavia, il monumento non rappresenta la figura fisica di Zaracay, del quale non si hanno foto ma che era descritto piuttosto diverso dalla statua, ma di un suo successore, Abraham Calazac\u00f3n, del quale, al contrario di Zaracay, era perfettamente conosciuto il suo aspetto fisico, per la presenza di alcune foto d'archivio.\nNel Parco Zaracay \u00e8 situata anche la Cattedrale dell'Ascensione; costruita nel 1947 inizialmente con legno e canna di Guadua, \u00e8 stata elevata a cattedrale con l'avvento a Santo Domingo del primo vescovo, Emil Stehle, e della nascita della diocesi di Santo Domingo. Dal 2003 \u00e8 in costruzione una nuova cattedrale, voluta dal successore di Stehle, il vescovo Wilson Moncayo, nella zona de los Rosales. Denominata del \"Buen Pastor\", la nuova cattedrale \u00e8 operativa all'interno ed \u00e8 sorta grazie ai proventi di alcune lotterie organizzate a tal proposito, e dall'aiuto proveniente da paesi come Germania e Italia. Nonostante la scomparsa di Moncayo nel 2012, seppur a rilento, proseguono le lotterie organizzate per poter completare i lavori, in particolare mancano le pareti delle due torri frontali e la Cappella del Santissimo.\nCerro Bombol\u00ed.\nE situato sul viale de Los Colonos nel quartiere Victor Manuel Lopez, ed \u00e8 parte della riserva ecologica che porta lo stesso nome, costituita da un bosco primario di vecchi alberi, dove si possono trovare vari tipi di felci.\nLa collina del Bombol\u00ed \u00e8 l'unica elevazione montuosa all'interno del perimetro cittadino, e in cima vi sorge il santuario della Virgen del Cisne.\nGiardino botanico Padre Julio Marrero.\nPrecedentemente chiamato \"Jard\u00edn Bot\u00e1nico La Carolina\", \u00e8 situato nel nord-ovest della citt\u00e0 e fu inaugurato nel 2003. Ha un'estensione di sette ettari e al suo interno si trovano diverse specie specie arboree autoctone, alberi da frutta e fiori tropicali, oltre a 200 specie circa di orchidee provenienti da varie parti del mondo.\nBosque Protector La Perla.\nChiamato \"La Perla\" per mezzo secolo, questa foresta protetta si trova a una quarantina di chilometri a nord della citt\u00e0 ed \u00e8 considerata una delle pi\u00f9 importanti riserve naturali della zona. \u00c8 la patria di 250 specie di uccelli come tucani e pappagalli, 33 variet\u00e0 di felci e piccoli animali come agouti, armadilli e cuchucho.\nSociet\u00e0.\nEvoluzione demografica.\nAl censimento del 2010 la parrocchia di Santo Domingo aveva una popolazione urbana di 270.975 abitanti, che cresce a 305.632 tenendo conto anche della popolazione rurale, il che la pone al quarto posto come numero di abitanti tra le citt\u00e0 ecuadoriane, dopo Guayaquil, Quito e Cuenca, ed \u00e8 quella col maggior tasso di accrescimento demografico dell'Ecuador.\nRisorse.\nL'abbondante pioggia che cade nella regione durante l'anno ha consentito un fiorente sviluppo dell'agricoltura e dell'allevamento, che sono le principali risorse della citt\u00e0 e dell'intera provincia.\nProdotti come cacao, caff\u00e8, palma africana, palmito, caucci\u00f9, ananas, abac\u00e0, yuca e fiori tropicali costituiscono una fonte importante per tutto l'Ecuador, e alcuni di questi, in particolare cacao, caff\u00e8 e palmito, sono una voce importante nelle esportazioni del paese.\nInfrastrutture e trasporti.\nAeroporti.\nNel 1951 fu costruito un aeroporto a Santo Domingo, situato nella parte occidentale della citt\u00e0. Fi inaugurato dal presidente Jos\u00e9 Mar\u00eda Velasco Ibarra e consisteva in 7 hangar e una pista d'atterraggio di 1200\u00a0m di lunghezza e 30 di larghezza. L'aeroporto era riservato soprattutto per gli spostamenti dei grandi coltivatori di banano, tuttavia, a causa delle condizioni atmosferiche di Santo Domingo, spesso coperta da nubi, funzion\u00f2 sempre a mezzo servizio. Nel 2015, il sindaco V\u00edctor Quirola ha richiesto che il terreno venga utilizzato per una moderna autostazione di autobus, e assecondando la sua richiesta, nel settembre 2015 il presidente Rafael Correa ha disposto la chiusura dell'aeroporto chiedendo alla \"Direcci\u00f3n General de Aviaci\u00f3n Civil\" (DGAC) di cedere senza costi il terreno al municipio di Santo Domingo.\nStrade.\nIl trasporto urbano dispone di circa 400 autobus che percorrono 30 diverse linee. Le principali arterie della citt\u00e0 sono:"}
{"id": "530528", "revid": "1318658", "url": "https://it.wikipedia.org/wiki?curid=530528", "title": "Joseph Ki-Zerbo", "text": "Cresciuto nel contesto rurale del suo villaggio natale, nella parte settentrionale del paese, \u00e8 figlio di Alfred Ki-Zerbo (da alcuni considerato il primo cristiano dell'Alto Volta) e Th\u00e9r\u00e8se Folo Ki.\nLo stesso Joseph afferma che l'ambiente contadino, nel quale ha trascorso i primi undici anni della sua infanzia, ha influenzato profondamente la sua personalit\u00e0. La sua radice africana, la sua concezione di grande famiglia ed il suo rapporto con la natura affondano le origini proprio in quel periodo.\nAllievo di alcune scuole delle missioni cattoliche nella regione: prima a Toma (tra il 1933 ed il 1940), poi a Pabr\u00e9, a Faladi\u00e9 nel Mali ed infine presso il seminario di Koumi dove riceve un'educazione di livello superiore.\nFinito tale periodo di formazione, si reca a Dakar dove, contemporaneamente all'insegnamento, si dedica a diversi mestieri come buona parte degli emigranti nella citt\u00e0: \u00e8 impiegato presso le ferrovie e lavora per il settimanale cattolico \"Afrique Nouvelle\".\nConsegue la maturit\u00e0 all'et\u00e0 di 27 anni e, grazie all'elevato punteggio, ottiene una borsa di studio a Parigi dove si reca, nel 1949, per studiare storia presso la Sorbona e presso l'Institut d'Etudes Politiques.\nAl termine degli studi sostiene un concorso che opera una selezione di insegnanti per le scuole di grado superiore francesi.\nKi-Zerbo, ancora studente, avvia la propria attivit\u00e0 politica: cofondatore e presidente dell'Associazione degli studenti dell'Alto Volta in Francia (1950-1956) prima, poi dell'Associazione degli studenti cattolici, africani, antillesi e malgasci. In questo periodo matura il suo pensiero combattivo e anticolonialista: nel 1954 pubblica un articolo, intitolato \"Cercasi nazionalisti\", nella rivista cattolica \"Tam-Tam\". In quell'epoca conosce intellettuali quali lo storico senegalese Cheikh Anta Diop e Abdoulaye Wade, esponente di spicco della politica e futuro capo dello Stato (dal 2000) del Senegal.\nA Bamako conosce Jacqueline Coulibaly, figlia di un noto sindacalista del Mali e sua futura sposa. Il suo impegno sindacalista risale a questo periodo.\n\u00c8 professore di storia a Orl\u00e9ans e a Parigi prima di insegnare presso un liceo di Dakar.\nNel 1957 Ki-Zerbo fonda il \"Movimento di liberazione nazionale\" (MLN) presentando il manifesto a Kwame Nkrumah, il primo presidente del Ghana. Il programma politico del MLN \u00e8 conciso e chiaro: indipendenza immediata, creazione degli Stati Uniti d'Africa e socialismo. Di questo periodo l'impegno del Movimento in una campagna d'opposizione al referendum di Charles de Gaulle, condotta nei principali paesi dell'Africa occidentale. Tra questi solo in Guinea-Conakry prevale il 'no' al referendum e si impone l'indipendenza immediata. L'allora presidente S\u00e9kou Tour\u00e9 chiama Ki-Zerbo con moglie e collaboratori in Guinea-Conakry per organizzare la sostituzione degli insegnanti francesi richiamati in patria.\nNel 1960 Joseph Ki-Zerbo rientra in Alto Volta giustificando la sua partenza al presidente Tour\u00e9 con motivazioni inerenti alla necessit\u00e0 di dover proseguire nella lotta indipendentista in altre aree della regione.\nSi ferma per qualche anno ad insegnare ad Ouagadougou in quanto primo insegnante per scuole secondarie del paese. Nel 1965 viene nominato direttore generale dell'Educazione, della Giovent\u00f9 e dello Sport. In seguito riveste ruolo di docente alla universit\u00e0 della capitale del Paese. Cofondatore e segretario generale del Consiglio africano e malgascio per l'insegnamento superiore (CAMES), ne \u00e8 membro dal 1967 al 1979.\nKi-Zerbo pubblica diversi scritti inerenti alla cultura e la storia africana; in tali pubblicazioni espone il suo pensiero e le sue idee sociali. Nel 1963 redige un manuale didattico di storia e nel 1972 pubblica il celebre \"Histoire de l'Afrique noire, des origines \u00e0 nos jours\", opera di riferimento sulla storia africana in cui espone concetti rinnovati ed in antitesi con la descrizione riduttiva, discriminante e razzista in auge al tempo nella cultura europea.\nKi-Zerbo sostiene e comprova, nella sua opera, che l'Africa avesse raggiunto un elevato sviluppo sociale, politico e culturale prima del declino del continente determinato in buona parte anche dalla tratta degli schiavi prima, dal colonialismo poi.\nL'impegno politico di Ki-Zerbo prosegue: l'MLN trova e recluta adesioni tra i sindacati, gli insegnanti e i contadini in particolare creando, di fatto, un fronte popolare di opposizione al regime di Maurice Yam\u00e9ogo che aveva vietato i partiti politici. Il 3 gennaio 1966 il presidente Yam\u00e9ogo cade grazie all'MLN. Ki-Zerbo si presenta alle elezioni legislative del 1970 ed il suo partito ottiene alcuni seggi. Nel 1974 un colpo di Stato militare vanifica tali progressi democratici.\nTra il 1972 ed il 1978 Ki-Zerbo \u00e8 membro del consiglio dell'UNESCO e lavora, per conto della stessa organizzazione, alla storia dell'Africa in otto volumi intitolata \"Histoire g\u00e9n\u00e9rale de l'Afrique\".\nNel 1980 fonda il Centro studi per lo sviluppo africano (CEDA) e sulla base di una attenta analisi critica dell'imperialismo conia il concetto di \"sviluppo endogeno\".\nTra il 1983 e il 1992 trascorre un periodo in esilio, in quanto maggiore oppositore del governo rivoluzionario di Thomas Sankara insediatosi nel 1983.\nKi-Zerbo e moglie vengono condannati a due anni di detenzione per frode fiscale e la loro biblioteca incendiata.\nNel periodo di esilio fonda il Centro di ricerca per lo sviluppo endogeno e insegna e presta opera come ricercatore presso l'Istituto fondamentale dell'Africa nera a Dakar.\nNel 1992 Ki-Zerbo e moglie rientrano in Burkina Faso, il cui sistema politico intanto \u00e8 mutato, e fonda il Partito per la democrazia e il progresso che, alle elezioni del 1997, ottiene il 10,1% dei voti diventando il maggiore partito di opposizione con Ki-Zerbo deputato. Nello stesso anno ottiene il premio Nobel alternativo (Right Livelihood Award). Nel 1998, tuttavia, egli rassegna le dimissioni da deputato a seguito dell'omicidio del giornalista Norbert Zongo.\nNel 2000 riceve il premio Kadhafi e, l'anno successivo, la laurea honoris causa dall'Universit\u00e0 di Padova.\nJoseph Ki-Zerbo, storico e politico, ma soprattutto intellettuale africano che ha coniugato scienza e azione politica, non si \u00e8 limitato a proseguire la carriera scientifica, ma, attento osservatore degli avvenimenti, ha preso posizione per mutare l'ordine delle cose in Africa.\nJoseph Ki-Zerbo muore il 4 dicembre 2006 a Ouagadougou, la capitale del Burkina Faso."}
{"id": "530532", "revid": "484362", "url": "https://it.wikipedia.org/wiki?curid=530532", "title": "Microstato (fisica)", "text": "In meccanica statistica, un microstato, o stato microscopico, di un sistema termodinamico \u00e8 una specifica e dettagliata configurazione assunta dal sistema durante le sue fluttuazioni termiche.\nSe si considera un sistema composto da N particelle, lo stato microscopico di tale sistema \u00e8 completamente definito da 6N variabili: le 3N componenti della posizione (x, y, z) e le 3N componenti dell'impulso (formula_1, formula_2, formula_3).\nQuando N \u00e8 molto grande (dell'ordine di grandezza del numero di Avogadro) il problema della definizione dello stato non si pu\u00f2 affrontare dal punto di vista della meccanica classica ma dal punto di vista della meccanica statistica.\nIl concetto di microstato si antepone a quello di \"macrostato\" di un sistema, che fa riferimento alle propriet\u00e0 macroscopiche, come la temperatura e la pressione, ed \u00e8 caratterizzato da una distribuzione di probabilit\u00e0 su un certo insieme di microstati, che descrive la probabilit\u00e0 di trovare il sistema in un certo microstato.\nIl sistema fluttua tra molti microstati diversi, tali fluttuazioni diventano sempre meno probabili mano a mano che il sistema si fa pi\u00f9 grande: il limite termodinamico comporta che i microstati visitati da un sistema durante le sue fluttuazioni abbiano le stesse propriet\u00e0 macroscopiche.\nDefinizioni microscopiche di concetti termodinamici.\nLe definizioni delle grandezze termodinamiche fondamentali collegano le propriet\u00e0 termodinamiche di un sistema alla distribuzione sui suoi insiemi di microstati. Tali definizioni, riportate di seguito, sono valide anche in sistemi molto lontani dall'equilibrio termodinamico.\nUn sistema \u00e8 distribuito su un insieme di \"N\" microstati, formula_4 \u00e8 la probabilit\u00e0 associata al microstato \"i\", e formula_5 \u00e8 la sua energia. Si pone che i microstati formino un insieme discreto, ed formula_5 \u00e8 un livello energetico del sistema.\nEnergia interna.\nL'energia interna \u00e8 la media dell'energia del sistema\nQuesta definizione \u00e8 la traduzione del primo principio della termodinamica.\nEntropia.\nL'entropia assoluta dipende esclusivamente dalla probabilit\u00e0 dei microstati. La sua definizione \u00e8 la seguente:\ndove formula_9 \u00e8 la costante di Boltzmann\nIl comportamento dell'entropia \u00e8 in accordo col secondo principio della termodinamica. Anche il terzo principio della termodinamica riguarda questa definizione, dal momento che un'entropia assoluta di 0 significa che tutti i macrostati del sistema si riducono ad un singolo microstato.\nCalore e lavoro.\nIl lavoro \u00e8 l'energia trasferita associata all'effetto di un'azione macroscopica e ordinata sul sistema. Non \u00e8 possibile causare un salto nel livello energetico di un componente microscopico di un sistema come effetto diretto del lavoro, ma \u00e8 possibile cambiare l'energia del livello energetico del sistema.\nD'altra parte il calore \u00e8 l'energia trasferita associata con un'azione microscopica e disordinata sul sistema, associato a salti nei livelli energetici per i componenti microscopici del sistema.\nLe definizioni microscopiche di calore e lavoro sono le seguenti:\ncos\u00ec che\nAttenzione: le due definizioni precedenti di calore e lavoro sono tra le poche espressioni della meccanica statistica dove la somma corrispondente al caso quantistico non pu\u00f2 essere convertita in un integrale nel limite classico di un continuum di microstati. Il motivo \u00e8 che i microstati classici spesso non sono definiti in relazione ad un preciso microstato quantistico associato, il che significa che quando il lavoro cambia l'energia associata al livello energetico del sistema, l'energia dei microstati classici non segue questo cambiamento."}
{"id": "530533", "revid": "1543377", "url": "https://it.wikipedia.org/wiki?curid=530533", "title": "RBD (gruppo musicale)", "text": "RBD \u00e8 stato un gruppo pop messicano, ideato nel 2004 all'interno della telenovela messicana Rebelde (dell'autore Pedro Dami\u00e1n), composta dai cantanti e attori Anah\u00ed, Dulce Mar\u00eda, Maite Perroni, Alfonso Herrera, Christopher Von Uckermann e Christian Ch\u00e1vez. Il gruppo si form\u00f3 il 4 ottobre del 2004, l'ultimo concerto fu a Madrid il 21 di dicembre del 2008.\nA novembre del 2004 \u00e8 uscito l'album di debutto intitolato \"Rebelde\".\nA settembre del 2005 \u00e8 uscito il secondo album di studio, \"Nuestro amor\", grazie al quale hanno ricevuto la loro prima nomination ai Grammys Latinos. Nel 2006 hanno lanciato il terzo album, \"Celestial\" e il loro primo album in inglese, \"Rebels\". E nel 2007 \u00e8 uscito \"Empezar desde cero\", con il quale sono stati nominati nuovamente ai Grammys Latinos, e per ultimo nel 2009 \u00e8 uscito l'album intitolato \"Para olvidarte de mi\".\nI RBD hanno ottenuto numerosi dischi di diamante, d'oro e di platino, hanno realizzato tour in tanti paesi del mondo e sono diventati uno dei gruppi di maggior successo della musica messicana degli ultimi decenni. Hanno visitato coi loro tour oltre 23 nazioni, hanno eseguito concerti in 116 citt\u00e0, hanno venduto pi\u00f9 di 57 milioni di dischi, 4 milioni di DVD, oltre 2 milioni di spettatori ai loro concerti e pi\u00f9 di 20 milioni di articoli di merchandising, secondo i dati ufficiali forniti dalla EMI.\nHanno ricevuto numerose nomination e vittorie a premi importanti come Grammys Latinos, Premios Juventud, Billboard Latin Music Awards, Premios Lo Nuestro e altri.\nBiografia.\n2004-2005: Inizio, \"Rebelde\" e \"Nuestro amor\".\nIl gruppo fu creato dal produttore Pedro Dami\u00e1n, ideato dentro la telenovela \"Rebelde\", a sua volta basata sull'idea originale della telenovela argentina \"Rebelde Way\" creata da Cris Morena.\nA novembre del 2004, \u00e8 uscito l'album di debutto intitolato \"Rebelde\", inizialmente distribuito soltanto in Messico in 25.000 esemplari, che furono immediatamente esauriti. Dopo qualche settimana \"Rebelde\" ottenne il riconoscimento come disco di diamante in Messico per aver venduto pi\u00f9 di mezzo milione di copie. I singoli dell'album furono \u00abRebelde\u00bb, \u00abS\u00f3lo qu\u00e9date en silencio\u00bb e \u00abS\u00e1lvame\u00bb, canzone che venne tradotta in inglese e in portoghese. L'album si posizion\u00f3 al numero 95 della classifica Billboard 200, al primo posto della classifica \"Billboard Latin Pop Albums\" e al secondo posto della classifica \"Billboard Latin Albums\". Il 13 di maggio del 2005 inizi\u00f3 il loro primo tour nazionale titolato Tour Generaci\u00f3n RBD a Toluca, Messico, e termin\u00f3 il 18 di dicembre del 2005 a Lima, Per\u00f9. In tutto completarono 80 date in Messico, tra le quali tre concerti a Monterrey che hanno richiamato oltre 150.000 fans. Il tour fu certificato da OCESA come il quarto esaurito pi\u00f9 velocemente in Messico, dopo i tour dei The Cure (2004 - Sing to the Deadly Mouse Trap Tour), di Britney Spears (2002 - Dream Within a Dream Tour), e dei Backstreet Boys (2001 - Black &amp; Blue Tour). Il primo concerto internazionale della band ebbe luogo in Colombia, dove esordirono per la prima volta a Medell\u00edn davanti a oltre 30.000 persone, e in seguito anche a Cali, davanti a pi\u00f9 di 50.000 spettatori (il concerto con il maggior numero di spettatori del gruppo in Colombia) e a Bogot\u00e1. Il 19 luglio 2005, hanno lanciato il loro primo album live intitolato \"Tour Generaci\u00f3n RBD en vivo\", realizzato al Palacio de los Deportes, Messico. Il 22 settembre 2005, \u00e8 uscito il secondo album di studio, \"Nuestro amor\" che ha infranto tutti i record di vendita conquistando il triplo disco di platino in solo sette ore. L'album fu certificato disco di platino negli Stati Uniti con oltre 100.000 copie vendute. Hanno ricevuto una nominacion ai Premios Grammy Latinos 2006 come miglior album vocale pop duo o gruppo, prima di risultare vincitori in tre delle quattro nominations ai Billboard Latin Music Awards.\nA novembre del 2005 \u00e8 uscito \"Rebelde (Edi\u00e7\u00e3o Brasil)\" in portoghese. Nel marzo del 2006, hanno dato il via al secondo tour internazionale Tour Generaci\u00f3n 2006, cominciato negli Stati Uniti, al Los Angeles Memorial Coliseum di fronte a oltre 68.000 fans. Nel 2006, secondo i dati forniti da \"North American Shows worth\u00a0\", hanno venduto 694.655 biglietti, per un valore totale di $23\u00a0600\u00a0000, che salirono a 749.485 biglietti con i concerti nel resto del mondo, riuscendo cos\u00ec a occupare il 14\u00ba posto tra i concerti pi\u00f9 venduti al mondo dell'anno 2006. Nel 2006 hanno lanciato il secondo album live intitolato \"Live in Hollywood\". Hanno suonato anche al Madison Square Garden di New York e al American Airlines Arena di Miami, ritornando poi al Los Angeles Coliseum in occasione di un festival radiofonico. Nello stesso anno gli RBD hanno compiuto un tour attraverso il Brasile intitolato \"RBD Tour Brasil\". Hanno suonato a R\u00edo de Janeiro in ottobre, diventando i primi artisti di lingua ispanica a dare un concerto come artisti principali nella storia dello Stadio Maracan\u00e3, di fronte ad oltre 50.000 fans. Di questo concerto \u00e8 stato realizzato il DVD \"Live in R\u00edo\". Nel 2006 \u00e8 uscito anche il secondo album in lingua portoghese intitolato \"Nosso Amor\" (Nuestro amor), che \u00e8 diventato uno dei venti dischi pi\u00f9 venduti in Brasile.\n2006-2007: \"Celestial\", \"Rebels\" e \"RBD: la familia\".\nIl 18 settembre del 2006, RBD lanciarono il primo singolo \u00abSer o parecer\u00bb, di Armando \u00c1vila, del terzo album, \"Celestial\" uscito a novembre del 2006 e girato negli studi di Los \u00c1ngeles e Messico, una volta ancora sotto la produzione di Carlos Lara e Armando \u00c1vila. Due anni sono stati sufficienti per far convertire RBD nel maggiore gruppo pop della storia messicana. Un milione di copie vendute a livello mondiale e un tour con pi\u00f9 di 70 concerti, tutte le entrate vendute ripagano lo stancante lavoro che il sestetto ha realizzato per Messico, Stati Uniti, Centroamerica, Per\u00f9, Colombia, Venezuela, Ecuador, Brasile, Cile e Spagna. Nel 2007 sono invitati dal presidente brasiliano Luiz In\u00e1cio Lula da Silva a visitare casa sua. I RBD filmarono, sotto la direzione di Esteban Madrazo, il videoclip di \u00abSer o parecer\u00bb nelle strade di San Paolo. Il 25 di dicembre del 2006 si presentarono al Christmas Day Parade, girato nel Walt Disney World in Orlando, Florida condividendo l'o scenario con figure della taglia di Beyonc\u00e9. Nel 2006, la band partecip\u00f3 al programma di MTV Latinoam\u00e9rica, Rock Dinner, che cerca di far relazionare i fans ai propri artisti preferiti, il gruppo pass\u00f3 una sera con una giovane messicana.\nNel 2006 si inizi\u00f3 a girare \"\", una serie messicana, che narra le giornate del gruppo giovanile. Prodotta da Pedro Dami\u00e1n per Televisa in formato cinema. Il primo episodio venne trasmesso il 14 di marzo del 2007 e l'ultimo il 13 di giugno del 2007. Secondo il portale IMDb, \"RBD: La familia\" fu la prima serie girata in alta definizione (HD) in Messico. Il 14 di dicembre del 2007 esce in vendita il DVD in Spagna e Messico, e il 22 di luglio del 2008 esce in vendita negli Stati Uniti.\nIl 20 di aprile del 2007, danno inizio al loro terzo tour musicale titolato Tour Celestial 2007, dove si presentarono negli Stati Uniti, Europa, America del Sud e Centrale, la banda continu\u00f3 allargando la traiettoria di successi a livello internazionale; le visite in Romania e Spagna durante il 2007 sorpresero il mondo dello spettacolo latinoamericano e gli diede l'opportunit\u00e0 di far parte del mercato spagnolo, uno dei pi\u00f9 competitivi del mundo, permettendo alla banda di lanciare il disco \"Celestial Fan Edition\" (CD +DVD) che include il tema \u00abThe family\u00bb omonimo della serie che protagonizzarono, un DVD con cinque coreografie dei loro temi, tre remix e un disco extra con le versioni karaoke dei loro pi\u00f9 grandi successi.\nIl 22 di giugno del 2007, come risultato delle presentazioni di successo in Spagna ci fu un concerto unico nello stadio Vicente Calder\u00f3n di Madrid con pi\u00f9 di 40\u00a0000 persone che entr\u00f3 a far parte del tour Celestial World Tour 2007, e del DVD \"Hecho en Espa\u00f1a\" con un ricco materiale che mostra retroscena del tour e l'impatto del gruppo sul palcoscenico. All'inizio di ottobre, si conferm\u00f2 per Roptus.com che il resto del tour rimarr\u00e0 sospeso fino a nuovo avviso. La ragione che comunic\u00f3 la p\u00e1gina web del gruppo fu che i RBD volevano dare al suo pubblico uno spettacolo migliore interpretando alcune canzoni del nuovo album, \"Empezar desde cero\", il quale fu lanciato il 20 di novembre del 2007. I RBD ricavarono 5\u00a0400\u00a0000 dollari solo in America del Nord, un totale ricavato da 293\u00a0742 entrate vendute a livello mondiale.\nNell'agosto del 2007, i RBD lanciarono insieme a Wallmart una l\u00ednea esclusiva del gruppo che include abbigliamento, accessori, orologi, articoli da bagno e molto altro, per un totale di 400 prodotti. Nel dicembre del 2007, girano il tema \u00abUna peque\u00f1a voz\u00bb che form\u00f3 parte dell'undicesima stagione di Plaza S\u00e9samo, filmando il video della canzone insieme ai personaggi della serie per bambini.\nI RBD debuttano in inglese con \"Rebels\" dopo solo due settimane dal lancio di \"Celestial\", che viene messo in vendita il 19 di dicembre del 2006. Aumentando la loro fama col successo bilingue \u00abTu amor\u00bb, che debutt\u00f2 nella radio Kiss FM di Los Angeles. La canzone fu scritta da Diane Warren, vincitrice di un Grammy nel 1996 per la sua canzone \u00abBecause you loved me\u00bb, interpretata da C\u00e9line Dion. Pi\u00f9 tardi il disco usc\u00ec in Messico, Brasile, Spagna e con una versione differente in Giappone.\nNel maggio del 2007, la compagnia Mattel lancia in vendita una edizione speciale di Barbie dei personaggi Mia, Lupita e Roberta della telenovela Rebelde. Anah\u00ed, Dulce Mar\u00eda e Maite Perroni furono le prime messicane ad avere una replica dei loro personaggi. La bambola fu messa in vendita in Messico, Stati Uniti e America Latina. Il 28 maggio 2007, il gruppo \u00e8 invitato da Donald Trump per presentarsi al maggior evento di bellezza, Miss Universo 2007. L'evento si realizz\u00f2 all'Auditorio Nacional di Citt\u00e0 del Messico, Messico, dove il gruppo realizz\u00f2 un medley con le canzoni \u00abWanna play\u00bb, \u00abCari\u00f1o mio\u00bb e \u00abMoney, money\u00bb tratte dal loro quarto album \"Rebels\".\n2007-2009: \"Empezar desde cero\", \"Best of RBD\" e \"Para olvidarte de m\u00ed\".\nNel novembre del 2007, i RBD pubblicarono \"Empezar desde cero\" e lanciarono il primo singolo, \u00abInalcanzable\u00bb. L'album viene nominato ai Grammy Latinos 2008 come miglior album vocale pop duo o gruppo.\nIl CD ottiene un grande successo internazionalmente, in Messico e Brasile vinse il disco d'oro dopo una settimana dalla messa in vendita. In Spagna il CD si esaurisce lo stesso giorno in cui \u00e8 uscito, vincendo un disco d'oro al suo primo mese, negli Stati Uniti arriva al primo posto del \"Billboard nella categoria Top Latin Albums\", il che aument\u00f3 il numero di concerti in Stati Uniti, Brasile, Spagna, Centroamerica, Romania, Colombia, Venezuela, Argentina e aument\u00f3 la collezione di dischi di diamante, triplo platino, doppio platino e oro che hanno vinto i RBD a livello mondiale. Nel febbraio del 2008 si presentarono al festival del Super Bowl XLII interpretando i loro migliori temi. Nella loro carriera, i RBD hanno rotto records a livello internazionale e i loro album sono diventati dischi d'oro e di platino in Spagna.\nNel febbraio del 2008 danno inizio al quarto tour mondiale Empezar Desde Cero Tour, iniziando a Hidalgo, Texas, nel Dodge Arena. Alla fine del 2007, il \"Tour Celestial\" in USA fu riprogrammato fino a febbraio del 2008 e fin\u00ec per far parte del \"Empezar Desde Cero Tour\". La nuova band Timbiriche apr\u00ec i loro concerti in USA. Il tour visit\u00f3 Stati Uniti d'America, Messico, Cile, Argentina, Paraguay, Brasile, Spagna, Slovenia, Serbia, Repubblica Dominicana, Romania, Croazia, Giappone, Venezuela, Portogallo, Colombia, Slovacchia, Per\u00f9, Ecuador, Bolivia, Turchia, Indonesia, Uruguay, Guatemala e Polonia. I RBD si presentarono in Brasile davanti a pi\u00f9 di 500\u00a0000 persone, rompendo il record dei Rolling Stones. A settembre, si realizz\u00f3 una serie di concerti in Slovenia, le entrate del primo concerto si esaurirono in solo 30 minuti rompendo record. \"Poll Star\" rese pubblica la classifica dei 100 migliori concerti venduti nell'anno 2008, e i RBD arrivarono al numero 49 con 166\u00a0839 entrate vendute da gennaio del 2008 fino a giugno dello stesso anno. I dati del terzo trimestre di \"Poll Star\" classificarono i RBD al numero 48 nel top 100 con 301\u00a0015 entrate vendute da gennaio del 2008 fino a settembre del 2008. I dati finali di \"Poll Star\" da gennaio del 2008 fino a dicembre del 2008 dimostrarono che i RBD avevano venduto un totale di 367\u00a0346 entrate vendute nel 2008. I RBD ottennero 4\u00a04 milioni di dollari grazie al tour secondo \"North American dates\".\nNel giugni del 2008 pubblicano \"Empezar desde cero - Fan edition\" (CD + DVD), che include nuove canzoni con pi\u00f9 presenza canora di Dulce e Maite, cos\u00ec come il tema della campagna \"Estar bien\", vari temi in versione karaoke, 2 video e 2 behind the scenes, elementi che convertono questa edizione in un disco da collezione. Contemporaneamente lanciano il terzo singolo \u00abY no puedo olvidarte\u00bb. Nel 25 di novembre del 2008, i RBD lanciarono \"Best of RBD\" (in Brasile: Hits Em Portugu\u00eas, in USA: Greatest Hits), con un CD/DVD dei loro singoli e un DVD con i video musici, come parte del loro addio. Dell'album usc\u00ec pure una versione in portoghese.\nNel 2008 la banda annunci\u00f2 la sua separazione spiegando che \u00e8 tempo che gli integranti crescano separatamente, per\u00f2 prima lanciarono un disco intitolato \"Best of RBD\" e conclusero con l'ultimo tour mondiale in Spagna il 21 dicembre nel Palacio de los Deportes della comunit\u00e0 di Madrid.\nNel 2009 pubblicano l'ultimo disco in studio \"Para olvidarte de m\u00ed\" il cui singolo da nome all'album, il disco significa l'addio dei RBD, la fine del cammino di uno dei gruppi giovanili latini pi\u00f9 popolari di tutti i tempi, canzoni come \u00abPara olvidarte de m\u00ed\u00bb, \u00abAdi\u00f3s\u00bb, tra altre fanno del disco uno dei pi\u00f9 emotivi dei RBD. Nel giugno dei 2009 i RBD mettono in vendita il DVD \"RBD Live in Brasilia\" del loro Empezar Desde Cero Tour, con pi\u00f9 di mezzo milione di spettatori. Nel 2009 esce in vendita il DVD Tour del adi\u00f3s, ultimo DVD del gruppo.\nI RBD promisero ai fan una rimpatriata e un concerto finale per i loro fan i messicani nella capitale Azteca.\n2012-2013: \"In\u00e9dito\", EMI e la rimpatriata.\nNel maggio del 2012 si annuncia il lancio del libro fotografico \"In\u00e9dito\" della fotografa Yvonne Venegas, sorella della cantante Julieta Venegas. Nel 2006 Yvonne \u00e8 invitata da Mauricio Mall\u00e9n, direttore artistico del Gruppo Televisa, per partecipare al progetto, nel quale convisse con la band per sette mesi, durante le riprese del finale di Rebelde e il tour negli Stati Uniti. Durante un'intervista Yvonne parl\u00f2 del progetto e spieg\u00f2 \u00abSempre mi sono interessata al dietro le quinte, a tutto quello che succede quando la telecamera ufficiale si spegne. Libera, nell'istante in cui si spegneva la telecamera, io scattavo foto; quando gli attori stavano aspettando, si stancavano o stavano dicendo tutt'altro di quel che arriva in televisione, che \u00e8 qualcosa di meno clamoroso di quel che tutti s'immaginano. C'\u00e8 gente stanca, annoiata e cose che rompono l'immagine che abbiamo di una costruzione perfetta e decorata come quelle che fa Televisa, che dietro a questo ci sono persone reali. A me \u00e8 sempre piaciuto mettermi in queste situazioni con la mia macchina fotografica, includendo le telecamere ufficiali come parte del mio quadro\u00bb. Il 28 agosto 2012 si apr\u00ec la pre-vendita del libro per la \"Editorial RM\". Il 21 settembre 2012 si realizza la prima esposizione del libro nel Museo de Arte Carrillo Gil, che dur\u00f2 fino al 13 gennaio 2013. A gennaio del 2013 il libro esce in vendita mondialmente sotto la \"Editorial RM\". Nel febbraio del 2013 si iniziano a realizzare esposizioni del libro in differenti citt\u00e0 del Messico, come Tijuana e Monterrey.\nIl 27 luglio 2012 la casa discografica EMI decide di ritirare il materiale del gruppo dal sito dei video YouTube, il cui canale ufficiale dei RBD aveva raggiunto pi\u00f9 di 200\u00a0000\u00a0000 visualizzazioni totali, cos\u00ec come pure altri contenuti dei RBD disponibili in vendita digitalmente, provocando una gran controversia nelle reti sociali come Twitter. Nell'agosto del 2012, EMI annuncia, attraverso la sua pagina ufficiale Facebook, che nello stesso anno \u00e8 scaduta la licenza che EMI Music aveva per commercializzare ed esibire i video e altri contenuti della band nella piattaforma digitale, spiegando che era un tema legale che stava in alto alla volont\u00e0 della compagnia.\nIl 17 luglio 2013, il creatore della band, Pedro Dami\u00e1n rivel\u00f2 che stava pianificando la rimpatriata della band, che si sarebbe svolta nel 2014, preferibilmente durante i Mondiali di calcio del 2014 in Brasile, argomentando \u00abpensiamo alla rimpatriata durante i mondiali, con il fine de provocare un invito agli eventi. Speriamo di arrivare in Brasile e stare in una delle date dei mondiali nel paese sudamericano, \u00e8 un paese che ci ha voluto molto bene\u00bb, indicando che parl\u00f2 con i membri del gruppo, continu\u00f3: \u00abC'\u00e8 entusiasmo, c'\u00e8 voglia\u00bb. Ma alla fine la rimpatriata non si realizz\u00f2.\nAltre attivit\u00e0.\nAttivit\u00e0 umanitarie.\nNel 2005 partecipano, insieme al resto del cast della telenovela Rebelde, al \"Fashion Show\", organizzato da \"The American Society of M\u00e9xico\", per raccogliere fondi destinati ai \"Giochi Olimpici Speciali Messico\" per bambini e adulti con diversit\u00e0 intellettuali.\nNel febbraio del 2006, ci fu un incidente in Brasile dove tre persone perderono la vita e decine rimasero ferite, quando una barriera di sicurezza croll\u00f2 durante una firma d'autografi, dove pi\u00f9 o meno 5000 ammiratori del gruppo si riunirono alle porte di un centro commerciale a San Paolo. Il gruppo tramite un comunicato stampa diede le sue condoglianze e invi\u00f2 le sue preghiere alle famiglie delle vittime. Dopo il successo raggiunto dal gruppo messicano gli RBD lanciarono la \"Fondazione S\u00e1lvame\" (o \"Fondazione Save Me\", nome di una loro canzone) per aiutare i bambini poveri. Iniziarono le loro opere di bene il 1 maggio del 2006, con l'obbiettivo di aiutare i bambini senza casa, e tra le prime attivit\u00e0 programmate ci fu un concerto gratuito in Brasile. La fondazione aiut\u00f3 in Messico, Brasile e Spagna. Ad aprile del 2008, girano il tema \u00abEstar bien\u00bb insieme a Kudai e Eiza Gonz\u00e1lez per la campagna \"El\u00edge estar bien contigo\" che cerca di salvare i giovani con problemi alimentari come l'obesit\u00e0, l'anoressia e la bulimia.\nConduzione e reality show.\nNel 2005 conducano il \"Top Ten\" di Telehit presentando i video della lista. A settembre del 2007, il gruppo partecipa al programma \"Tourismo MTV\" che mostra la vita della band durante il tour Celestial in Nuovo Messico.\nNel 2007, il gruppo conduce il programma di Boomerang Latinoamerica \"Boombox en estudio\" rispondendo alle domande dei loro fans, interpretando i loro temi e presentando i programmi del canale.\nNel 2008, i RBD furono incaricati dal canale statunitense in lega spagnola Univision di condurre i Premios Juventud, che erano dedicati all'ambiente. La band fu anche incaricata di aprire l'evento, interpretando per la prima volta il nuovo singolo \u00abY no puedo olvidarte\u00bb. \nNel 2008 partecipano al reality show Quiero mis quinces di MTV Tr3s titolato \"Marathon with RBD\", dove oltre a condurlo raccontarono aneddoti della loro esperienza.\nBanda che accompagna la band nei tour internazionali:\nDiscograf\u00eda.\nAlbum in studio.\nVersioni portoghesi"}
{"id": "530534", "revid": "54193", "url": "https://it.wikipedia.org/wiki?curid=530534", "title": "Emanuele Kant", "text": ""}
{"id": "530537", "revid": "1086846", "url": "https://it.wikipedia.org/wiki?curid=530537", "title": "Associazione Sportiva Roma 1971-1972", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1971-1972.\nStagione.\nNel 1971 la presidenza giallorossa vede l'avvicendamento dell'ingegner Gaetano Anzalone, giovane imprenditore edilizio che sostituisce il contestato Alvaro Marchini; il nuovo presidente richiama in panchina Helenio Herrera. In questa stagione la Roma arriva settima in campionato ma vince il Torneo Anglo-Italiano, una competizione ideata per le squadre italiane ed inglesi che non hanno avuto la possibilit\u00e0 di partecipare alle grandi competizioni europee (Coppa UEFA, Coppa delle Coppe e Coppa dei Campioni), battendo 3-1, nella finale del 24 giugno 1972, il con i gol di Cappellini, Scaratti e Zigoni.\nMaglie e sponsor.\nLo sponsor tecnico \u00e8 Lacoste. La divisa primaria \u00e8 costituita da maglia bianca bordata di giallorosso, cos\u00ec come nei pantaloncini e calzettoni; in trasferta viene usata una maglia rossa bordata di giallo, pantaloncini bianchi e calzettoni rossi bordati di giallo. I portieri usano una maglia nera bordata di giallorosso abbinata a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 71/72\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530541", "revid": "1305772", "url": "https://it.wikipedia.org/wiki?curid=530541", "title": "Erbe (disambigua)", "text": ""}
{"id": "530546", "revid": "1543377", "url": "https://it.wikipedia.org/wiki?curid=530546", "title": "Italia nord-orientale", "text": "LItalia nord-orientale, o semplicemente Nord-est, \u00e8 quella parte di territorio dell'Italia Settentrionale che nella definizione dell'Istat, adottata in seguito anche dall'Eurostat, comprende le regioni Emilia-Romagna, Friuli-Venezia Giulia, Trentino-Alto Adige e Veneto, con le ultime tre denominate un tempo anche \"Tre Venezie\" o \"Triveneto\".\nGeografia.\nConfina a nord con l'Austria e la Svizzera, ad est con la Slovenia, a sud con la Liguria, la Toscana, le Marche ed il piccolo Stato di San Marino, ad ovest con la Lombardia e, per un brevissimo tratto col Piemonte. L'Emilia-Romagna, il Friuli-Venezia Giulia e il Veneto sono bagnati dal mare Adriatico.\nL'Italia nord-orientale racchiude la maggior parte della pianura padano-veneta, attraversata dal Po, pi\u00f9 lungo fiume d'Italia, e comprende regioni altamente industrializzate e ad alta vocazione turistica. I comuni che sono posti ai limiti settentrionali, meridionali, orientali ed occidentale sono rispettivamente: Predoi, Casteldelci, San Dorligo della Valle e Ottone (il secondo e l'ultimo sono posti entrambi in Emilia-Romagna).\nDemografia.\nLa popolazione residente nell'Italia nord-orientale ammonta a 11.545.150 abitanti.\nComuni pi\u00f9 popolosi.\nDi seguito si riporta l'elenco della popolazione residente nei comuni con pi\u00f9 di 50.000 abitanti.\nEconomia.\nA partire dal dopoguerra, cio\u00e8 dagli anni cinquanta del Novecento, questa zona ha avuto una notevole crescita economica. Basti pensare che, secondo i dati di Eurostat del 2005, ponendo a 100 il coefficiente che calcola la media dei livelli di sviluppo economico di tutte le regioni dell'Unione europea, l'intero Nord-Est Italiano totalizzava una media di 125 a fronte del 127 dell'Italia Nord-Occidentale, del 118 dell'Italia Centrale, del 69 dell'Italia meridionale e del 70 dell'Italia insulare. Sempre secondo i dati Eurostat la classifica di indice economico interno \u00e8 la seguente:\nEcco i dati di andamento dell'economia delle singole regioni componenti il Nord-Est dal 2000 al 2006:\nIl settore primario \u00e8 molto sviluppato in quanto il Veneto e l'Emilia-Romagna sono per buona parte situati nella Pianura Padana, offrendo grandi produzioni di frutta e ortaggi. In Emilia-Romagna il settore agricolo \u00e8 al primo posto in Italia per esportazioni ed \u00e8 assai diffuso l'allevamento dei suini e dei bovini oltre ad un buon numero di prodotti DOP e IGP. Il Trentino-Alto Adige \u00e8 un grande produttore di mele.\nIl settore secondario \u00e8 anch'esso sviluppato, in tutte e quattro le regioni, presentando una produzione industriale a 360 gradi per tutti i tipi di prodotti, dal tessile (Treviso, Carpi e Rimini), all'alimentare (Bologna, Modena e Parma), al manifatturiero (Vicenza), all'ottico (Belluno), al ceramico (Sassuolo) e al metalmeccanico (Bologna e Modena). Le aziende sono di piccole e di medie dimensioni, eccezion fatta per i grandi gruppi operanti nel settore dell'abbigliamento come Benetton o Max Mara, dell'agroalimentare (Barilla o Cremonini), nel campo ottico Luxottica o Safilo e motoristico come Ducati, Ferrari, Aprilia, Lamborghini e Maserati. In Emilia-Romagna sono assai diffuse le cooperative e le aziende a conduzione familiare che hanno saputo dare vita ad un settore secondario assai sviluppato. Nel Bolognese \u00e8 fiorente l'industria elettronica (Datalogic).\nIl settore terziario \u00e8 di primaria importanza, parte fondamentale \u00e8 il turismo che grazie a citt\u00e0 come Venezia, Verona, Bologna, Padova e Cortina d'Ampezzo porta alle rispettive regioni molti fondi. Da non dimenticare sono poi la Riviera romagnola e la Riviera Veneta, meta da oltre cinquant'anni del turismo di massa nazionale e straniero. Importante \u00e8 anche il settore dei servizi con Padova e Trieste. Il capoluogo del Friuli-Venezia Giulia dispone del pi\u00f9 grande porto marittimo italiano, mentre Bologna \u00e8 tra le principali stazioni ferroviarie per quanto riguarda passeggeri e trasporto merci (la stazione di Bologna Centrale \u00e8 quinta a livello nazionale per trasporto viaggiatori, mentre Bologna San Donato \u00e8 stato il maggiore scalo di smistamento ferroviario italiano e uno dei maggiori al mondo).\nIl polo fieristico di Bologna \u00e8 secondo solo a Milano per importanza nazionale.\nIl reddito pro capite \u00e8 il pi\u00f9 alto a livello nazionale e tra i pi\u00f9 alti a livello europeo, con servizi sanitari, scolastici e assistenziali di elevati livelli qualitativi. In particolare, secondo una statistica di giugno 2007 condotta da Unioncamera, Bologna e Modena sono risultate rispettivamente la terza e la quarta citt\u00e0 pi\u00f9 ricche d'Italia, dietro solo a Milano e Biella. Nella classifica annuale sulla qualit\u00e0 della vita del quotidiano Sole 24 ore Bologna \u00e8 risultata essere nel 2000 la citt\u00e0 italiana col pi\u00f9 alto tenore di vita e il migliore indice di vivibilit\u00e0.\nStando ai dati del 2007 l'Italia nord-orientale \u00e8 la quinta macroregione pi\u00f9 importante d'Europa per l'industria, l'ottava per finanza ed immobiliare e la settima per commercio, trasporti e turismo."}
{"id": "530551", "revid": "32386", "url": "https://it.wikipedia.org/wiki?curid=530551", "title": "Ramesse", "text": ""}
{"id": "530556", "revid": "1717538", "url": "https://it.wikipedia.org/wiki?curid=530556", "title": "Edward Witten", "text": "Vincitore della Medaglia Fields nel 1990, professore all'Institute for Advanced Study, \u00e8 il fondatore della Teoria M. Ha dato contributi essenziali alla teoria delle stringhe e alla teoria quantistica dei campi.\nBiografia.\nWitten \u00e8 nato a Baltimora, nel Maryland, in una famiglia di origini ebraiche, figlio di Lorraine W. Witten e di Louis Witten, un fisico specializzato in gravitazione e relativit\u00e0 generale. Inizialmente la sua carriera sembra pi\u00f9 indirizzata verso materie di tipo umanistico: infatti ottiene un diploma in storia alla Brandeis University. La sua intenzione iniziale era quella di diventare un giornalista politico, perci\u00f2 pubblic\u00f2 articoli sul \"New Republic\" e sul \"Nation\".\nHa anche lavorato brevemente per la campagna presidenziale di George McGovern, ritornando poi per\u00f2 all'universit\u00e0, dove nel 1976 consegu\u00ec il dottorato in fisica alla Princeton University: proprio qui cominci\u00f2 l'attivit\u00e0 di insegnante universitario, dopo un periodo trascorso alla Universit\u00e0 di Harvard. Dopo due anni (1999-2001) spesi al California Institute of Technology, \u00e8 attualmente professore di fisica matematica all'Institute for Advanced Study di Princeton.\nL'attivit\u00e0 di Witten unisce alla fisica pura una straordinaria conoscenza della matematica moderna. \u00c8 stato inizialmente attivo nella teoria quantistica dei campi e in teoria delle stringhe, oltre che nelle aree matematiche collegate di topologia e geometria. Tra i suoi numerosi contributi vi sono la dimostrazione del teorema dell'energia positiva nell'ambito della relativit\u00e0 generale, il suo lavoro sulla supersimmetria e la teoria di Morse, l'introduzione ad una teoria quantistica dei campi topologici, gli studi sulla simmetria speculare e le teorie di gauge supersimmetriche, nonch\u00e9 la congettura riguardo all'esistenza della teoria M.\nSir Michael Atiyah ha detto di lui:\nLa sua prolifica produzione \u00e8 stata premiata da numerosi riconoscimenti, tra cui una borsa di studio della MacArthur, una medaglia Fields, la National Medal of Science (2004) e la Medaglia Isaac Newton (2009).\nPapa Benedetto XVI ha nominato Witten membro della Pontificia Accademia delle Scienze (2006). \u00c8 anche comparso sulla rivista TIME, che lo ha incluso nella lista delle cento persone pi\u00f9 influenti del mondo del 2004. \u00c8 stato citato in un episodio del 1999 della serie a cartoni animati Futurama. Witten ha il pi\u00f9 alto h-index di qualunque altro fisico vivente.\n\u00c8 sposato con Chiara Nappi, professoressa di fisica alla Princeton University, di origini napoletane."}
{"id": "530557", "revid": "1705737", "url": "https://it.wikipedia.org/wiki?curid=530557", "title": "Springfield M1903", "text": "Lo U.S. Rifle, Caliber .30, Model 1903 (meglio noto come M1903 Springfield) \u00e8 un fucile a otturatore girevole-scorrevole statunitense che fu in servizio nella prima met\u00e0 del XX secolo.\nL'arma fu ufficialmente adottata il 18 giugno 1903 e prest\u00f2 per la prima volta servizio durante la Prima guerra mondiale per essere poi gradualmente rimpiazzata, a partire dal 1937 dal fucile semiautomatico M1 Garand. Il fucile rimase per\u00f2 in servizio durante la Seconda guerra mondiale dato che gli Stati Uniti non avevano abbastanza M1 da equipaggiare tutti i propri soldati. Nella seconda guerra mondiale, nella Guerra di Corea e nelle prime fasi della Guerra del Vietnam prest\u00f2 anche servizio come fucile di precisione.\nStoria.\nNel 1882, il fucile a otturatore girevole-scorrevole Remington-Lee. 45 (progettato nel 1879), con il suo innovativo caricatore amovibile, fu acquistato in quantit\u00e0 limitate dalla marina statunitense. Diverse centinaia di Remington-Lee M1882 furono anche presi in prova dall\u2019esercito ma l\u2019arma non venne mai adottata. La marina adott\u00f2 l\u2019M1885 e in seguito il nuovo M1895, ed entrambi prestarono servizio durante la Ribellione dei Boxer. Entrambi i fucili vennero utilizzati dall\u2019esercito durante la Guerra ispano-americana. Il caricatore amovibile del fucile Lee venne progettato da James Paris Lee e sarebbe stato negli anni seguenti fondamentale nei progetti militari. Altre operazioni mostrarono la necessit\u00e0 di un nuovo fucile, e cos\u00ec l\u2019esercito adott\u00f2 il nuovo Model 1892-99. Il fucile entr\u00f2 in servizio ufficialmente nel 1894 per essere poi sostituito dopo neanche dieci anni dal nuovo M1903.\nL\u2019adozione del nuovo M1903 fu preceduta da quasi trent\u2019anni di lavori e test che fecero tesoro delle lezioni apprese durante l'uso dello Springfield M1892-99 (la versione americana del fucile Krag-J\u00f8rgensen) e dall'incontro con il tedesco G 98. L\u2019M1903 fin\u00ec per rimpiazzare non solo il vecchio M1892-99, ma anche il M1895 Lee-Navy, lo M1885 Remington-Lee e il vecchio M1873 Trapdoor. Mentre dell\u2019M1892-99 esistevano sia la versione fucile che carabina, il nuovo Springfield venne prodotto unicamente con canna da 610\u00a0mm, adeguandosi alla tendenza svizzera e britannica di eliminare la doppia tipologia di arma.\nI due problemi che spesso emergevano nel precedente M1892-99 erano la lentezza nella ricarica dei caricatori e l\u2019impossibilit\u00e0 di sparare colpi ad alta velocit\u00e0 a causa delle pressioni troppo alte e quindi insostenibili per la camera di scoppio. Gli Stati Uniti avevano tentato l\u2019introduzione di nuove munizioni gi\u00e0 nel 1899 per l\u2019M1892-99, ma la chiusura a perno singolo dell\u2019arma si era rivelata insufficiente nel sostenere la pressione sviluppata. Sebbene fosse stata introdotta una lastrina per la ricarica dell\u2019M1892-99, era ormai chiara la necessit\u00e0 di un nuovo fucile. Dopo aver sperimentato l\u2019efficacia dei fucili Mauser nella Guerra ispano-americana del 1898, le autorit\u00e0 statunitensi decisero di adottare un nuovo fucile che riprendesse le caratteristiche migliori dell'arma tedesca.\nIl primo passo: l'adozione dell'arma.\nIl primo tentativo di creare un fucile che potesse sfruttare munizionamenti pi\u00f9 potenti e montare parti analoghe a quelle di un Mauser tedesco risale all\u2019inizio del XX secolo, quando la Springfield propose il suo prototipo M1900, che entr\u00f2 poi in produzione definitiva nel 1903, da cui la nomenclatura finale. In realt\u00e0 vi fu anche un fucile intermedio, denominato M1901, che la \"Springfield Armory\" era sicura sarebbe stato adottato, tanto che l'azienda aveva gi\u00e0 avviato la produzione delle componenti. Il prototipo venne migliorato e infine accettato, denominato e prodotto a partire in massa a partire dal 1903. L\u2019arma assunse il nomignolo colloquiale di \u201cought-three\u201d dalle ultime due cifre dell\u2019anno di produzione (03).\nIl Dipartimento della Guerra aveva attentamente analizzato e smontato diversi esemplari di Mauser M93 spagnoli catturati durante la Guerra ispano-americana e un\u00ec alcune delle caratteristiche presenti del Krag al M93, portando alla nascita del fucile M1903. Nonostante le aggiunte e le modifiche, il design alla base dell\u2019arma era pur sempre merito della Mauser, che impose al governo statunitense al pagamento di una multa di 3.000.000 $ per violazione di brevetto.\nA gennaio 1905, oltre 80.000 esemplari del nuovo fucile erano stati prodotti dalla \"Springfield Armory\". Il presidente Roosevelt si oppose alla decisione di applicare delle baionette ormai di vecchia concezione al nuovo fucile, che venne quindi dotato della nuova lama M1905: tale mossa costrinse anche a modificare tutti gli esemplari gi\u00e0 assemblati in modo che potessero inastare la nuova baionetta. Si approfitt\u00f2 di questa modifica per aggiornare il sistema di mira al nuovo standard M1904.\nI macchinari di produzione erano praticamente pronti quando fu suggerito un nuovo cambiamento. Durante le prove erano state proposti alcune migliorie, in primis l'adozione di una munizione di tipo \"spitzer\", introdotta per la prima volta dai francesi nel 1890. Il proiettile si sarebbe basato sull'ormai noto .30-03 ma piuttosto che un'ogiva a punta tonda da 220 grani (14 g) a 700\u00a0m/s, avrebbe presentato un'ogiva a punta (detta appunto \"spitzer\") da 152 grani (9,8 g) a 850\u00a0m/s. La nuova munizione venne standardizzata come Cartridge Ball, Caliber .30, Model of 1906, oggi nota in tutto il mondo come .30-06. Le mire del fucile furono tarate nuovamente per adattarsi alla nuova traiettoria (ben pi\u00f9 tesa della .30-03) della munizione. Quando ulteriori test dimostrarono che la maggiore efficacia del .30-06 si otteneva con canne da 24 pollici, si decise di produrre solo armi con tale canna sia per fanteria che cavalleria, e la stessa proposta fu in breve accolta e messa in pratica anche da Regno Unito e Germania.\nIl battesimo del fuoco: la Prima guerra mondiale.\nPer quando gli Stati Uniti entrarono in guerra nel 1917, erano stati prodotti 843.239 fucili dalla \"Springfield Armory\" e dalla \"Rock Island Arsenal\". La produzione prebellica, tuttavia, seguiva processi metallurgici alquanto discutibili. Alcuni castelli erano stati infatti sottoposti a temperature troppo elevate durante la forgiatura. Il carbonio veniva quindi espulso dall'acciaio durante la forgiatura e questo causava un'eccessiva fragilit\u00e0 dei castelli. Nonostante ci\u00f2 (con documenti che dimostrano inequivocabilmente dei problemi a livello di produzione), poche armi risultarono effettivamente inutilizzabili e/o pericolose: la stragrande maggioranza dei malfunzionamenti rilevati furono attribuiti alle munizioni spedite in Europa, che si rivelarono peraltro di pessima qualit\u00e0.\nNel dicembre del 1917 furono installati dei pirometri per tenere sotto controllo le tempartura durante il processo di forgiatura. La cosa avvenne attorno al fucile 800.000 (Springfield) e 285.507 (Rock Island Arsenal). I fucili precedenti vengono chiamati \"low-numbers\" M1903, quelli successivi \"double-heat-treated\" M1903.\nVerso la fine del conflitto, la Springfield cominci\u00f2 a produrre il M1903 Mk I. L'arma presentava una finestra sul lato sinistro del castello che permetteva il montaggio del \"Pedersen Device\", una sorta di kit di conversione che, montato al posto dell'otturatore, modificava il profilo della camera di scoppio dell'arma (adattandolo alla munizione 7,65 \u00d7 20 mm Longue, prodotta dai francesi appositamente per gli americani e solo in seguito adottata per la pistola Mod\u00e8le 35 e il mitra MAS 38) e permetteva di alimentare il fucile tramite un caricatore amovibile agganciato a 45\u00b0 sul lato sinistro del castello. Per facilitare l'espulsione del bossolo, anche il calcio il legno presenta uno scasso al di sotto della finestra.\nNel 1926, dopo aver sperimentato l'effetto a lungo raggio del proiettile 7,92 \u00d7 57 mm Mauser, gli Stati Uniti adottarono una nuova palla da 174 grani (4,8 g) standardizzata come Cartridge, Ball, Caliber .30, M1. La munizione M1, intesa prevalentemente per l'uso a lungo raggio tramite mitragliatrice, divenne rapidamente popolare tra i fucilieri per l'ottima precisione che offriva sulle lunghe distanze. Alla fine degli anni Trenta divenne tuttavia evidente che con lo sviluppo di mortai, artiglierie a lungo raggio e mitragliatrici camerate per il .50 BMG, la necessit\u00e0 di proiettili cos\u00ec potenti per le comuni armi da fanteria era pressoch\u00e9 sparita. Nel 1938, l'esercito torn\u00f2 sui propri passi e riadott\u00f2 la vecchia palla da 152 grani (9,8 g), denominandola stavolta Cartridge, Ball, Caliber .30, M2.\nIn servizio, l'M1903 fu apprezzato per la sua affidabilit\u00e0 e precisione, nonostante il persistere di alcuni problemi. La tacca di mira era situata in una posizione troppo avanzata e lontana dall'occhio del tiratore (risultando quindi difficilmente utilizzabile) e il mirino a lama anteriore (estremamente sottile e fragile) era difficile da individuare con poca luce. Il corpo dei Marines (USMC) dot\u00f2 i propri M1903 con una protezione per il mirino, assieme ad una tacca di mira anteriore pi\u00f9 spessa e resistente. Il nuovo percussore in due pezzi, inoltre, si rivel\u00f2 un notevole passo indietro rispetto all'otturatore monopezzo delle armi Mauser e fu spesso causa di numerosi problemi con l'arma.\nUn'arma in declino: la Seconda guerra mondiale.\nDurante la Seconda Guerra mondiale la produzione di M1903 venne affidata alla \"Remington Arms\" e alla \"Smith-Corona Typewriter\". La produzione presso la \"Remington\" cominci\u00f2 nel Settembre 1941 con matricola 3.000.000. A causa della grande richiesta di armi, le parti fresate vennero gradualmente riprogettate per la produzione tramite stampaggio, fino al momento in cui (300.000 fucili pi\u00f9 tardi) si decise di dare alle armi con tali modifiche una nuova denominazione (A3). Il calcio in legno di noce, una delle parti pi\u00f9 costose dell'arma, venne rimpiazzato con una nuova variante pi\u00f9 economica ma perfettamente utilizzabile. Tutte le parti in metallo dei fucili prodotti dalla Remington presentano una \"R\" incisa e ben visibile.\nLa produzione dell\u2019M1903 fu interrotta in favore del nuovo M1903A3. Il cambiamento pi\u00f9 evidente fu la sostituzione e semplificazione dei sistemi di mira, resi simili a quelli del nuovo M1 Garand. Il nuovo alzo fin\u00ec per rilevarsi tuttavia pi\u00f9 un problema che un miglioramento e tendeva a perdere la regolazione a causa delle vibrazioni. Altre modifiche riguardarono la linguetta del caricatore (realizzata ora in metallo stampato) che fu modificata cos\u00ec da prevenire un tipico malfunzionamento dell'arma che rendeva difficoltoso l'alimentazione arrivati al quarto colpo del caricatore.\nNel tardo 1942, anche la \"Smith-Corona Typewriter Company\" cominci\u00f2 la produzione della variante M1903A3 nei suoi stabilimenti di Syracuse, NY. Le parti prodotte dalla \"Smith-Corona\" sono di solito facilmente identificabili grazie all\u2019assenza di punzoni (solo gli otturatori risultano di tanto in tanto marcati con una X sul lato superiore). Per aumentare il numero di unit\u00e0 prodotte vennero adottate delle canne a doppia rigatura, mentre i requisiti per le leghe d\u2019acciaio impiegate si fecero meno rigorosi, in quello che viene comunemente chiamato \"War Emergency Steel\" (acciaio d\u2019emergenza in tempo di guerra). Questi fucili \u201calla buona\u201d venivano spediti con un foglietto che attestava l\u2019assenza di differenze di precisione con la versione standard. Col progredire della guerra, altre rifiniture e lavorazioni vennero progressivamente eliminate dagli M1903 per aumentare ancora di pi\u00f9 il ritmo di produzione.\nI fucili iniziali prodotti da \"Remington\" e \"Smith-Corona\" avevano una finitura grigio scuro/nero che ricordava l\u2019effetto ottenuto alla fine della Prima guerra mondiale con la parkerizzazione. Solo nel tardo 1943 si cominci\u00f2 ad usare una finitura pi\u00f9 chiara, che sar\u00e0 poi applicata anche nelle armi riarsenalizzatre dopo il conflitto.\n\u00c8 molto raro trovare fucili prodotti durante le due guerre con ancora montate le canne originali: tutte le munizioni usate nelle due guerre (salvo rare eccezioni) presentavano inneschi che depositavano sali corrosivi all'interno delle canne, portando alla formazione di ruggine e a lungo andare al danneggiamento irreversibile delle stesse. Questo fenomeno era ancora pi\u00f9 evidente nel Pacifico, dove l'elevata umidit\u00e0 e la manutenzione non sempre meticolosa acceleravano a dismisura il processo di corrosione.\nGli M1903 e M1903A3 furono usati per tutta la guerra a fianco del pi\u00f9 recente M1 Garand. I Marines erano ancora equipaggiati con questo fucile al momento delle prime operazioni nel Pacifico, come ad esempio a Guadalcanal e solo dalla met\u00e0 del 1943 i nuovi reparti venivano dotate di M1 Garand. Durante il conflitto, i Ranger americani continuarono ad usare lo M1903 piuttosto che il nuovo M1 Garand semiautomatico, ritenendo l'arma pi\u00f9 adatta per le loro missioni.\nLe ultime varianti (A3 e A4) degli M1903 furono consegnate nel febbraio del 1944. Per allora, la maggior parte delle truppe americane erano gi\u00e0 equipaggiate con i Garand; alcuni reparti, tuttavia, continuarono ad utilizzare gli M1903 fino alla fine della guerra, specialmente i Marines. L'arma rimase in servizio prevalentemente come fucile di precisione o ausilio per il lanciagranate.\nM1903A4: un fucile di precisione deludente.\nL\u2019M1903A4 fu il primo tentativo dell\u2019esercito di standardizzare un\u2019arma di precisione. Le meccaniche dell\u2019M1903A3 vennero montate su nuove calciature e furono aggiunti gli agganci per il mirino Weaver M330 (oppure 330C) da 2,2 ingrandimenti, rimuovendo allo stesso tempo i sistemi di mira metallici. Tuttavia, nonostante tutte le modifiche subite (inclusa la sostituzione delle canne con pezzi realizzati appositamente per incrementarne la precisione), l\u2019arma si rivel\u00f2 decisamente insoddisfacente quando usata in ruoli di precisione. I mirini \"Weaver\" (che poi assunsero le denominazioni militari rispettivamente M73 e M73B1) erano prima di tutto a bassa magnificazione (si pensi che le ottiche tedesche erano 4\u00d7 e 6\u00d7, contro i 2,2 delle ottiche americane), non erano impermeabili e si appannavano con estrema facilit\u00e0 (o peggio si riempivano di condensa) nei climi umidi. In questi ultimi casi, la mancanza di sistemi di mira convenzionali rendeva l\u2019arma un pesante fermacarte, inutilizzabile nel ruolo per cui era stata introdotta. Se utilizzato con le normali munizioni .30-06 M2, le prestazioni dell\u2019arma risultarono estremamente deludenti: non raramente i soldati che incappavano nei fucili di precisione tedeschi o giapponesi lasciavano la propria arma in favore di quella nemica. Il corpo dei Marines, fiutando i problemi che l'arma avrebbe portato, rifiut\u00f2 l'adozione della variante A4 preferendovi invece dei comuni M1903A1 modificati per il montaggio della particolare ottica Unertl 8\u00d7.\nNon solo gli Stati Uniti.\nLa polizia militare statunitense (MP) e il dipartimento per la guardia costiera utilizzarono fucili M1903 e M1903A3 durante la guerra. Anche diversi alleati degli Stati Uniti erano dotati di tali armi. Le forze di combattimento brasiliane (FEB), operative nella 5\u00aa Armata dispiegata in Italia, erano equipaggiate con fucili M1903. Nell\u2019agosto del 1943, le forze francesi comandate dal generale Charles de Gaulle vennero riequipaggiate dagli Stati Uniti con vecchi M1903 e fucili Enfield M1917. Lo Springfield divenne l\u2019arma maggiormente usata dall\u2019esercito francese fino alla fine del guerra, rimanendo in servizio anche nei reparti di sicurezza in Algeria e Indocina ben oltre la fine del conflitto.\nI fucili catturati dai tedeschi presero la denominazione Gewehr 249(a) in accordo con il manuale per la classificazione delle armi recuperate.\nIl secondo dopoguerra.\nDopo la Guerra di Corea era raro vedere in servizio regolare un M1903. Solo alcuni esemplari di M1903A4 di precisione rimasero in servizio per la Guerra del Vietnam, e gli ultimi manuali furono stampati prima del 1970. La marina continu\u00f2 a tenere alcuni esemplari a bordo delle proprie navi come fucili antimina.\nAl giorno d\u2019oggi, i fucili M1903 (assieme ai compagni M1 Garand, M14 e M1917 Enfield) sono comuni alla JROTC (\"Junior Reserve Officer Training Corps\") per l\u2019insegnamento alle reclute sul maneggio delle armi. I cadetti, durante le esibizioni, usano fucili dotati di calci in fibra di vetro, pi\u00f9 leggero e meno propensi a rompersi in caso di caduta rispetto agli standard in legno. Per ragioni di sicurezza, i modelli in dotazione all JROTC sono disarmati ostruendo la canna con un blocco di piombo fuso.\nSpecifiche.\nIl fucile pesava circa 3,95\u00a0kg con una lunghezza di 1.098\u00a0mm. Il fucile poteva montare all'occorrenza una baionetta M1905 da 450\u00a0mm. Nel 1906 il fucile venne modificato per poter impiegare la nuova munizione M1906 (ovvero il .30-06) in tutte le varianti che seguirono negli anni (M1 e M2 in particolare).\nIl fucile era comunemente alimentato con lastrine metalliche da 5 colpi e poteva, nelle mani di un tiratore esperto, raggiungere una cadenza di fuoco massima di 20 colpi al minuto. La dotazione di un soldato era di 12 lastrine, per un totale di 60 colpi. L'arma poteva comunque essere ricaricata anche inserendo i colpi uno a uno nel caricatore interno.\nI sistemi di mira potevano essere regolati in elevazione. Il mirino standard, fisso, prevedeva una taratura non regolabile fissata a 500 m. Alzando la scala graduata (questa regolabile anche in deriva) si poteva configurare l\u2019arma per tiri che andavano da un minimo di 100 ad un massimo molto ottimistico di 2.650 m.\nVarianti.\nEsistono Quattro varianti principali con nomenclatura ufficiale, sebbene vi siano anche numerose sotto-varianti:\n\"Bannerman Springfields\".\nAllo scoppio della Prima guerra mondale nel 1914, il magnate del surplus militare Francis Bannerman VI assembl\u00f2 circa 1.000 fucili M1903 da eccedenze che erano state ricamerate per sparare la munizione .303 British. Decise quindi di presentare queste armi all'esercito britannico, complete di baionetta e giberne portalastrine, in un accorato gesto patriottico. Sfortunatamente, la conversione era stata eseguita senza tenere conto di molti fattori e si not\u00f2 che la munizione. 303 (che \u00e8 di tipo flangiato) non veniva propriamente estratta dal caricatore per alimentare l'arma, causando inceppamenti costanti. Le armi vennero quindi marcate \"DP\" (ovvero \"drill purpose\") e cedute a quei centri di addestramento inglesi che si trovavano in quel momento senza armi."}
{"id": "530563", "revid": "228587", "url": "https://it.wikipedia.org/wiki?curid=530563", "title": "Lingua tibetana", "text": "La lingua tibetana o tibetano (nome nativo \u0f56\u0f7c\u0f51\u0f0b\u0f66\u0f90\u0f51\u0f0b, \"bod skad\") \u00e8 parlata dal popolo tibetano in una vasta area dell'Asia centrale e dai rifugiati tibetani sparsi in tutto il mondo: il tibetano scritto ha molta importanza nel Tibet, nel Kashmir e nelle regioni circostanti, soprattutto per il suo utilizzo nei testi buddhisti.\nVocabolario.\nNumeri cardinali.\nLa tabella indica i numeri cardinali in tibetano, birmano, cantonese, dialetto shanghainese, cinese e la traduzione italiana:\nSistema di scrittura.\nL'alfabeto tibetano ha 30 consonanti. Le vocali sono i, u, e, o. Come in altre scritture indiane ogni consonante include una \"a\", mentre le altre vocali sono scritte con altri segni.\nIn tibetano non esiste spaziatura ma si usa uno speciale segno, detto \"tseg\", per indicare la fine di ogni sillaba."}
{"id": "530564", "revid": "12067", "url": "https://it.wikipedia.org/wiki?curid=530564", "title": "NIPRNET", "text": ""}
{"id": "530565", "revid": "86599", "url": "https://it.wikipedia.org/wiki?curid=530565", "title": "Cratere Crookes", "text": "Crookes \u00e8 un cratere lunare di 48,25 km situato nella parte sud-orientale della faccia nascosta della Luna, appena a sud-ovest del grande cratere Korolev. Pi\u00f9 a sud-ovest si trova il cratere McKellar.\nIl bordo di questo cratere ha un'albedo relativamente elevata, rispetto alla norma delle formazioni lunari, e si trova al centro di una raggiera. Il materiale della raggiera forma un tappeto quasi continuo fino a circa un diametro di distanza dal bordo, dove si suddivide in raggi ed in una moltitudine di macchie isolate. La raggiera si estende per diverse centinaia di chilometri, fino ad invadere una parte cospicua del bacino di Korolev. \nCrookes ha un margine affilato e non mostra segni sostanziali di erosione, caratteristiche che ne suggeriscono un'et\u00e0 relativamente giovane. Le pendici interne sono abbastanza ampie e mostrano segni di frane verso l'interno. Appena ad est del centro si trova un modesto picco centrale.\nIl cratere \u00e8 dedicato al chimico e fisico britannico William Crookes\nC.rateri correlati.\nAlcuni crateri minori situati in prossimit\u00e0 di Crookes sono convenzionalmente identificati, sulle mappe lunari, attraverso una lettera associata al nome."}
{"id": "530566", "revid": "1573940", "url": "https://it.wikipedia.org/wiki?curid=530566", "title": "Gush Shalom", "text": "Gush Shalom (in lingua ebraica: \u05d2\u05d5\u05e9 \u05e9\u05dc\u05d5\u05dd, \"Il blocco della pace\") \u00e8 un movimento pacifista di sinistra, un'organizzazione extra-parlamentare indipendente da qualsiasi partito politico che nella sua dizione vuole probabilmente contrapporrsi al \"Gush Emunim\" (il Blocco della gente): un'organizzazione militante di destra. \u00c8 stata fondata nel 1993 da Uri Avnery.\nIl movimento ha sempre condannato l'occupazione militare israeliana in Cisgiordania e nella Striscia di Gaza, e denuncia che l'esercito israeliano commette giornalmente crimini di guerra nei Territori Occupati. Il movimento sostiene l'obiezione di coscienza dei militari israeliani che rifiutano di servire nei Territori e difende il diritto al ritorno per i profughi palestinesi.\nGli attivisti di Gush Shalom si confrontano regolarmente con le forze di sicurezza israeliane nei luoghi dove vengono costruiti insediamenti per coloni in Cisgiordania e lungo la linea dove viene edificata la barriera difensiva antiterrorismo tra Israele e i Territori."}
{"id": "530568", "revid": "1226", "url": "https://it.wikipedia.org/wiki?curid=530568", "title": "De Re Aedificatoria", "text": ""}
{"id": "530571", "revid": "125727860", "url": "https://it.wikipedia.org/wiki?curid=530571", "title": "Sport Club Internacional", "text": "Lo Sport Club Internacional, conosciuto come Internacional e in lingua italiana come \"Internacional di Porto Alegre\", \u00e8 una societ\u00e0 calcistica della citt\u00e0 di Porto Alegre, nella regione del Rio Grande do Sul, in Brasile.\nFondata il 4 aprile 1909, la societ\u00e0 gioca le partite casalinghe nello \"Stadio Jos\u00e9 Pinheiro Borda\", conosciuto e chiamato solitamente come \"Stadio Gigante da Beira-Rio\", che ha una capienza di 56.000 spettatori. I colori sociali sono il rosso e il bianco: maglia rossa, calzoncini bianchi e calzettoni bianchi. L'Internacional ha una grande rivalit\u00e0 con il Gr\u00eamio, squadra della stessa citt\u00e0, e il derby a cui danno vita \u00e8 noto come \"Gre-Nal\".\nIl maggiore successo del club risale al 2006, quando divenne campione del mondo battendo il a Yokohama nella finale del Mondiale per club 2006. \u00c8 l'unico club brasiliano \u2013 e l'unico in Sudamerica \u2013 ad avere vinto tutte e cinque le competizioni per club attualmente vigenti a livello internazionale (Copa Libertadores, Copa Sudamericana, Recopa Sudamericana, Coppa Suruga Bank e la Coppa del mondo per club FIFA).\nStoria.\nFondazione e i primi cinquant'anni.\nAll'inizio del XX secolo, tre ragazzi, i fratelli Henrique e Jos\u00e9 Poppe Le\u00e3o, insieme a Luiz Madeira Poppe e Gioacchino Guerreschi, figlio di immigrati italiani del Veneto, appena arrivati a Porto Alegre, desideravano poter giocare a calcio. Non vennero ammessi in nessuna squadra della citt\u00e0, e cos\u00ec decisero di fondare un loro club.\nNella notte di luned\u00ec 4 aprile 1909, nel seminterrato di una casa, 40 ragazzi (il doppio delle persone attese alla riunione), guidati dai tre gi\u00e0 nominati, fondarono lo \"Sport Club Internacional\". Gli anni quaranta sono stati notevoli per il club: la formazione denominata \"Rolo Compressor\" (rullo compressore) domin\u00f2 la scena a livello statale, ottenendo sei campionati del Rio Grande do Sul, quota che verr\u00e0 superata negli anni settanta con ben otto campionati successivi vinti dall\u00b4Inter. Quella squadra incluse alcuni degli elementi di spicco della storia del club, tra cui Alfeu, Tesourinha, Abigail, Carlitos e Ad\u00e3ozinho. Il termine \"Rolo Compressor\" fu coniato per rappresentare la forza con cui l'Internacional superasse i club avversari. La societ\u00e0 portoalegrense forn\u00ec inoltre la maggior parte dei convocati per la Nazionale che vinse il Campionato Panamericano 1956, tenutosi in Messico.\nNegli anni sessanta si decise di abbandonare lo stadio Eucaliptos, oramai inadeguato a contenere il numero di sostenitori del club: il 6 aprile 1969, dopo dieci anni di lavori, venne inaugurato lo Stadio Beira-Rio.\nAnni '70 e '80.\nNel 1975, l'Internacional divenne la prima squadra di Rio Grande do Sul ad aggiudicarsi il campionato brasiliano, permettendo al calcio ga\u00facho di oltrepassare le frontiere statali con uno storico 1-0 (rete di El\u00edas Figueroa) sul Cruzeiro, squadra del Minas Gerais, al Gigante da Beira-Rio. Inoltre fu al Beira-Rio che l'Internacional divenne due volte campione di Brasile, nel 1976 contro il Corinthians, vincendo per 2-0.\nNel 1979, l'Internacional divenne la prima e unica squadra a vincere il campionato brasiliano senza subire neanche una sconfitta. L'ultima gara, quella decisiva, fu una vittoria sul Vasco da Gama col punteggio di 2-1. Le vittorie proseguirono l'anno dopo a livello internazionale: nel 1980 la squadra riusc\u00ec a raggiungere le finali di Coppa Libertadores, perdendo per\u00f2 contro il Nacional Montevideo.\nAnni '90.\nNel 1992, con una vittoria per 1-0 sulla Fluminense al Beira-Rio, l'Internacional mise in bacheca la Coppa del Brasile. Grazie a questo successo i portalegrensi guadagnarono il diritto di partecipare alla Coppa Libertadores 1993. Dopo tre pareggi, tre sconfitte e nessuna vittoria in un girone con Flamengo (Brasile), America de Cali e (entrambe squadre colombiane), l'Internacional venne per\u00f2 eliminato al primo turno. Sarebbero dovuti passare 13 anni prima che i \"Colorados\" tornassero a giocare nella Libertadores.\nUltimo decennio.\nIl club and\u00f2 vicino alla retrocessione per due volte, nel 1999 e nel 2002. Nella prima occasione, la partita della possibile salvezza era contro il Palmeiras, nello stadio Gigante da Beira-Rio. Quella partita \u00e8 degna di menzione in quanto, dopo il gol dell'Internacional, sparirono quasi tutti i palloni nello stadio, il che caus\u00f2 numerose interruzioni e conseguenti perdite di tempo. La gara si chiuse 1-0 e l'Internacional rimase in S\u00e9rie A.\nNella seconda occasione, nel 2002, la squadra doveva giocare una gara decisiva contro il Paysandu a Bel\u00e9m; l'Internacional riusc\u00ec a vincere per 2-0, mantenendo il proprio posto in massima serie.\nNel 2005 l'Internacional giunse secondo nel campionato brasiliano, pareggiando il match decisivo con il Corinthians all'ultimo turno, dopo una stagione controversa che aveva visto annullate diverse partite truccate per uno scandalo scommesse. Nel 2006, l'Internacional si \u00e8 aggiudicato i pi\u00f9 importanti titoli della sua storia: la Coppa Libertadores e il Coppa del mondo per club 2006 (battuto il Barcellona 1-0 a Yokohama). Vincendo la Recopa Sudamericana l'anno dopo, l'Internacional si \u00e8 assicurato un \"treble\" (Recopa, Mondiale e Coppa Libertadores).\nLa prima vittoria della Libertadores.\nIl 16 agosto 2006, l'Internacional riusc\u00ec ad assicurarsi un pareggio contro i connazionali del San Paolo nella gara di ritorno della finale di Coppa Libertadores, venendo incoronato campione del Sud America per la prima volta nella sua storia.\nIl cammino incluse otto vittorie, cinque pareggi e una sola sconfitta, contro gli ecuadoriani del LDU nei quarti di finale. Per vincere il titolo, l'Internacional dovette sconfiggere, tra gli altri, due club che avevano vinto il torneo tre volte - gli uruguagi del Nacional e il San Paolo, campioni in carica.\nAl Morumbi, Rafael S\u00f3bis and\u00f2 a segno due volte nel secondo tempo prima che il difensore Edcarlos segnasse per il San Paolo. L'Internacional aveva bisogno soltanto di un pareggio nella gara di ritorno in casa: difatti riusc\u00ec a sfruttare al meglio il vantaggio casalingo e si qualific\u00f2 per il Mondiale per club, da giocare in dicembre in Giappone.\nL'attaccante Fernand\u00e3o, che, insieme a Tinga, aveva segnato nella finale al Beira-Rio, fu uno dei 14 giocatori che chiusero come capocannonieri della Libertadores con cinque reti. Venne votato migliore in campo nella gara contro il San Paolo e si port\u00f2 a casa la Toyota Corolla data come premio dallo sponsor Toyota. Fernand\u00e3o mise l'auto all'asta e diede il denaro raccolto ad organizzazioni benefiche.\nCampioni del mondo.\nCon la vittoria nella Libertadores, l'Internacional si guadagn\u00f2 un posto per i Campionato mondiale per club FIFA 2006, insieme agli altri campioni continentali del Barcellona (Spagna), del Am\u00e9rica (Messico), dell'Al-Ahly (Egitto), dello Jeonbuk Motors (Corea del Sud) e dell'Auckland City (Nuova Zelanda).\nDopo un turno preliminare tra i campioni d'Asia, d'Africa, d'Oceania e di Centro-Nord America, l'Internacional venne accoppiato per giocare la semifinale con gli egiziani dell'Ahly. I brasiliani segnarono con Alexandre Pato ma concessero il pareggio nel secondo tempo. Il sostituto Luiz Adriano riusc\u00ec per\u00f2 a segnare il gol della vittoria portando la squadra in finale contro il Barcellona. Gli spagnoli erano arrivati in finale dopo un 4-0 sul Club Am\u00e9rica.\nA quattro anni di distanza da quel successo, l'Internacional si \u00e8 assicurata la possibilit\u00e0 di replicarlo, ottenendo la qualificazione al Mondiale per club prima ancora di disputare la finale di Coppa Libertadores, vista l'impossibilit\u00e0 per gli avversari, i messicani del Chivas Guadalajara, di poter rappresentare la CONMEBOL nel Mondiale per club FIFA. Il 18 agosto arriva comunque la conquista della seconda Coppa Libertadores, dopo aver battuto il Chivas sia all'andata (2-1) che al ritorno a Porto Alegre (3-2). La difesa del titolo mondiale conquistato quattro anni prima per\u00f2 non riesce: l'Internacional, infatti, viene eliminato dalla Coppa del mondo per club FIFA 2010 (vinta dall'Internazionale di Milano) in semifinale dal TP Mazembe per 2-0: per la prima volta nella storia, la finale di Coppa del mondo per club non viene giocata da un club sudamericano.\nIl 10 aprile 2011, dopo il licenziamento di Celso Roth, viene ingaggiato come allenatore Paulo Roberto Falc\u00e3o che aveva gi\u00e0 giocato con i \"Colorado\" dal 1973 al 1979.\nRetrocessione in Serie B e immediata risalita.\nNella stagione 2016 la squadra, dopo un ottimo avvio iniziale, in cui finisce anche in testa per alcune giornate, inizia una lenta discesa verso la parte bassa della classifica. In Coppa del Brasile la squadra riesce ad arrivare fino alle semifinali, in cui si arrende all'Atletico Mineiro. All'ultima giornata, l'11 Dicembre, i Colorado non vanno oltre l'1-1 contro la Fluminense, concludendo il campionato al quart'ultimo posto, e retrocedendo per la prima volta nella loro storia retrocede in Serie B. Il giorno successivo viene sostituito l'allenatore Lisca con Ant\u00f4nio Carlos Zago. La squadra riesce a ritornare immediatamente in serie A, chiudendo al secondo posto in Serie B nel 2017.\nVittoria sfiorata in campionato.\nIl campionato 2020 vede inizialmente l'Inter in lotta per la qualificazione alla Coppa Libertadores. Nel girone di ritorno, a seguito di un'inaspettata lunga serie di risultati positivi, la squadra inizia a scalare la classifica, fino a ritrovarsi a lottare sorprendentemente per la vittoria del campionato. Alla 30\u00b0 giornata i Colorado si trovano al secondo posto, a pari punti con l'Atletico Mineiro e a un solo punto dal San Paolo. Il turno successivo i riograndensi battono e superano in classifica proprio il San Paolo e, complice anche il pareggio del Mineiro contro il Gremio, finiscono in testa al campionato in solitaria.\nColori e simbolo.\nStemma.\nLo stemma ufficiale dell'Internacional presenta le iniziali in bianco, intersecate su sfondo rosso. Il logo \u00e8 sormontato da sei stelle: cinque sono dorate e simboleggiano le vittorie dei tre campionati brasiliani, della Coppa di Brasile e della Coppa Libertadores, mentre la sesta, pi\u00f9 grande e color argento, \u00e8 posizionata sopra le altre e ricorda la conquista della Coppa del mondo per club 2006.\nBandiera.\nLa bandiera ufficiale del club \u00e8 rettangolare ed \u00e8 divisa, dall'angolo superiore del lato dell'asta all'angolo inferiore opposto, in due triangoli rettangoli. Il triangolo con la base sull'asta \u00e8 rosso, e riporta lo stemma ufficiale e la data di fondazione (1909), mentre quello con la base sul bordo esterno \u00e8 bianco.\nInno.\nL'inno ufficiale del club e della tifoseria si intitola \"Celeiro de Ases\" (che significa \"Fabbrica di Assi\"). Venne composto nel 1957 da N\u00e9lson Silva, compositore carioca che abitava a Porto Alegre.\nMascotte.\nLa mascotte della squadra \u00e8 il saci, un personaggio del folclore brasiliano.\nStrutture.\nStadio.\nL'attuale stadio dell'Internacional \u00e8 il \"Jos\u00e9 Pinheiro Borda\", detto Stadio Beira-Rio o Gigante da Beira-Rio. Inaugurato nel 1969, ha una capacit\u00e0 massima di 56.000 spettatori. Il Beira-Rio ha rimpiazzato l'Est\u00e1dio dos Eucaliptos, impianto che tra l'altro ospit\u00f2 due gare dei Mondiali 1950. Il Beira-Rio \u00e8 ritenuto uno degli stadi che ospiter\u00e0 di sicuro delle gare nell'eventualit\u00e0 di una Coppa del Mondo da giocare in Brasile nel 2014.\nInaugurazione.\nLo stadio Gigante da Beira-Rio venne inaugurato nel sereno pomeriggio di domenica 6 aprile 1969, con una partita vinta dall'Internacional 2-1 sui portoghesi del . I tifosi dell'Internacional aiutarono a edificare lo stadio, trasportando cemento, scatole di chiodi, barre di metallo e mattoni: la fatica della gente fu essenziale nella costruzione dell'impianto. Nei primi tempi, lo stadio poteva contenere pi\u00f9 di 90.000 spettatori; ora, con la moderna regolamentazione FIFA, la capacit\u00e0 \u00e8 di circa 58.306 tifosi.\nIl Centro Sportivo.\nInsieme allo stadio, il club possiede anche il Centro Sportivo di Beira-Rio, che include campi di allenamento, il palazzetto di Gigantinho e il centro nautico. Le squadre di ogni categoria lavorano insieme: in tal modo, per esempio, anche i giocatori under-15 possono intrattenersi con i propri idoli della prima squadra. Il centro sportivo comprende anche ristoranti, quartieri generali dei giocatori, sale per l'allenamento specifico, negozi, un museo, stanze per il consiglio di amministrazione, zone per le riunioni, per il marketing e per le telefonate, un parcheggio e una banca. Ha anche uno degli spogliatoi meglio equipaggiati del Brasile, uno dei pi\u00f9 completi e lussuosi nel mondo, inaugurato nel 2004.\nIl Gigantinho \u00e8 il pi\u00f9 grande palazzetto sportivo di propriet\u00e0 di un club nel paese. Ha una capacit\u00e0 di 18.000 persone e perfette condizioni di sicurezza, di acustica e di luminosit\u00e0 per ogni tipo di evento, come concerti musicali o concorsi pubblici.\nGiocatori.\n\"Elenco dei \"Craques Colorados\" dal sito ufficiale.\""}
{"id": "530572", "revid": "4175", "url": "https://it.wikipedia.org/wiki?curid=530572", "title": "Internacional Porto Alegre", "text": ""}
{"id": "530576", "revid": "339392", "url": "https://it.wikipedia.org/wiki?curid=530576", "title": "Highlander, l'ultimo immortale", "text": ""}
{"id": "530578", "revid": "124694591", "url": "https://it.wikipedia.org/wiki?curid=530578", "title": "Cratere Crozier", "text": "Crozier \u00e8 un cratere lunare di 22,51 km situato nella parte sud-orientale della faccia visibile della Luna, lungo il margine sudoccidentale del Mare Fecunditatis. Crozier si trova a est-nord-est del cospicuo cratere Colombo ed a sud-est del piccolo cratere Bellot.\nIl bordo di questo cratere \u00e8 sottile e distorto, e presenta rigonfiamenti nelle zone a nord-ovest, sud-ovest e sud-est. Il pianoro interno \u00e8 stato ricoperto da una colata di lava basaltica, che \u00e8 arrivata quasi al livello del bordo. L'interno ha una bassa albedo, simile a quella del vicino mare lunare. Anche i vicini crateri satelliti \"Crozier D\", a est, e \"Crozier M\", a sud-est, sono stati invasi dalla lava.\nIl cratere \u00e8 dedicato all'esploratore irlandese Francis Crozier. \nCrateri correlati.\nAlcuni crateri minori situati in prossimit\u00e0 di Crozier sono convenzionalmente identificati, sulle mappe lunari, attraverso una lettera associata al nome."}
{"id": "530580", "revid": "767487", "url": "https://it.wikipedia.org/wiki?curid=530580", "title": "Sai che c'\u00e8 di nuovo?", "text": "Sai che c'\u00e8 di nuovo? (\"The Next Best Thing\") \u00e8 un film del 2000, diretto da John Schlesinger. \u00c8 una commedia statunitense dai toni drammatici, interpretata da Madonna e Rupert Everett. Questo \u00e8 l'ultimo film del regista John Schlesinger, morto il 25 luglio 2003.\nTrama.\nAbbie e Robert, lei etero lui gay, sono amici per la pelle. Dopo la morte di un amico comune la loro amicizia si rafforza tanto da farli andare a letto insieme. Abbie rimane incinta e i due decidono di formare una famiglia. Quando per\u00f2 Abbie si innamora di un altro uomo tra i due scoppia una battaglia legale per l'affido del bambino.\nColonna sonora.\nLa colonna sonora del film comprende alcuni pezzi di Manu Chao e di Christina Aguilera, nonch\u00e9 altre due canzoni della stessa Madonna. Le due canzoni sono \"American Pie\", cover del celebre successo degli anni settanta di Don McLean, e la ballata \"Time Stood Still)\". I cori nella canzone \"American Pie\" sono stati eseguiti da Rupert Everett.\nAccoglienza.\nIl film \u00e8 stato un flop al botteghino. Il film ha infatti incassato globalmente poco pi\u00f9 di 24 milioni di dollari contro un budget di 25 milioni di dollari. Oltre ad essere stato un flop, il film ha anche ricevuto pareri molto negativi da parte della critica."}
{"id": "530585", "revid": "254059", "url": "https://it.wikipedia.org/wiki?curid=530585", "title": "Giorgio d'Alemagna", "text": "Biografia.\nDi fede angioina, fu uomo di grande autorit\u00e0 alla corte della regina Giovanna II e del re Renato d'Angi\u00f2. Gi\u00e0 governatore del Ducato di Calabria in nome di Luigi III d'Angi\u00f2 dal 1424 al 1426 e vicer\u00e9 di Napoli nel 1423 e nel 1425, fu uno dei baroni facenti parte del consiglio di reggenza che govern\u00f2 il Regno di Napoli dalla morte di Giovanna II all'arrivo della nuova regina Isabella di Lorena.\nInviato da re Renato a Genova e Marsiglia, alla sconfitta del sovrano angioino nella lotta per il dominio del regno napoletano, lo segu\u00ec in Provenza, dove rimase per qualche tempo. Tornato a Napoli, fu perdonato dal vincitore Alfonso V d'Aragona, che gli riassegn\u00f2 i suoi feudi e lo nomin\u00f2 tra i consiglieri facenti parte del Sacro Regio Consiglio, dove sedette per molti anni.\nAlla morte del sovrano aragonese e allo scoppio della violenta guerra per la successione, all'inizio fu tra i pochi baroni rimasti fedeli al re Ferrante d'Aragona, figlio naturale e successore designato del padre, poi nel 1460 ader\u00ec anch'egli alla congiura contro il sovrano, arrendendosi soltanto nel 1462.\nFu conte di Buccino (Salerno) dal 1407 alla sua morte (1467/1468, conte di Capaccio (Salerno) e signore di vari feudi in Principato Citra (Castel San Lorenzo, Castelnuovo Cilento, Laviano, Ricigliano, ecc.) e Basilicata (Bella, Castelgrande, Rapone, Balvano, ecc.) che gli furono confiscati per la sua partecipazione alla rivolta e che riusc\u00ec a recuperare solo parzialmente in seguito.\nDalla moglie Sveva Orsini ebbe Paolo, Pirro, Luigi e Sunene, tra cui furono divisi i feudi recuperati."}
{"id": "530587", "revid": "1086846", "url": "https://it.wikipedia.org/wiki?curid=530587", "title": "Associazione Sportiva Roma 1970-1971", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1970-1971.\nStagione.\nDurante la campagna acquisti del 1970, il presidente Marchini cede alla i cosiddetti gioielli della squadra giallorossa, le tre giovani promesse: il terzino Luciano Spinosi, il centrocampista Fabio Capello e l'attaccante Fausto Landini. Alla notizia, la reazione dei tifosi \u00e8 devastante con manifestazioni di piazza e bandiere bruciate davanti alla sede sociale; le pesanti cessioni trovano il parere negativo anche dell'allenatore Herrera, che si trova tra le mani una squadra notevolmente indebolita.\nIn cambio dei talenti giallorossi, la Juve oltre circa 700 milioni, cede alla Roma anche quattro giocatori, per rimpiazzare i partenti: il centrocampista spagnolo Luis del Sol, grande campione ma giunto ormai a fine carriera, il centrocampista avanzato Roberto Vieri, giocatore virtuoso, eccentrico e dal carattere difficile, la punta Gianfranco Zigoni, discreto attaccante rapido e imprevedibile, e il giovane difensore Paolo Vigan\u00f2. Per tentare di placare gli umori del pubblico, il presidente porta inoltre un'altra stella verso il viale del tramonto: il brasiliano Amarildo, dalla , sostituto di Pel\u00e9 al .\nUna serie di accuse nei confronti dell'allenatore da parte del presidente incrinano definitivamente i rapporti tra i due e Herrera viene sostituito a stagione in corso da Luciano Tessari che traghetta la squadra fino alla fine del campionato, conclusosi con il sesto posto.\nMaglie e sponsor.\nLo sponsor tecnico \u00e8 Lacoste. La divisa primaria \u00e8 costituita da maglia bianca bordata di giallorosso, cos\u00ec come nei pantaloncini e calzettoni; in trasferta viene usata una maglia rossa bordata di giallo, pantaloncini bianchi e calzettoni rossi bordati di giallo. I portieri usano una maglia nera bordata di giallorosso abbinata a calzoncini neri e calzettoni rossi bordati di giallo.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 70/71\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530590", "revid": "767487", "url": "https://it.wikipedia.org/wiki?curid=530590", "title": "Willy Hess", "text": "Biografia.\nHa studiato pianoforte e musicologia tra il 1926 e il 1930 al conservatorio e all'universit\u00e0 di Zurigo e di Berlino. Ha poi lavorato come insegnante di musica, compositore, critico musicale e musicologo. Tra il 1942 e il 1971 ha anche suonato il fagotto nella Winterthur Stadtorchester, l'orchestra della sua citt\u00e0 natale. Ha scritto delle sonate per fagotto ed orchestra, per viola e pianoforte, per viola e fagotto, per viola sola, per flauto e violoncello e per flauto e pianoforte.\nWilly Hess ha al suo attivo oltre 400 pubblicazioni di carattere musicologico ma \u00e8 noto soprattutto per i suoi studi sulla vita e le opere di Ludwig van Beethoven. Fra questi, oltre ad alcuni saggi sulle diverse versioni del Fidelio, il lavoro pi\u00f9 importante \u00e8 sicuramente la redazione cosiddetto \"Catalogo Hess\" (\"Verzeichnis der nicht in der Gesamtausgabe ver\u00f6ffentlichten Werke Ludwig van Beethovens\", Breitkopf &amp; H\u00e4rtel, Lipsia-Wiesbaden, 1957) che assegna una propria numerazione alle opere di Beethoven.\nIniziato nel 1931 come semplice elenco delle \"opere\" di Beethoven non incluse nella vecchia edizione completa ottocentesca delle sue composizioni (\"Beethoven-Gesamtausgabe\", Breitkopf &amp; H\u00e4rtel, Lipsia, 1862-1865; un volume supplementare \u00e8 apparso nel 1888), il catalogo ha avuto tre edizioni successive alla prima (nel 1937, nel 1953 e la definitiva nel 1957). L'edizione del 1953 (la terza e penultima) \u00e8 stata redatta e pubblicata esclusivamente in italiano, con la cura e traduzione del suo amico e collega prof. Giovanni Biamonti, per l'Accademia nazionale di Santa Cecilia (nell\"'Annuario dell'Accademia Nazionale di Santa Cecilia - 1951-1952\", tipografia Romano Mezzetti, Roma, 1953, p. 301-67; anche in edizione separata sotto forma di estratto del citato annuario)."}
{"id": "530593", "revid": "1494169", "url": "https://it.wikipedia.org/wiki?curid=530593", "title": "Leopoldville", "text": ""}
{"id": "530596", "revid": "77358", "url": "https://it.wikipedia.org/wiki?curid=530596", "title": "SC Internacional", "text": ""}
{"id": "530598", "revid": "4175", "url": "https://it.wikipedia.org/wiki?curid=530598", "title": "Internacional di Porto Alegre", "text": ""}
{"id": "530601", "revid": "1754196", "url": "https://it.wikipedia.org/wiki?curid=530601", "title": "Wizard", "text": ""}
{"id": "530619", "revid": "547992", "url": "https://it.wikipedia.org/wiki?curid=530619", "title": "Corrado Grabbi", "text": "Biografia.\nSoprannominato \"Ciccio\" fin da piccolo, \u00e8 nipote di Giuseppe Grabbi, mediano della degli anni 1920, a sua volta vincitore di un titolo nazionale nella stagione 1925-1926; anche il padre, Luigi, ha giocato nelle giovanili del club bianconero, fino ad arrivare alla Primavera, mentre il figlio Edoardo ha effettuato la trafila nel vivaio del club torinese, fino ai Giovanissimi. \u00c8 cresciuto a pochi passi dallo stadio Comunale di Torino, dove si allenava all'epoca la Juventus: una volta arrivato nelle giovanili della squadra bianconera, da centrocampista fu spostato subito al reparto pi\u00f9 avanzato.\nIn giovane et\u00e0 Grabbi non supera l'esame di maturit\u00e0 e si definisce un \u00abgeometra mancato\u00bb. Sposato con Elisa, la coppia ha due figli.\nCaratteristiche tecniche.\nGiocatore.\nEmerso agli esordi come un centravanti molto dotato sia fisicamente sia tecnicamente, ci\u00f2 nonostante numerosi infortuni ne hanno fortemente minato la carriera, costringendolo dapprima a ciclici stop e infine a un precoce ritiro dall'attivit\u00e0 agonistica.\nCarriera.\nGiocatore.\nGli inizi alla Juventus, prestiti vari.\nDopo esser cresciuto nelle giovanili della , dov'era anche capitano, per la stagione 1993-1994 pass\u00f2 in prestito allo , tra i dilettanti. Per l'annata seguente torn\u00f2 alla Juventus, dove fece la spola tra le giovanili di Antonello Cuccureddu, con cui vinse la Coppa Italia Primavera, e la prima squadra di Marcello Lippi, con cui esord\u00ec in Serie A l'11 dicembre dello stesso anno, nella gara dell'Olimpico di Roma contro la vinta 4-3 dai bianconeri, realizzando nell'occasione il suo primo e unico gol in maglia bianconera; cinque giorni prima aveva gi\u00e0 fatto il suo debutto assoluto in campo europeo, nella gara di Coppa UEFA contro gli austriaci dell'. Al termine della stagione 1994-1995, pur da comprimario pot\u00e9 fregiarsi delle vittorie bianconere in Serie A e in Coppa Italia, che rimarranno gli unici trofei della sua carriera professionistica.\nL'anno successivo venne mandato in prestito prima alla , dove stent\u00f2 a segnare (1 gol in 8 partite) e poi, da novembre, al , in entrambi i casi in Serie B: anche a Verona non riuisc\u00ec a segnare con continuit\u00e0, realizzando solo 2 gol in 18 sfide di campionato. Nel 1996 pass\u00f2 poi al , compagine di Serie C con cui sigl\u00f2 30 gol in 58 partite. Come emerso dalla sua testimonianza contro Luciano Moggi e suo figlio Alessandro nell'ambito del processo Gea World, nel 1997 Grabbi si sarebbe dovuto trasferire al ma, di fronte al rifiuto del giocatore, l'ex dirigente della Juventus gli rispose: \u00abdovresti giocare nel giardino di casa tua\u00bb; Secondo lo stesso Grabbi, \u00abhanno cercato di distruggermi, in Italia, altrimenti non si spiegherebbe perch\u00e9 stavo in retrovia nel Modena in Serie C e [dopo qualche anno, \"ndr\"] il Blackburn ha investito su di me 22 miliardi di vecchie lire.\u00bb\nTernana.\nLe prestazioni offerte nel biennio in Emilia convinsero la ad acquistarlo nel luglio del 1998. Durante il periodo in Umbria usc\u00ec illeso da un incidente d'auto sul raccordo autostradale Terni-Orte. Nella prima stagione con la squadra umbra fu frenato da una rara malattia, il morbo di Ledderhose, che gli imped\u00ec quasi di camminare e per la quale fin\u00ec spesso sotto i ferri, segnando solamente 2 gol (contro e, dal dischetto, ) in 14 incontri di campionato.\nDopo essere stato operato dai medici della Juventus per la prima volta nel giugno del 1998, and\u00f2 in prestito per un'annata al dove realizz\u00f2 13 gol. In questo periodo esplet\u00f2 anche gli obblighi di leva, guarendo completamente dalla malattia nell'ottobre del 1999 e prendendosi cinque mesi di convalescenza. Torn\u00f2 cos\u00ec a Terni dove nel 2000-2001 disput\u00f2 la miglior stagione della sua carriera, con 20 gol e 15 assist che lo fecero entrare nel cuore dei tifosi rossoverdi; in quell'annata Grabbi form\u00f2 un prolifico trio d'attacco con Massimo Borgobello e Fabrizio Miccoli, portando la compagine rossoverde a sfiorare la promozione in Serie A.\nL'esperienza inglese, l'inizio del declino.\nIn virt\u00f9 di ci\u00f2 attir\u00f2 le attenzioni degli inglesi del , che ne acquistarono il cartellino nel luglio del 2001 in cambio di 22 miliardi di lire (6,7 milioni di sterline): l'acquisto, avallato dal tecnico Graeme Souness, si rivel\u00f2 tuttavia un flop tanto che, secondo la stampa britannica, mai tanti soldi furono buttati \u00abnella spazzatura\u00bb; ancora oggi \u00e8 considerato uno dei peggiori trasferimenti nella storia della Premier League, campionato in cui non riusc\u00ec a incidere segnando solo 1 gol in 14 presenze e venendo dunque girato in prestito al , in Serie B, nel gennaio del 2002. Neanche in Sicilia seppe riproporre la forma avuta nell'ultimo periodo a Terni, ma contribu\u00ec comunque alla conquista della salvezza grazie alla doppietta firmata, nell'ultimo turno, contro il . Rientrato in Inghilterra, Souness prov\u00f2 a dargli un'altra chance in Premier League ma Grabbi deluse nuovamente le aspettative: in 41 incontri tra campionato e coppe realizz\u00f2 solo 5 gol e, ormai stanco di lui, nel gennaio del 2004 il Blackburn lo cedette a titolo definitivo e gratuito all'. Grabbi giustific\u00f2 le sue mediocri prestazioni oltremanica con il difficile ambientamento al calcio e al clima britannico, aggiungendo anche i difficili rapporti con i suoi compagni di squadra.\nRitornato in Italia, si present\u00f2 nelle Marche completamente fuori forma e dopo un paio di mesi s'infortun\u00f2; rientr\u00f2 circa un mese dopo, allenandosi a parte. Ad Ancona per\u00f2, non riusc\u00ec a evitare la retrocessione della squadra in Serie B, disputando solo 7 gare a causa del succitato stop fisico. Durante il periodo anconitano, nel marzo del 2004 torn\u00f2 inoltre a soffrire del morbo di Ledderhose che l'aveva gi\u00e0 colpito in passato a Terni, e che gli provoc\u00f2 l'ispessimento dell'arco plantare rendendogli difficile persino solo camminare.\nUltimi anni.\nL'anno successivo, debilitato da vari problemi al ginocchio, rimane inattivo. L'11 settembre 2005 venne ingaggiato dal di Giovanni Vavassori, contribuendo alla promozione della squadra ligure tra i cadetti. Prima del match di ritorno dei play-off contro il , devastato dagli infortuni che lo avevano perseguitato negli anni (ha subito 8 interventi chirurgici ai piedi), annunci\u00f2 di aver preso in esame la possibilit\u00e0 di ritirarsi dall'attivit\u00e0 agonistica a causa delle sue condizioni fisiche, ma di essersi poi persuaso a continuare vista l'insistenza dei tifosi, dei compagni di squadra e del presidente genoano Enrico Preziosi.\nNel gennaio del 2007 fu ceduto all', squadra dalla quale poi rescisse il contratto durante la successiva sessione estiva di calciomercato. Firm\u00f2 quindi un accordo con il , compagine svizzera militante nella Challenge League, con la quale ottenne la promozione nella Super League. Al termine dell'annata 2007-2008 pose fine a una carriera costellata da troppi infortuni.\nIn carriera ha totalizzato complessivamente 9 presenze e 2 reti in Serie A, 30 presenze e 2 reti in Premier League, e 122 presenze e 42 reti in Serie B.\nAllenatore.\nNella stagione 2009-2010 entra nello staff tecnico del settore giovanile della Juventus, diventando allenatore dei Pulcini. L'annata successiva passa gli Esordienti, mentre nel campionato 2013-2014 assume la carica di tecnico dei Giovanissimi Regionali. Dopo esserne stato vice negli anni precedenti, dall'estate 2019 \u00e8 l'allenatore della formazione Under-15. Nel corso degli anni diviene uno dei tecnici di riferimento del vivaio bianconero: in questa veste si fa apprezzare per il lavoro svolto sui giovani, sia sul piano tecnico sia soprattutto su quello umano, contribuendo alla crescita di elementi quali Moise Kean."}
{"id": "530620", "revid": "38120", "url": "https://it.wikipedia.org/wiki?curid=530620", "title": "Il generale", "text": ""}
{"id": "530621", "revid": "486946", "url": "https://it.wikipedia.org/wiki?curid=530621", "title": "F.C. Messina Peloro", "text": ""}
{"id": "530629", "revid": "117854589", "url": "https://it.wikipedia.org/wiki?curid=530629", "title": "Krastos", "text": "Krastos (o \"Krast\u00f2s\", \u039a\u03c1\u03b1\u03c3\u03c4\u03cc\u03c2 in greco), era un insediamento della Sicilia antica sui Monti Sicani, identificato con le opere murarie trovate sulle alture intorno Castronovo di Sicilia (il suo nome arabo, \"Kassar\", rimanda appunto a delle fortificazioni). Alcuni ritrovamenti possono essere messi in relazione con mondo greco siceliota, mentre non permettono di affermare un insediamento siculo o sicano.\nSecondo lo storico greco Erodoto venne fondata dallo spartano Dorieo, che vi eresse un tempio dedicato ad Atena Crastia. A Krastos sarebbe nato il fondatore della commedia greca, il filosofo e poeta Epicarmo; anche se il suo luogo natio resta incerto tra Megara Iblea, Siracusa e l'antica cittadina sicana. Filisto lo dice di Krastos ricavando la notizia da Neante, e lo stesso dice Suida che per\u00f2 aggiunge come Epicarmo lavorasse e vivesse a Siracusa.\nNotizie storiche.\nIl papiro di Ossirinco 665 cita Krastos in riferimento a una spedizione mossa contro il centro sicano da Akragas intorno al 465 a.C.; in soccorso di Krastos sarebbero intervenute Himera e Gela:\nFu distrutta nel 405 a.C. dai Cartaginesi.\nLocalizzazione della citt\u00e0.\nIpotesi scientifiche.\nLa pi\u00f9 autorevole identificazione \u00e8 presso Castronovo di Sicilia, sulla strada tra Akragas e Himera, dove sono state rinvenute fortificazioni databili alla fine del VI o agli inizi del V secolo a.C..\nAlcuni ritrovamenti sono da mettere in relazione con il mondo greco siceliota, mentre nulla premette di inferire che sull'area vi fosse stato un insediamento siculo o sicano.\nIpotesi erudite.\nL'incertezza della localizzazione ha dato luogo a diverse illazioni erudite o non specialistiche, anche in epoche in cui non potevano essere confortate da ricerche archeologiche con metodo scientifico. Nel XVI secolo Tommaso Fazello sostenne la presenza dei ruderi della citt\u00e0 di \"Krastos\" nella Contrada San Fantino, tra Alcara Li Fusi e Longi, nella Sicilia nord-orientale L'identificazione fu avvalorata anche successivamente, in ragione di alcuni resti di edifici sulle alture delle Rocche del Crasto. Secondo Antonino Surdi, studioso locale settecentesco, sia Alcara che Longi sarebbero state fondate dai profughi della citt\u00e0, andata distrutta in epoca medievale durante la dominazione araba. Per Surdi, secondo un'inferenza tipica dell'erudizione settecentesca, La distruzione di Krastos sarebbe avvenuta a opera dei Saraceni, spostando cos\u00ec l'epoca dal IV secolo a.C., tramandato da Diodoro Siculo, fino a circa l'anno 855.\n\u00c8 stata proposta la localit\u00e0 di \"Cuddaru di Crastu\" (Tornab\u00e9-Mercato d'Arrigo) presso Pietraperzia, una fortezza in parte intagliata nella pietra che ha restituito ceramiche della cultura di Castelluccio."}
{"id": "530630", "revid": "124449453", "url": "https://it.wikipedia.org/wiki?curid=530630", "title": "Ius variandi", "text": "Con l'espressione ius variandi si intende la tipica facolt\u00e0, di natura sia privatistica che pubblicistica, che consente al suo titolare di ritornare sulle sue scelte ed effettuarne altre, \"melius re perpensa\", anche in assenza di mutamenti della situazione oggettiva.&lt;br&gt;\nIn linea di massima si tratta di una facolt\u00e0 unilaterale, cio\u00e8, attribuita a un solo soggetto attivo, ed esercitata nei confronti di un soggetto passivo nei limiti delle tutele che la legge riconosce a quest'ultimo. \n\"Ius variandi\" nella pianificazione urbanistica.\nLo \"ius variandi\" in sede di pianificazione urbanistica pu\u00f2 essere esercitato legittimamente solo ed esclusivamente in presenza di gravi ragioni di pubblico interesse che l'Amministrazione deve necessariamente esternare in una congrua e circostanziata motivazione dell'atto amministrativo, secondo il consolidato orientamento del Consiglio di Stato.\nIl piano regolatore generale \u00e8 notoriamente lo strumento, di carattere programmatico, attraverso cui l'ente locale provvede alla corretta gestione e alla proficua utilizzazione dell'intero territorio.\nIl piano regolatore \u00e8 costituito da una serie di previsioni e di prescrizioni, alcune di natura normativo\u2013regolamentari (come quelle contenute nelle norme tecniche di attuazione ovvero quelle concernenti la determinazione delle tipologie e degli standard urbanistici) e altre di natura provvedimentale (quali le localizzazioni di opere pubbliche, le zonizzazioni, la imposizione di vincoli di inedificabilit\u00e0 per motivi storici, ambientali o paesistici, il tracciato delle strade e l'individuazione degli spazi pubblici e privati), tutte improntate a una unitaria considerazione e gestione del territorio. Il fine ultimo dello strumento urbanistico per eccellenza (il piano regolatore generale) \u00e8 di regolare l'assetto esistente del territorio, ma anche di disegnarne l'ordinato sviluppo urbanistico per il futuro, in modo adeguato e coerente con gli interessi della collettivit\u00e0 locale.\nLe scelte dell'Autorit\u00e0 urbanistica sono pertanto ritenute \"valutazioni di merito\", caratterizzate da un'amplissima discrezionalit\u00e0, sottratte al sindacato di legittimit\u00e0, proprio del giudice amministrativo, salvo che non siano inficiate da errori di fatto ovvero da arbitrariet\u00e0, irrazionalit\u00e0 o manifesta irragionevolezza, in relazione alle esigenze che si intendono concretamente soddisfare (cfr. da ultimo Consiglio di Stato, sez. IV, sentenza del 9 luglio 2002, n. 3817; 22 maggio 2000, n. 2934).\nLe particolari caratteristiche delle scelte urbanistiche escludono la necessit\u00e0 di una specifica motivazione che tenga conto, anche solo eventualmente, delle aspirazioni dei cittadini, essendo al riguardo sufficiente il semplice riferimento alla relazione di accompagnamento al progetto di piano.\nL'obbligo di una puntuale motivazione \u00e8 stato ritenuto sussistente, invece, ai fini del legittimo uso dello \"ius variandi\", quando cio\u00e8 le nuove scelte incidono su aspettative qualificate del privato, il quale pu\u00f2 aver fatto affidamento sulla non \"reformatio in pejus\" della precedente pianificazione per aspirare alla stipula di una convenzione di lottizzazione, o di una convenzione urbanistica, o per approfittare della decadenza di un vincolo preordinato all'espropriazione (cfr. Consiglio di Stato, Adunanza Plenaria del 22 dicembre 1999, n. 24).\nPer quanto, quindi, il Comune non sia tenuto, a motivare le scelte urbanistiche del piano regolatore generale, \u00e8 tuttavia tenuto a motivare le varianti al piano urbanistico, essendo queste frutto dello \"ius variandi\" che va esercitato nell'osservanza dei principi generali dell'ordinamento giuridico, e, specificamente, dei canoni di buona amministrazione e di tutela dell'affidamento, in particolare quando le varianti possano incidere in senso sacrificativo su aspettative assistite da una peculiare tutela o da uno speciale affidamento, quali quelle derivanti da un piano di lottizzazione a suo tempo debitamente approvato e convenzionato.\nAl privato proprietario non spetta il riconoscimento pieno e assoluto del suo diritto di propriet\u00e0, quando \u00e8 esposto allo \"ius variandi\" che compete all'autorit\u00e0 preposta al governo del territorio, ma spetta un potere di reazione di fronte al cattivo esercizio di quel potere. La tutela risarcitoria degli interessi oppositivi \u00e8 sempre ammessa in presenza di un atto amministrativo illegittimo che abbia indebitamente compresso tale posizione di vantaggio.\nLa tutela risarcitoria dell'interesse oppositivo, secondo la giurisprudenza amministrativa, \u00e8 ammessa purch\u00e9 un danno vi sia, anche quando l'Amministrazione abbia esercitato un potere o una facolt\u00e0, pur in concreto esercitabili. Cos\u00ec \u00e8 nella fattispecie di \"ius variandi\" nella pianificazione, esercitato senza adeguata ponderazione dei contrapposti interessi in presenza di (e in contrasto con) qualificate posizioni di vantaggio determinate dalla pianificazione preesistente. Cos\u00ec anche nell'ipotesi di autoannullamento illegittimo di concessione edilizia. Cos\u00ec pure, infine, nel caso di (illegittimo) annullamento (o revoca) di procedure concorsuali gi\u00e0 avviate, e in ordine alle quali siano sorte aspettative tutelate.\nLo \"ius variandi\" nel diritto del lavoro.\nLo \"ius variandi\", consistente nel potere del datore di lavoro di modificare le mansioni del lavoratore oltre l'ambito convenuto, nel rispetto del canone generale di buona fede.\nLo \"ius variandi\", costituisce una delle manifestazioni del potere direttivo, manifestazione di \"autorit\u00e0 privata\"; la sua disciplina \u00e8 contenuta nell'art. 2103 del Codice civile cos\u00ec come novellato dall'art. 13 dello Statuto dei lavoratori.\nLa citata normativa stabilisce che \u201c\"il lavoratore deve essere adibito alle mansioni per le quali \u00e8 stato assunto o a quelle corrispondenti alla categoria superiore che abbia successivamente acquisito o a quelle equivalenti alle ultime effettivamente svolte, senza alcuna diminuzione della retribuzione\"\u201d.\nLa norma ha l'evidente scopo di tutelare la professionalit\u00e0 acquistata dal lavoratore pur riconoscendo, entro determinati limiti, una certa mobilit\u00e0 del lavoratore, tanto temporanea quanto definitiva.\nIn particolare l'art. 2103 del Codice civile pone il divieto di assegnare il lavoratore a mansioni inferiori (cd. mobilit\u00e0 verso il basso).\nTale principio pu\u00f2 essere derogato nei seguenti casi:\n- in presenza di esigenze straordinarie sopravvenute e temporanee;\n- per tutelare la salute del lavoratore o il suo interesse alla conservazione del posto di lavoro.\nIl datore di lavoro ha facolt\u00e0 di adibire il lavoratore a:\n- Mansioni equivalenti alle ultime svolte, con pari retribuzione (cosiddetta mobilit\u00e0 orizzontale).\nSi considerano, per giurisprudenza consolidata, equivalenti le mansioni il cui espletamento consenta l'utilizzo del complessivo patrimonio professionale. Le nuove mansioni devono essere di comparabile valore professionale con le precedenti;\n- Mansioni superiori, con diritto alla relativa retribuzione (cosiddetta mobilit\u00e0 verticale).\nIn questa ipotesi l'assegnazione diviene definitiva (a meno di sostituire temporaneamente prestatori assenti con diritto alla conservazione del posto quali militari, puerpere, etc.) decorsi tre mesi al massimo, o termini inferiori fissati dai contratti collettivi nazionali (cd. promozione automatica).\nAl di fuori di questi casi, il lavoratore pu\u00f2 sempre rifiutarsi di svolgere mansioni diverse da quelle per le quali fu assunto, in forza dell'eccezione di inadempimento ex art. 1460 del Codice civile.\nIl citato articolo 2103 cod. civ. prevede la nullit\u00e0 di ogni patto contrario. La Cassazione, per\u00f2, ritiene che debba considerarsi legittima la modificabilit\u00e0, in via consensuale, della disciplina dettata dall'art. 2103 ogni qualvolta le parti intendano predisporre e attuare un trattamento pi\u00f9 favorevole al lavoratore di quello che non sarebbe ottenibile tramite una rigorosa applicazione della disciplina della norma in esame.\nIl Jobs Act (legge n. 81/2015, art. 3) stabilisce che il datore pu\u00f2 variare unilateralmente, anche \"in peius\", le mansioni del lavoratore, il quale per\u00f2 conserva il diritto a tutto ci\u00f2 che attiene al contratto individuale di lavoro, ovvero categoria, livello di inquadramento, e retribuzione in godimento. \nViene per la prima volta introdotta la possibilit\u00e0 per datore e dipendente di accordarsi per modifiche al contratto individuale di lavoro.\nA tutela del lavoratore, viene introdotto un periodo di sei mesi continuativi, trascorso il quale il dipendente acquisisce il diritto al livello di inquadramento e relativa retribuzione, corrispondenti alle mansioni di livello superiore svolte.\nLo \"ius variandi\" nel settore delle opere pubbliche.\nLo \"jus variandi\" acquista rilievo anche nel settore pubblicistico, per effetto della originaria previsione dell'art. 343 della legge 20 marzo 1865 n. 2248, all. F (cosiddetta legge sui lavori pubblici).\nLa norma del 1865 consente all'Amministrazione, ove se ne verifichi il bisogno, di introdurre nei progetti di lavori pubblici, gi\u00e0 in corso di esecuzione, \u00abvariazioni o aggiunte\u00bb non previste \"ab origine\" dal contratto, e di provvedere a tale scopo \u00abmediante una perizia suppletiva che servir\u00e0 di base a una distinta sottomissione o a un'appendice al contratto principale\u00bb.\nLa \u00abdistinta sottomissione\u00bb o la \u00abappendice al contratto principale\u00bb non danno vita a un nuovo rapporto, ma rappresentano un fatto aggiuntivo dell'originario contratto di appalto.\nL'appaltatore \u00e8 obbligato ad assoggettarsi alle variazioni introdotte dalla stazione appaltante fino alla concorrenza di un quinto del prezzo originario di appalto, osservando le stesse condizioni del contratto primitivo (art. 344 della legge n. 2248 del 1865). Oltre tale limite, l'appaltatore ha diritto alla risoluzione del contratto.\nL'Amministrazione, titolare dello \"ius variandi\", ha dunque la possibilit\u00e0 di far eseguire all'appaltatore lavori originariamente non previsti e tuttavia indispensabili sotto un profilo tecnico o economico per il completamento e la funzionalit\u00e0 dell'opera pubblica. Unica condizione \u00e8 che le aggiunte o varianti non devono essere tali da snaturare la configurazione originaria dell'opera stessa (limite qualitativo): l'art. 13 del Capitolato generale di appalto delle opere pubbliche stabilisce che non deve essere mutata \u00abessenzialmente la natura delle opere comprese nell'appalto\u00bb.\nLa \"ratio\" di questa disposizione \u00e8 la necessit\u00e0 di evitare un comportamento elusivo dell'evidenza pubblica: una volta completata la procedura concorsuale per determinati lavori, l'Amministrazione non pu\u00f2 affidare nuovi e pi\u00f9 rilevanti lavori (anche se riferibili allo stesso bene) alla stessa impresa risultata aggiudicataria in precedenza, ma deve attivare una nuova procedura concorsuale, ossia una nuova gara di appalto.\nTale quadro normativo \u00e8 stato in parte modificato per effetto delle previsioni contenute nell'art. 25 della legge 11 febbraio 1994, n. 109 e successive modificazioni. La citata legge dispone che, dall'introduzione di variazioni e addizioni nel limite (quantitativo), all'appaltatore non compete alcuno speciale compenso o indennizzo, oltre al corrispettivo pattuito dei lavori.\nNel caso di variazioni e addizioni oltre il limite del quinto, l'interesse dell'appaltatore continua a essere tutelato mediante il diritto potestativo di rifiutare le variazioni e chiedere lo scioglimento del contratto mediante azione di risoluzione. Il diritto allo scioglimento del contratto \u00e8 l'unico mezzo offerto dall'ordinamento all'appaltatore per dargli modo di sottrarsi all'espansione dei suoi obblighi.\nLo \"ius variandi\" nel settore bancario e creditizio.\nLo \"ius variandi bancario\" secondo la tesi maggioritaria \u00e8 il diritto potestativo che spetta alla banca di modificare ex uno latere il vincolo contrattuale, i cui effetti sono risolutivamente condizionati dall\u2019esercizio del diritto di recesso del cliente, una volta ricevuta la comunicazione di modifica . \nLa disciplina \u00e8 stata introdotta legislativamente solo con l'art.4 della L.154/1992 (prima vi era solo di disposto di cui all'art.1283 del Codice civile). Tale previsione \u00e8 stata poi ribadita dal Testo Unico Bancario (Decreto legislativo del 1\u00ba settembre 1993, n. 385), dal Testo Unico Finanziario (Decreto Legislativo 24 febbraio 1998, n. 58), che peraltro impongono di comunicare per iscritto al cliente tali modifiche unilaterali per dargli la possibilit\u00e0 di recedere dal contratto senza penalit\u00e0, qualora non ritenesse di voler aderire alle variazioni introdotte \"in pejus\" dalla banca.\nL'esercizio dello \"ius variandi\" pu\u00f2 riguardare ogni rapporto contrattuale con l'istituto bancario, ossia i rapporti di conto corrente, ma anche per quanto concerne il rilascio di carte di credito. In particolare la disciplina \u00e8 contenuta nell'art. 118 t.u.b. che ne subordina l'esercizio alla preventiva previsione per iscritto della relativa clausola autorizzativa, e alla sussistenza di un giustificato motivo. Al rispetto dei presupposti previsti dalla norma, pu\u00f2 avere a oggetto sia le condizioni economiche che le clausole cd. normative dei contratti, vale a dire quelle che disciplinano i diritti e obblighi delle parti senza imporre a loro carico un onere direttamente economico.&lt;br&gt; In passato trovava applicazione la disciplina prevista dall'art. 33, comma 2, lettere\u00a0m) e o) del Codice del consumo, cos\u00ec come integrato e in buona parte derogato dai commi 3, lettera b) e 4, che \u00e8 oggi solo fattispecie residuale rispetto a quanto \u00e8 stato sancito dall'art. 118 t.u.b. \nL'art. 118 t.u.b. precisa anche le modalit\u00e0 mediante il quale le modifiche devono essere portate a conoscenza del cliente. In particolare, conformemente a quanto in passato osservato dall'Arbitro Bancario Finanziario, \u00e8 previsto espressamente dall'art. 118 t.u.b. che le modifiche apportate alle condizioni contrattuali devono essere portate a immediata conoscenza del cliente stesso, non solo in forma scritta ma anche in modo personale, cio\u00e8 mediante informativa direttamente veicolata al consumatore, non ammettendosi, in via sostitutiva o alternativa, alcun tipo di comunicazione dal carattere impersonale. \nPertanto, pu\u00f2 osservarsi che l'esercizio, da parte della banca, dello \"jus variandi\" \u00e8 legittimo a condizione che avvenga in presenza di un giustificato motivo, comunicato tempestivamente al consumatore, e che venga lasciata impregiudicata a quest'ultimo la possibilit\u00e0 di recedere dal rapporto.&lt;br&gt; La questione pi\u00f9 complessa attiene proprio alla definizione di giustificato motivo, che secondo la dottrina pi\u00f9 accreditata include tutti gli \u00abeventi di comprovabile effetto sul rapporto bancario\u00bb .Tuttavia, \u00e8 stato escluso dall'Arbitro Bancario Finanziario che la sopravvenienza normativa sia di per s\u00e9 un \u201cgiustificato motivo\u201d, ma pu\u00f2 assumere tale rilievo solo quando la stessa normativa preveda la possibilit\u00e0 di modifiche unilaterali . Alla luce di tale decisione, una parte della dottrina ha escluso che l'evento Covid-19 possa di per s\u00e9 costituire un giustificato motivo ai sensi dell'art. 118 t.u.b. .\nLo \"ius variandi\" e la tutela consumeristica.\nIn materia di \"ius variandi\", l'art. 33 del Codice del consumo Decreto legislativo 6 settembre 2005, n. 206 distingue (come anche il Testo Unico Bancario) tra modificazioni delle condizioni normative e modificazioni delle condizioni economiche.\nPer quanto riguarda le modificazioni delle condizioni normative al comma 2, lettera\u00a0m), presume vessatorie, fino a prova contraria, quelle clausole che hanno per oggetto o per effetto di consentire al professionista di modificare unilateralmente le clausole di un contratto gi\u00e0 stipulato, ovvero le caratteristiche del prodotto o del servizio da fornire, senza un giustificato motivo indicato nel contratto stesso.\nPer quanto concerne le modificazioni delle condizioni economiche, il Codice del consumo, alla lettera o), contiene una presunzione di vessatoriet\u00e0 per quelle clausole che hanno per effetto o per oggetto di consentire al professionista di aumentare il prezzo del bene o del servizio, senza che il consumatore abbia la possibilit\u00e0 di recedere dal contratto se il prezzo finale \u00e8 eccessivamente elevato rispetto a quello originariamente pattuito.&lt;br&gt; (si tenga conto che la valutazione sulla eccessivit\u00e0 dell'aumento spetta, in caso di giudizio, all'autorit\u00e0 giudiziaria, in quanto \u00e8 valutazione oggettiva, sulla quale le parti non possono influire dichiarando pattiziamente non eccessivo un determinato aumento).\nQuesta distinzione \u00e8 rilevante ai fini dell'applicazione delle deroghe previste dallo stesso art. 33 ai successivi commi 3 e 4, e di cui beneficiano i prestatori di servizi finanziari.\nPur non essendoci coincidenza tra la nozione di contratto bancario e quella di contratto avente a oggetto la prestazione di servizi finanziari, la deroga si applica anche ad alcuni contratti bancari, tra cui quello di conto corrente. In base alla disciplina derogatoria, nell'esercizio della clausola di \"ius variandi\" delle condizioni economiche, il professionista pu\u00f2 \u201cmodificare, senza preavviso, semprech\u00e9 vi sia un giustificato motivo, il tasso di interesse o l'importo di qualunque altro onere relativo alla prestazione finanziaria originariamente pattuiti, dandone comunque immediata comunicazione al consumatore, che ha diritto di recedere dal contratto\u201d. La deroga si applica sia ai contratti a tempo indeterminato, che ai contratti a tempo determinato.\nNon \u00e8 cos\u00ec per le modifiche riguardanti le condizioni normative, dove il regime derogatorio si applica esclusivamente ai contratti a tempo indeterminato. In questo caso la deroga stabilisce che, qualora vi sia un giustificato motivo, il professionista possa modificare le condizioni del contratto preavvisando entro un congruo termine il consumatore, che ha diritto di recedere dal contratto."}
{"id": "530632", "revid": "1573940", "url": "https://it.wikipedia.org/wiki?curid=530632", "title": "Weepers Circus", "text": "Weepers Circus \u00e8 un gruppo musicale di Strasburgo, fondato nel 1988 da Franck George e Eric Kaija Guerrier."}
{"id": "530633", "revid": "125888613", "url": "https://it.wikipedia.org/wiki?curid=530633", "title": "Storia di Microsoft Windows", "text": "La storia di Microsoft Windows \u00e8 la storia di una particolare linea di sistemi operativi prodotto da Microsoft Corporation, denominata \"Windows\".\nLe origini.\nNel 1984 la Microsoft annuncia che sta sviluppando Windows, un'interfaccia grafica per il suo sistema operativo MS-DOS che era venduto con i PC IBM e compatibili dal 1981. La Microsoft ha modellato l'interfaccia utente a finestra (da qui windows in inglese), all'inizio conosciuta col nome \"Interface Manager\", sulla base dei prototipi di interfaccia grafica sviluppati dalla Xerox, seguendo la strada intrapresa dalla Apple con il suo Macintosh, di cui Bill Gates ha potuto vedere un prototipo, mostratogli dallo stesso Steve Jobs nel 1981.\nNel 1985 debutta Windows 1.0, che per\u00f2 non dispone di un gran numero di funzionalit\u00e0, ha scarso successo, non fornisce un sistema operativo completo, ma era un'estensione dell'MS-DOS e ne condivide problemi e limiti. Inoltre i programmi distribuiti con questa prima versione di Windows sono essenzialmente \"applicazioni giocattolo\" con poca attrattiva per gli utenti aziendali.\nNel 1987 \u00e8 il turno di Windows 2.0, che guadagna leggermente in popolarit\u00e0 rispetto al suo predecessore. Gran parte della sua popolarit\u00e0 deriva dal fatto che \u00e8 incluso come \"motore grafico\" delle applicazioni del pacchetto \"Microsoft Office\": Microsoft Word, inizialmente basato su un'interfaccia DOS, ed Excel, erede di Multiplan, anch'esso basato su DOS. In pratica questi due programmi possono essere lanciati anche da MS-DOS, ma di fatto lanciano Windows in automatico, per usarlo come base per l'interfaccia grafica, e poi lo chiudono all'uscita (vi sono state delle voci sul fatto che Windows fosse inizialmente inteso come semplice piattaforma per Microsoft Office, e solo in seguito come interfaccia grafica generica).\nWindows ha un deciso impulso con Adobe PageMaker, inizialmente disponibile per il Macintosh. Alcuni storici dell'informatica considerano la data della prima apparizione di un'applicazione non-Microsoft di una certa importanza come l'inizio del successo di Windows.\nWindows 2.0 utilizza ancora il modello di memoria reale, che ha come limite l'uso di un massimo di un megabyte di memoria. In questa configurazione, Windows pu\u00f2 essere eseguito all'interno di un altro sistema di multitasking, ad esempio DesqView, che usa la modalit\u00e0 protetta del microprocessore Intel 80286. In alternativa, Windows 2 pu\u00f2 funzionare in modalit\u00e0 protetta in autonomia, potendo cos\u00ec usare fino a 16 megabyte di memoria. Windows 2 \u00e8 l'ultima versione del sistema operativo installabile su configurazioni senza disco rigido.\nInfine, viene distribuita una versione provvisoria, chiamata Windows/386, che include il supporto per la \"modalit\u00e0 avanzata\" del microprocessore Intel 80386; la versione standard viene cos\u00ec ribattezzata Windows/286.\nLa versione 2.03 (e la successiva 3.0) provocano azioni legali da parte della Apple per le finestre sovrapposte e per altre caratteristiche che l'azienda di Steve Jobs pu\u00f2 appartenere all'aspetto caratteristico del suo sistema operativo. Il 25 luglio 1989 un giudice respinge tutte le 189 accuse tranne 10.\nIl successo di Windows 3.0.\nNel 1990 Windows ottiene un deciso successo con la nuova versione 3.0, che oltre a funzionalit\u00e0 migliorate date alle applicazioni native, consente l'utilizzo dei programmi di MS-DOS con un multitasking migliore rispetto a Windows/386, grazie all'introduzione della memoria virtuale ed ai device driver virtuali (VxD) caricabili dinamicamente. Con questi miglioramenti i PC diventano dei seri concorrenti dei Macintosh della Apple, ad un costo nettamente pi\u00f9 basso.\nWindows 3.0 pu\u00f2 funzionare in modalit\u00e0 di memoria reale, standard e 386 avanzata, ed \u00e8 compatibile con ogni processore Intel a partire dai vecchi 8086/8088 fino ai nuovi 80286 e 80386. Windows all'avvio determina in automatico la modalit\u00e0 di esecuzione, che pu\u00f2 comunque essere stabilita da riga di comando. Il limite di queste caratteristiche di retrocompatibilit\u00e0 \u00e8 che le applicazioni vanno compilate per funzionare a 16 bit, senza poter quindi usare le potenzialit\u00e0 dei 32 bit sui processori 80386.\nNel 1991 \u00e8 il turno di Windows 3.0 with Multimedia Extensions 1.0, una versione multimediale contenente il primo kit multimediale composto da scheda sonora e lettore di CD-ROM, nello specifico \u00e8 della Sound Blaster Pro di Creative Labs, insieme al titolo multimediale Microsoft Bookshelf. Questa versione \u00e8 la precorritrice delle caratteristiche multimediali della successiva versione 3.1.\nGrazie alle sue caratteristiche tecniche, al costo ridotto, alle minori richieste di prestazioni rispetto a soluzioni analoghe, al crescente supporto del mercato, Windows 3.0 \u00e8 un ampio successo, caratterizzato dalla vendita di 10 milioni di copie nei due anni precedenti l'uscita di Windows 3.1. Windows 3.0 diventa la maggiore fonte di reddito per la Microsoft, e guida le scelte e i piani successivi dell'azienda.\nIl flop di Microsoft Bob.\nDopo il successo riscosso con Windows 3, la Microsoft rende il proprio sistema operativo ancora pi\u00f9 rivolto verso l'interazione grafica, e crea un nuovo ambiente grafico chiamato Microsoft Bob. Sostituisce al paradigma della scrivania (il desktop), su cui le icone rappresentano le applicazioni, la rappresentazione del computer come quella di una casa, dove ogni oggetto rappresenta un'applicazione. Il prezzo elevato, la scomodit\u00e0 di utilizzo e la grafica non eccessivamente accattivante (mentre sono gi\u00e0 in commercio i pi\u00f9 intuitivi Macintosh) sono la principale causa del fallimento di questo software, che tuttavia conserva un ristretto numero di appassionati di abandonware. Unici superstiti, il cane Rover, molto simile a quello che appare durante la ricerca di file o cartelle sui nuovi sistemi operativi, la facciona di Bob che in MSN Messenger \u00e8 un'icona, Will, il fumetto di William Shakespeare, e la palla rossa che sono alcuni assistenti di Office, e le animazioni di Rover che hanno ispirato un altro assistente, Rex.\nLa parentesi OS/2.\nDurante la seconda met\u00e0 degli anni ottanta, la Microsoft e la IBM sviluppano congiuntamente il sistema operativo OS/2, quale successore del DOS, con lo scopo di sfruttare pienamente i vantaggi della summenzionata \"modalit\u00e0 protetta\" del processore Intel 80286, compresa la possibilit\u00e0 di usare fino a 16 megabyte di memoria. OS/2 1.0 (1987) supporta la memoria virtuale su disco ed il multitasking, e permetteva di eseguire programmi DOS.\nL'interfaccia grafica, chiamata Presentation Manager, non fu disponibile fino alla versione 1.1 di OS/2 (1988). Bench\u00e9 considerato da alcuni superiore rispetto Windows, le API di OS/2 sono incompatibili con esso. Tra le altre cose, ad esempio, il Presentation Manager pone l'origine dello schermo (le coordinate cartesiane 0, 0) nell'angolo in basso a sinistra, mentre Windows lo pone nell'angolo in alto a sinistra (come \u00e8 prassi nei sistemi di coordinate usati in informatica). La versione 1.2 (1989) introduce il nuovo file system HPFS al posto del File Allocation Table (FAT) usato dai precedenti DOS e Windows.\nNei primi anni novanta l'alleanza tra la Microsoft e la IBM inizia a incrinarsi. Entrambe le aziende cooperano nello sviluppo dei sistemi operativi, e accedono al codice sorgente sviluppato da entrambi. La Microsoft decide di continuare lo sviluppo di Windows, mentre la IBM desidera proseguire solo con OS/2. Nel tentativo di risolvere questa tensione, le due aziende decidono che IBM svilupper\u00e0 OS/2 2.0, come successore di OS/2 1.3 e di Windows 3.0, mentre la Microsoft avrebbe sviluppato il nuovo OS/2 3.0, come successore di OS/2 2.0.\nTuttavia questo accordo presto si rompe, e termina la relazione tra la IBM e la Microsoft. La IBM continua a sviluppare OS/2, mentre la Microsoft ribattezza OS/2 3.0 con il nuovo nome Windows NT. Entrambi mantengono il diritto di usare tutte le tecnologie che sono state sviluppate fino ad allora; Windows NT, tuttavia, \u00e8 scritto praticamente da zero e indipendentemente.\nDopo una versione 1.3 temporanea che risolve molti dei problemi delle versioni precedenti, la IBM distribuisce il nuovo OS/2 2.0 nel 1992. Si tratta di un notevole passo avanti: vi \u00e8 una nuova interfaccia grafica orientata agli oggetti, chiamata Workplace Shell, che include un desktop e che \u00e8 considerata da molti la migliore caratteristica di OS/2. Alcuni dei suoi aspetti saranno ripresi in seguito dalla Microsoft per Windows 95. La versione 2.0 ha anche una API a 32 bit, un migliore multitasking, e la possibilit\u00e0 di utilizzare lo spazio di indirizzamento di 4 gigabyte offerto dai processori Intel 80386. In realt\u00e0 internamente vi \u00e8 ancora molto codice a 16 bit, che fra le altre cose richiedeva che i device driver fossero a 16 bit. \u00c8 una delle ragioni per le quali si assistette ad una cronica mancanza di device driver aggiornati per OS/2. La versione 2.0 pu\u00f2 anche eseguire programmi di MS-DOS e di Windows 3.0, grazie al fatto che la IBM conserva il diritto di usare il codice sviluppato congiuntamente con la Microsoft fino al momento della rottura.\nNon \u00e8 chiaro chi vincer\u00e0 la cosiddetta \"guerra del desktop\": OS/2 ha qualit\u00e0 tecniche superiori e alle spalle un'azienda del calibro della IBM, mentre Windows richiede computer meno potenti e godeva di una diffusione gi\u00e0 abbastanza elevata.\nWindows 3.1 e Windows NT.\nIn risposta all'imminente distribuzione di OS/2 2.0, la Microsoft sviluppa il nuovo Windows 3.1, che include diversi miglioramenti rispetto alla precedente versione 3.0 (il pi\u00f9 importante dei quali il supporto dei font scalabili TrueType, sviluppati insieme alla Apple), ma che consiste soprattutto in correzioni di bug e nel supporto multimediale. Inoltre scompare il supporto per la \"modalit\u00e0 reale\", e il sistema operativo pu\u00f2 essere eseguito su processori 80286 o successivi. In seguito la Microsoft distribuisce Windows 3.11, in versione \"Windows for Workgroups\" che include un deciso miglioramento nella gestione delle reti, che pu\u00f2 essere eseguito in modalit\u00e0 \"386 avanzata\", richiedendo pertanto almeno un processore 80386. Entrambe le versioni hanno lo stesso notevole successo di vendita della versione 3.0. Nonostante i Windows 3 in definitiva non abbiano molte caratteristiche di cui OS/2 disponeva (nomi di file lunghi, un desktop, la protezione del sistema da programmi malfunzionanti), la Microsoft in breve domina il mercato delle interfacce grafiche per PC. La Windows API diventa lo standard di fatto nello sviluppo di software commerciale.\nLa versione 3.1 ha una veste grafica molto pi\u00f9 ricca di colore e introduce il supporto audio. La versione 3.11 consente la creazione di una Intranet, per collegare pi\u00f9 computer.\nIntanto, la Microsoft continua nello sviluppo del nuovo sistema operativo a 32 bit chiamato Windows NT. L'azienda di Bill Gates assume Dave Cutler, uno dei creatori di OpenVMS presso la Digital, che ha appena bloccato il progetto del successore di VMS, chiamato \"Mica\", e con la perdita di Cutler passa alla Microsoft molta esperienza e molti altri programmatori. La Digital inoltre accusa Cutler di aver portato con s\u00e9 alla Microsoft anche i sorgenti di Mica, e ne deriv\u00f2 una causa legale. Come spesso accade negli Stati Uniti, l'accusa sar\u00e0 ritirata in seguito a trattativa privata, con la Microsoft che accetta di pagare 150 milioni di dollari e di supportare in Windows NT il microprocessore DEC Alpha della Digital.\nWindows NT 3.1 (il marketing di Microsoft vuole far apparire Windows NT come prodotto parallelo a Windows 3.1) arriva in versione beta alla Professional Developers Conference di San Francisco nel luglio 1992. La Microsoft annuncia alla conferenza anche i piani futuri, che includono un nuovo sistema operativo con nome in codice Chicago e un altro con nome in codice Cairo, che unificher\u00e0 in un unico sistema operativo Windows NT 3.1 e Chicago. In realt\u00e0 Cairo non vedr\u00e0 mai la luce, e l'unificazione di entrambe le linee di prodotto avverr\u00e0 nel 2001 con Windows XP.\nI due principali problemi di Windows NT sono in definitiva quelli di OS/2: richiede un hardware troppo potente per l'epoca, e dispone di pochi device driver di terze parti a causa della difficolt\u00e0 di programmare il suo complesso modello di astrazione dall'hardware \"(Hardware abstraction layer)\". Le case produttrici di hardware sono riluttanti a sostenere i costi di sviluppo di questi device driver, anche perch\u00e9 Windows NT \u00e8 poco diffuso. Gli utenti inoltre non sono molto interessati a migrare a Windows NT: \u00e8 richiesto un PC troppo potente e l'interfaccia utente \u00e8 quella di Windows 3.1 ed \u00e8 inferiore a quella di OS/2. Si \u00e8 quindi in una fase di stallo: per questi motivi OS/2 e Windows NT non decollano e Windows 3.1 continua a guadagnare quote di mercato.\nAd ogni modo, Windows NT ha caratteristiche che lo rendono perfetto per il mercato di server LAN (che nel 1993 sta conoscendo un rapido successo), grazie alle opzioni avanzate di networking di cui disponeva, e grazie all'efficienza del nuovo file system NTFS. La successiva versione 3.5, seguita a breve distanza dalla versione 3.51, segneranno l'inizio dell'ascesa di Microsoft in questo segmento di mercato, che negli anni successivi finir\u00e0 con il dominare a spese di Novell.\nUna delle caratteristiche pi\u00f9 avanzate introdotte con Windows NT \u00e8 la nuova API a 32 bit, pensata per sostituire la precedente API a 16 bit di Windows 3.1. Questa nuova API si chiama Win32, e la precedente \u00e8 Win16. L'API Win32 ha tre implementazioni: quella di Windows NT, una versione ridotta chiamata Win32s che pu\u00f2 essere installata su Windows 3.1, e una per l'imminente Chicago. In questo modo la Microsoft cerca di assicurarsi un ponte di compatibilit\u00e0 tra tutte le sue versioni di sistemi operativi, e questa \u00e8 una carta vincente.\nWindows 95.\nDopo Windows 3.11, la Microsoft inizia a sviluppare una nuova versione del sistema operativo il cui nome in codice \u00e8 Chicago. Lo scopo di questo nuovo sistema operativo \u00e8 quello di implementare una nuova GUI per competere con OS/2 Workplace Shell. Viene inoltre concepito per essere un sistema interamente a 32-bit e supportare il pre-emptive multitasking, come OS/2 e Windows NT, che migliorer\u00e0 la sua stabilit\u00e0 rispetto al 3.11, notoriamente instabile. Molte parti del nucleo del sistema operativo sono riscritte; altre passano attraverso una profonda revisione. Le API Win32 sono adottate come interfaccia esterna, ma mantengono anche la compatibilit\u00e0 con le Win16 attraverso vari provvedimenti e stratagemmi.\nLa Microsoft non migra a 32-bit tutto il codice di Windows; alcune parti di esso sono ancora a 16-bit (anche se non sono eseguite direttamente in Real Mode) per motivi di compatibilit\u00e0, prestazioni e tempo di sviluppo. Questo, e il fatto che numerosi difetti di progettazione vanno ereditati dalle precedenti versioni di Windows, alla fine inizia ad influire sull'efficienza e la stabilit\u00e0 del sistema operativo.\nIl reparto marketing della Microsoft ribattezza il nuovo sistema operativo come \"Windows 95\", che uscir\u00e0 in tutto il mondo nell'estate del 1995. La Microsoft ha un doppio vantaggio dalla sua nuova versione di Windows: con questo i consumatori non possono pi\u00f9 usare un DOS non-Microsoft; in secondo luogo, anche tracce di DOS non sono mai completamente rimosse dal sistema, e una versione di DOS viene caricata rapidamente come parte del processo di bootstrap, le applicazioni di Windows 95 vengono eseguite in 386 Enhanced Mode, con uno spazio di indirizzamento completamente a 32-bit e memoria virtuale. Con queste caratteristiche le applicazioni Win32 possono indirizzare fino a 2 gigabyte di RAM virtuale (con altri 2 GB riservati al sistema operativo), e (almeno in teoria) prevengono la possibilit\u00e0 che corrompano lo spazio di memoria di altre applicazioni Win32. In questo senso le funzionalit\u00e0 del nuovo Windows 95 si avvicinano a quelle di Windows NT, anche se la famiglia Windows 95/98/ME supporta al massimo 512 megabyte di RAM fisica senza complessi \"ritocchi\" al registro.\nLa IBM continua a commercializzare OS/2, producendo nuove versioni con OS/2 3.0 e 4.0 (detto anche Warp). Rispondendo alle lamentele riguardo agli elevati requisiti hardware di OS/2 2.0, la versione 3.0 \u00e8 notevolmente ottimizzata sia nella velocit\u00e0 che nelle dimensioni. Prima della distribuzione di Windows 95, OS/2 Warp 3.0 era gi\u00e0 venduto preinstallato sui computer di diverse grandi catene di distribuzione di hardware tedesche. Tuttavia, l'uscita di Windows 95 ha costretto OS/2 a perdere quote di mercato.\nNon si sa perch\u00e9 OS/2 abbia fallito nel guadagnare una maggiore quota di mercato. Anche OS/2 continua ad eseguire applicazioni Windows 3.1, esso manca di supporto per qualsiasi cosa eccetto il sottoinsieme Win32s delle API Win32. Diversamente da Windows 3.1, la IBM non ha accesso al codice sorgente di Windows 95 e non vi \u00e8 la volont\u00e0 di spendere tempo e risorse per emulare il \"bersaglio mobile\" delle API Win32. La IBM ha anche presentato OS/2 nel caso antitrust Microsoft, protestando per tattiche di concorrenza sleale da parte di Microsoft, ma molte persone sarebbero probabilmente d'accordo sul fatto che i problemi di marketing della IBM stessa e la mancanza di supporto agli sviluppatori hanno contribuito almeno altrettanto al fallimento.\nLa Microsoft ha distribuito in totale cinque versioni di Windows 95:\nWindows 95 Original Release, la prima versione pubblicata, quella \"originaria\".\nWindows 95 A, con il Service Pack 1 di Windows 95 integrata nell'installazione.\nWindows 95 B (OSR2), con diversi maggiori miglioramenti, come IE 3.0 e il pieno supporto a FAT32, e con OSR2.1, l'introduzione del supporto a USB.\nWindows 95 C (OSR2.5), con tutte le caratteristiche descritte sopra, con IE 4.0, fornito come aggiornamento gratuito agli utenti Windows 95.\n\u00c8 la prima versione di Windows veramente stabile e aggiornata\nWindows NT 4.0.\nCome parte dei suoi sforzi per introdurre Windows NT nel mercato delle workstation, la Microsoft distribuisce Windows NT 4.0, che presenta la nuova interfaccia di Windows 95 costruita sopra al kernel di Windows NT (\u00e8 disponibile anche una patch per gli sviluppatori per permettere a NT 3.5.1 di usare la nuova interfaccia utente, ma \u00e8 piuttosto piena di bug; la nuova UI viene sviluppata prima su NT, anche se Windows 95 \u00e8 uscito prima di NT 4.0).\nWindows NT 4.0 viene distribuito in quattro possibili pacchetti:\nWindows 98.\nIl 25 giugno 1998 la Microsoft distribuisce Windows 98, ampiamente riconosciuto come una revisione minore di Windows 95. Include nuovi driver hardware e il file system FAT32 per supportare partizioni di disco pi\u00f9 grandi dei 2 GB consentiti da Windows 95. Internet Explorer \u00e8 integrato nel sistema operativo, e questo suscita molte polemiche con l'apertura del caso antitrust Microsoft, in cui si sostiene che Microsoft abbia abusato della sua posizione dominante nel mercato dei sistemi operativi per PC IBM compatibili per favorire i propri applicativi rispetto a quelli dei concorrenti.\nNel 1999 \u00e8 il turno di Windows 98 Second Edition, dove la novit\u00e0 pi\u00f9 importante \u00e8 la \"Condivisione connessione Internet\", che come in NAT consente a pi\u00f9 computer in una rete locale di condividere una sola connessione a Internet. Ha anche cercato di risolvere i problemi di stabilit\u00e0 introdotti dall'inclusione del browser in Windows 98.\nWindows 2000.\nMicrosoft presenta Windows 2000 (conosciuto in precedenza come NT 5.0), introdotto con successo sia nel mercato dei server che delle workstation. Windows 2000, ritenuto da alcuni la migliore versione di Windows fino ad ora, adotta una serie di caratteristiche, in particolare l'interfaccia utente da Windows 98, che lo rendono abbastanza user-friendly e molto pi\u00f9 stabile, preparando il terreno per la successiva versione, chiamata in codice 'Odyssey', ma questa sar\u00e0 annullata, e lo sviluppo passer\u00e0 su Windows XP. Viene tentata anche un'edizione di Windows 2000 per uso domestico (nome in codice 'Neptune'), ma poi sar\u00e0 abbandonata in favore di Windows Millennium Edition, basato sul kernel meno stabile sul quale si sono gi\u00e0 basati Windows 95 e 98.\nWindows 2000 ha quattro edizioni diverse:\nQuesto sistema operativo ha avuto 4 SP.\nWindows ME - Millennium Edition.\nNel 2000 la Microsoft presenta il nuovo Windows Millennium Edition, una sorta di Windows 98 ma con ancora pi\u00f9 applicazioni incluse. Si tratta di un progetto sviluppato rapidamente in un anno che servir\u00e0 come ripiego temporaneo tra il precedente Windows 98 e il successivo Windows XP in arrivo.\nWindows XP.\nL'unificazione delle linee Windows NT/2000 e Windows 3.1/95/98/ME viene raggiunto nel 2001 con Windows XP (nome in codice \"Whistler\". \"Odyssey\" \u00e8 il nome in codice per il successore di NT, annullato, e unificato con il successore dei Windows 9x dell'epoca, \"Neptune\", e diventano insieme \"Whistler\"). Windows XP ha tre Service Pack e sar\u00e0 supportato fino all'8 aprile 2014. Windows XP usa il kernel di Windows NT; comunque esso finalmente segna l'ingresso del nucleo di Windows NT nel segmento consumer del mercato, per sostituire il ramo 16-bit, ormai datato.\nWindows XP \u00e8 disponibile in quattro versioni a 32-bit:\n\u00c8 stata la versione di Windows pi\u00f9 longeva mai esistita fino ad ora, dal 2001 fino ad aprile 2014 ha ricevuto supporto. Sono state pubblicate anche due patch fuori supporto per proteggere il sistema da Wannacry nel 2017 e da un exploit che poteva portare a pericolosi worm nel 2019.\nL'aggiornamento del lato server: Windows Server 2003.\nNel 2003 la Microsoft distribuisce Windows Server 2003, un nuovo sistema operativo per server che incorpora molte delle caratteristiche di Windows XP con migliorate componenti server come il Volume Shadow Copy Restore, Internet Information Services 6, 802.1X, e strumenti di amministrazione. Windows Server 2003 condivide lo stesso nome in codice di XP (\"Whistler\"), e quindi, anche molte delle stesse caratteristiche, come il Supporto Nativo alle Bitmap integrato nell'interfaccia grafica.\nWindows Server 2003 ha avuto sei edizioni:\nUna settima, Windows Server 2003 HPC (High Performance Computing) \u00e8 stata annunciata per l'uso in sistemi di calcolo su larga scala.\nWindows XP a 64 bit.\nL'avvento dei processori AMD Athlon64 e dei pi\u00f9 recenti Intel P4 6X0 (Con tecnologia EMT-64 implementata) fa diventare realt\u00e0 la possibilit\u00e0 del calcolo a 64 bit anche nei computer desktop (i 64 bit sono gi\u00e0 disponibili su server e workstation grazie ai processori Itanium e Opteron).\nIl 26 aprile 2005, durante il WinHEC di Seattle, arriva la notizia ufficiale relativa alla distribuzioni delle nuove versioni di Windows XP a 64 bit, rispettivamente chiamate \"Windows Server 2003 x64 Edition\" e \"Windows XP Professional x64 Edition\". A differenza della versione a 32 bit, Windows XP 64 bit riceve solo 2 SP: Windows XP SP 1 e Windows XP SP 2.\nPer meglio supportare questo momento di transito tra i 32 e i 64 bit, la Microsoft include nel pacchetto di Windows la tecnologia WoW64 che permette l'esecuzione di codice a 32 bit su piattaforme a 64 bit.\nAltri vantaggi riguardano la memoria RAM supportata, infatti il limite imposto dai 32 bit \u00e8 di 4 GB, mentre con 64 bit si parla di 16 terabyte. Anche la cache di sistema cresce da 1GB ad 1TB, mentre il file di paging potr\u00e0 avere dimensioni pari a 512TB; inoltre questa versione a 64 bit di Windows viene fornita con un database di 16000 driver inclusi, la cui stabilit\u00e0 \u00e8 per\u00f2 tutta da verificare considerando la poca maturit\u00e0 del codice.\nLe versioni a 64 bit di Windows supportano processori AMD e Intel.\nWindows Vista.\nLe vendite al pubblico di questo OS iniziano il 30 gennaio 2007.\nLo sviluppo di Windows Vista ha una lunga gestazione (pi\u00f9 di quattro anni dalla distribuzione di Windows XP) e travagliata: nel 2004 tutto il lavoro fatto viene cancellato e Microsoft ricomincia lo sviluppo da zero, usando come base il codice di Windows Server 2003. Come risultato, molte caratteristiche vengono cancellate: le pi\u00f9 importanti sono il file system WinFS e la riscrittura di tutta la shell in codice gestito .NET (infatti in un primo momento doveva chiamarsi \"Longhorn\").\nLe principali innovazioni di Windows Vista sono l'utilizzo di un nuovo motore di rendering per le finestre, basato sulle funzionalit\u00e0 3D delle moderne schede video, e un profondo rinnovamento della shell Windows Explorer. Vi sono poi molte altre novit\u00e0, tra cui un pannello laterale chiamato \u201cSidebar\u201d che permette l'inserimento di gadget, una versione pi\u00f9 sicura di Windows Internet Explorer 7.0, una funzionalit\u00e0 di protezione per le operazioni amministrative (\u201cUser Account Control\u201d), funzioni di protezione del kernel, il menu Start, la sfera, la trasparenza e molte altre.\nSenza dubbio la modifica pi\u00f9 appariscente \u00e8 l'aspetto grafico. Difatti \u00e8 stata introdotta una nuova interfaccia denominata Aero, con effetti tridimensionali e ispirati al vetro. Sfrutta la GPU per caricare gli effetti grafici Aero invece della CPU, Aero \u00e8 attivabile per\u00f2 solo su schede grafiche di ultima generazione (richiede il supporto degli Shader 2.0). In questo modo ogni finestra \u00e8 composta da due texture triangolari, e sono possibili avanzati effetti grafici ed animazioni senza occupazioni di CPU. Funzionalit\u00e0 simili sono presenti da tempo in macOS di Apple e nelle varie versioni GNU/Linux, tramite programmi come Compiz.\nLa mancanza del nuovo file system WinFS, che doveva essere basato su SQL server, \u00e8 invece parzialmente compensata da un sistema di indicizzazione dei file, limitatamente alle cartelle del profilo utente e a quelle aggiunte manualmente.\nUna delle funzionalit\u00e0 rimosse meno rimpiante \u00e8 invece Palladium, l'implementazione del trusted computing di Microsoft. L'unico utilizzo di un eventuale chip TPM in Vista \u00e8 la funzionalit\u00e0 BitLocker, che permette di crittografare in maniera trasparente un'intera partizione (compresa quella di boot).\nDa segnalare, infine, uno stack TCP/IP completamente nuovo, che fornisce un supporto completo ad IPv6, la prossima generazione del protocollo Internet, che \u00e8 abilitato di default insieme ad IPv4 ed \u00e8 configurabile graficamente (in Windows XP andava installato a parte ed era gestibile solo da riga di comando).\nUno degli aspetti meno noti \u00e8 l'integrazione del .NET Framework 3.0, ed in particolare del suo componente Windows Presentation Foundation. Queste librerie software, in precedenza note col nome di WinFX, non sono pi\u00f9 basate sul modello delle Windows API nate con Windows 1.0 ed evolutesi fino ad oggi. Nei piani iniziali, tutto il sistema operativo avrebbe dovuto essere basato su WinFX, cosa che non \u00e8 avvenuta in seguito al \u201creset\u201d dello sviluppo del 2004. In ogni caso, questi componenti sono presenti nel sistema operativo e sar\u00e0 solo questione di tempo perch\u00e9 lo sviluppo delle applicazioni Windows migri dalle API tradizionali al nuovo modello. Questo sistema operativo ha avuto due Service Pack: Windows Vista SP1 e Windows Vista SP2.\nVista \u00e8 stato criticato soprattutto per i suoi sistemi anti-copia e per l'utilizzo elevato di risorse.\nWindows 7.\nWindows 7 \u00e8 il successore di Windows Vista, distribuito dalla Microsoft il 22 ottobre 2009. Windows 7 \u00e8 basato sullo stesso kernel di Vista e ha in comune con il suo predecessore anche la shell grafica Windows Aero con qualche modifica. A differenza di Vista, Windows 7 ha migliorato la gestione della memoria, dei driver e risulta molto pi\u00f9 stabile del fratello minore, che la critica aveva pesantemente bersagliato.\nWindows 7 (chiamato in Italia \"Sette\", ma conosciuto anche come \"Seven\" o coi nomi \"Blackcomb\" o \"Vienna\") \u00e8 un sistema operativo prodotto in varie versioni da Microsoft e destinato a tutte le tipologie di PC, fra cui conta una versione mobile chiamata Windows Phone Mango e una versione per tablet PC. La barra start verr\u00e0 ingrandita per le nuove icone. Attualmente \u00e8 il sistema operativo pi\u00f9 diffuso al mondo da fine 2012-inizio 2013. Il suo successore \u00e8 Windows 8.\nWindows 8.\nWindows 8 \u00e8 il successore di Windows 7, gi\u00e0 ultimato e disponibile al pubblico dal 26 ottobre 2012. Il nuovo logo riprende il concetto di finestra, rappresentandone una in prospettiva, stilizzata e colorata in azzurro.\nLa novit\u00e0 principale riguarda l'introduzione di WinRT, una nuova piattaforma per applicazioni che permette di ottenere alcuni vantaggi, tra cui l'interoperabilit\u00e0 tra processori x86-64 (quelli dei tradizionali pc) ed ARM (quelli dei tablet), oltre a maggior sicurezza e semplicit\u00e0 di utilizzo.\nLo \"Start Menu\", introdotto con Windows 95, \u00e8 sostituito dalla \"Start Screen che fu molto criticato\", una videata a schermo interfaccia grafica pone l'accento sulla Start Screen, mentre il desktop di Windows \u00e8 posto in secondo piano.\nMolti degli effetti grafici introdotti con Windows Vista sono scomparsi, in favore di maggiori prestazioni e fluidit\u00e0 delle animazioni.\nLe applicazioni a tutto schermo applicano le regole del nuovo linguaggio di design Microsoft, basato su prevalenza del contenuto, tipografia, spaziature, animazioni e semplicit\u00e0.\nLe novit\u00e0 del desktop tradizionale sono principalmente uno stile grafico pi\u00f9 coerente con lo stile delle app di Windows Store (tinte monocromatiche, rimosse trasparenze ed effetti) e il nuovo Esplora Risorse con interfaccia Ribbon, la stessa usata da Microsoft Office 2007 e versioni successive.\nNonostante Windows 8 introduca importanti cambiamenti in termini di user experience, \u00e8 mantenuta la compatibilit\u00e0 con le versioni precedenti, infatti il numero di versione della release \u00e8 6.2.\nWindows 8.1.\nWindows 8.1 \u00e8 un aggiornamento gratuito di Windows 8 scaricabile dal Windows Store. Le novit\u00e0 principali riguardono il ritorno del pulsante Start, la possibilit\u00e0 di gestire pi\u00f9 app contemporaneamente, un nuovo Windows Store e miglioramenti alla stabilit\u00e0. \u00c8 uscito il 17 ottobre 2013.\nWindows 10.\nIl 30 settembre 2014, la Microsoft annuncia e presenta il nuovo Windows 10. La versione finale \u00e8 ufficialmente disponibile dal 29 luglio 2015 come aggiornamento gratuito per i possessori di una licenza Windows 7 e Windows 8/8.1 originale. Windows 10 porta molte novit\u00e0 interessanti, come una barra delle applicazioni ridisegnata, finestre ridisegnate, un nuovo menu start, l'assistente vocale Cortana, possibilit\u00e0 di eseguire app del Windows Store sul desktop, nuova app Impostazioni, il centro notifiche, e per le schede video compatibili, le nuove librerie grafiche DirectX 12. Per ora avuto due numerazioni kernel: nelle prime versioni beta era 6.4 e poi si \u00e8 evoluto in 10.0. Nonostante il numero di versione, il nuovo sistema operativo ha piena compatibilit\u00e0 con i programmi sviluppati per Windows 7 e 8.1. Infatti \u00e8 possibile aggiornare questi due sistemi operativi senza alcuna perdita di dati.\nMicrosoft ha attualmente distribuito nove versioni di Windows 10:\nCronologia.\nSuccessione delle versioni MS-DOS:\nSuccessione delle versioni di OS/2:\nSuccessione delle versioni della linea NT:\nSuccessione delle versioni della linea per architetture ARM:"}
{"id": "530637", "revid": "292162", "url": "https://it.wikipedia.org/wiki?curid=530637", "title": "Rocche del Crasto", "text": "Le Rocche del Crasto sono un rilievo alto 1.315 metri che appartiene alla catena dei monti Nebrodi, appartenenti all'Appennino siculo. Sono costituite prevalentemente da roccia calcarea dell'era mesozoica e ricadono nel territorio dei comuni di Alcara Li Fusi e di Longi, nella citt\u00e0 metropolitana di Messina.\nOrografia.\nIl rilievo presenta diversi specchi di faglia esposti che formano spettacolari pareti di roccia. La pi\u00f9 interessante e lo specchio di faglia a strapiombo della Valle Calanna su cui nidifica l'aquila reale. Su uno dei suoi versanti si apre anche la Grotta del Lauro, ricca di stalattiti e stalagmiti.\nStoria.\nSul versante nord-occidentale, pi\u00f9 in basso nidifica il grifone, reintrodotto qualche decennio fa in Sicilia.\nToponomastica.\nIn lingua siciliana il termine \"crastu\" (italianizzato in \"crasto\") indica il maschio della pecora, ma qui il toponimo deriva pi\u00f9 probabilmente dal latino \"castrum\" del senso di 'fortezza' o, meglio, dal \"kastron\" bizantino."}
{"id": "530638", "revid": "69377", "url": "https://it.wikipedia.org/wiki?curid=530638", "title": "Monte Crasto", "text": ""}
{"id": "530639", "revid": "767487", "url": "https://it.wikipedia.org/wiki?curid=530639", "title": "Decalogo 3", "text": "Decalogo 3 \u00e8 il terzo dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\n\u00c8 la vigilia di Natale. Janusz si presenta ai suoi familiari vestito da Babbo Natale. Si cantano cori natalizi e tutto pare andare per il verso giusto. Ma gi\u00e0 alla messa di mezzanotte Janusz ha intravisto Ewa fra la folla. Fa finta di niente, ma quando a casa la donna lo chiama al citofono, pare chiaro che la serata sar\u00e0 rovinata.\nEwa e Janusz, infatti, hanno avuto in passato una relazione extraconiugale. Ewa l'accusa di aver fatto una telefonata anonima al proprio marito, per far finire la loro relazione, ed ora con la scusa di non aver pi\u00f9 notizie proprio del marito, costringe Janusz a passare con lei la notte della vigilia per le strade di Varsavia.\nJanusz dice alla propria moglie di andare alla ricerca del proprio taxi rubato, ma la donna sembra capire il vero motivo dell'assenza del marito. Capisce, ma non dice nulla.\nDurante la notte Janusz capisce man mano che Ewa gli sta mentendo. Alla fine, infatti, sar\u00e0 proprio lei a confessargli che da quasi tre anni vive da sola, e che il marito l'ha lasciata. Tutta la notte non \u00e8 stato altro che un ultimo tentativo di Ewa di restare viva: si era prefissa infatti di riuscire a passare la vigilia con l'ex amante, altrimenti si sarebbe uccisa.\nJanusz \u00e8 contento di aver impedito la morte di Ewa, ma ormai non prova pi\u00f9 niente per lei. Quando al mattino torna dalla moglie, questa gli chiede se torner\u00e0 ad uscire tutte le sere: lui la tranquillizza che non lo far\u00e0.\nTemi ricorrenti.\nAll'inizio della storia, quando Janusz entra in casa vestito da Babbo Natale, passando incrocia Krzysztof, il protagonista del \"Decalogo 1\", interpretato sempre da Henryk Baranowski.\nL'acqua, elemento ricorrente nel \"Decalogo\", stavolta appare come strumento di sevizia, usata da un addetto senza scrupoli in un centro di disintossicazione nei confronti di alcuni ubriachi ivi rinchiusi. Appare inoltre sotto forma di neve, che ricopre una Varsavia notturna durante la vigilia di Natale.\nArtur Barci\u015b, che interpreta il personaggio muto presente in ogni episodio, stavolta appare brevemente nel ruolo di un autista di tram."}
{"id": "530645", "revid": "69377", "url": "https://it.wikipedia.org/wiki?curid=530645", "title": "Fiume Alcantara", "text": ""}
{"id": "530646", "revid": "1573940", "url": "https://it.wikipedia.org/wiki?curid=530646", "title": "Astronotus ocellatus", "text": "Astronotus ocellatus ()), conosciuto comunemente come Oscar, \u00e8 un pesce d'acqua dolce appartenente alla famiglia Cichlidae.\nDescrizione.\nIl corpo \u00e8 grosso, ovaloide, con bocca grande. Le pinne sono forti e larghe, arrotondate e sviluppate. I piccoli hanno una colorazione biancastra e nera con marezzature. La livrea giovanile \u00e8 nera marmorizzata di bianco perlaceo, ma crescendo il colore di fondo si attester\u00e0 sul verde bruno scuro, marmorizzato di arancione ruggine, in segni differenti per ciascun individuo, le macchie diminuiscono di dimensioni e quelle poche e rade che rimangono diventano gialle. Sul peduncolo caudale compare una macchia nera orlata d'oro, simile ad un piccolo occhio od \"ocello\" (da qui il nome latino \"ocellatus\").\nNegli ultimi anni in commercio sono state inserite delle nuove variet\u00e0: rossa (allevata in Thailandia), tigrata rossa e lutina selezionate in Oriente.\nIl dimorfismo sessuale \u00e8 assente: solo durante il periodo della riproduzione \u00e8 possibile riconoscere i sessi poich\u00e9 il maschio presenta una papilla genitale di forma conica, mentre nella femmina \u00e8 troncata.\nBiologia.\nComportamento.\nQuesto pesce \u00e8 attivo, curioso e nuota in continuazione. Vive in coppie. I giovani sono tra loro aggressivi, come anche gli adulti, la coppia scaccia attivamente gli altri pesci.\nAlimentazione.\nPrincipalmente carnivoro. Sono voraci predatori con appetito gagliardo che si nutrono di invertebrati acquatici (\"Tubifex\", larve di zanzara e gamberetti), piccoli pesci come i guppy, anfibi, pezzi di carne di carogne di animali morti in acqua. Spesso per nutrirsi sradica le piante acquatiche pi\u00f9 giovani.\nRiproduzione.\nL'unico modo per distinguerne il sesso \u00e8 osservare la diversa conformazione della papilla genitale dei riproduttori (conica nel maschio, tronca nella femmina) durante la deposizione. Essa avviene generalmente su una superficie liscia e orizzontale o obliqua. Durante la preparazione per l'accoppiamento la coppia scava buche nel terreno, pulisce superfici rocciose o sradica piante acquatiche. Successivamente vengono deposte fino ad un migliaio di uova. Gli avannotti sono voracissimi.\nLa coppia deve comunque formarsi da sola, partendo da un gruppo di 6 giovani, da cui togliere i 4 spaiati\nDistribuzione e habitat.\n\"Astronotus ocellatus\" \u00e8 originario del bacino del Rio delle Amazzoni e del Rio Negro. Attualmente si \u00e8 diffuso anche nel bacino amazzonico centro-settentrionale: in Per\u00f9, Colombia, Brasile, Guyana francese, bacino dell'Orinoco e Rio Paraguay. Popola principalmente le acque a corso lento, i canali a fondo fangoso e ghiaioso, i bracci fermi e le lagune fra le foreste (anche mangrovie), spesso ricche di vegetazione acquatica o di grossi ciottoli e legni ancorati sul fondo. Ama anche stare nello spazio aperto del corso d'acqua. Le acque che li ospitano sono acque non dure, neutre, di temperatura tra i 20 ed i 28\u00a0\u00b0C, per quanto siano piuttosto tolleranti.\nAcquariofilia.\n\u00c8 un ciclide molto richiesto dagli allevatori e dagli acquariofili, docile e vivace. Riconosce dopo poco tempo il padrone arrivando, col tempo e se si procede con pazienza e dolcezza, a farsi accarezzare sul dorso e a nutrirsi dalle mani dell'allevatore. Nota importante: cresce molto velocemente raggiungendo dimensioni ragguardevoli anche in acquario! Quindi se lo si acquista quando \u00e8 ancora piccolo, \u00e8 opportuno prevedere una vasca che lo possa ospitare anche quando sar\u00e0 cresciuto; inoltre \u00e8 bene non metterlo in compagnia di pesci piccoli, che verrebbero velocemente mangiati. Chi alleva gli astronoti consiglia addirittura di nutrire gli esemplari che stanno per riprodursi con pesciolini vivi, come i guppy, per cui \u00e8 evidente che la vita in comune \u00e8 assolutamente impossibile, anche se un esemplare adulto di dimensioni veramente impressionanti come 35/40cm(difficilissime da raggiungere in acquario) non li considerer\u00e0 nemmeno. Importante un ottimo sistema di filtraggio in quanto la notevole quantit\u00e0 di escrementi prodotti, pu\u00f2 in breve tempo raggiungere elevati livelli di inquinamento. L'acquario che lo ospita pu\u00f2 essere provvisto di vegetazione purch\u00e9 siano piante che non ricavano nutrimento dalle radici ma dalle foglie (come una pianta madre di anubias) e ben fissate con filo da pesca a tronchi o rocce. I giovani possono essere nutriti anche con cibi secchi e liofilizzati,insetti, artemie e chironomus. Per gli adulti e subadulti optare sempre una dieta puntata molto sulle proteine e somministrare quindi pesci, insetti, invertebrati ma mai carne di mammiferi o aviaria contenenti grassi non metabolizzabili dai pesci ostruendogli i vasi sangunei. Offrire anche verdure sbollentate e cibi secchi per Loricaridi contenenti poche proteine ma molti tipi di vegetali. Attenzione anche a non sovralimentare. Per accentuarne i colori rossi soprattutto della variet\u00e0 si possono somministrare dei gamberetti che li rendono rosati (sia nelle carni che nella pelle) come i salmoni, perch\u00e9 utilizzano i pigmenti del crostaceo.\nSi stima che vada allevato da solo in acquari da 150/200 litri, o in coppia in acquari da 300,per un gruppo invece aggiungere 100 litri ad esemplare partendo dai 300. L'ideale sarebbe allevarli in gruppi di 5-6 individui in acquari da pi\u00f9 di 500 litri."}
{"id": "530648", "revid": "287204", "url": "https://it.wikipedia.org/wiki?curid=530648", "title": "Cratere Fischer", "text": "Fischer \u00e8 un cratere lunare intitolato ai Premi Nobel per la chimica Hermann ed Hans Fischer. Si trova nella parte nordorientale del fondo interno del grande cratere Mendeleev, sulla faccia nascosta della Luna.\nIl cratere ha un bordo sottile e circolare, e un fondo con la stessa albedo del terreno circostante. Al suo interno c'\u00e8 un piccolo cratere da impatto, adiacente alla parete interna del lato nordovest. Sia l'orlo che il fondo di Fischer sono punteggiato da parecchi crateri minori."}
{"id": "530651", "revid": "1124164", "url": "https://it.wikipedia.org/wiki?curid=530651", "title": "Alvise Vivarini", "text": "Biografia.\nL'artista, figlio di Antonio Vivarini e nipote di Bartolomeo Vivarini, nacque tra il 1445 e il 1451. La sua formazione avvenne all'ombra di Giovanni Bellini, oltre che inizialmente del padre e dello zio Bartolomeo, con un'attenzione giovanile a Lazzaro Bastiani. Alla fine del periodo formativo si avvicin\u00f2 con interesse all'arte padovana di Andrea Mantegna.\nLa sua prima opera firmata e datata nota \u00e8 il \"Polittico di Montefiorentino\", dipinto da Alvise per il convento dei Minori Osservanti presso Frontino e conservato nella Galleria Nazionale delle Marche. Vi sono rappresentati la\" Madonna col Bambino in trono\" e i santi Francesco e Pietro, a sinistra, e Paolo e Giovanni Battista, a destra, secondo la tradizionale struttura dei polittici tardogotici, con tavole a fondo oro suddivise da una cornice riccamente intagliata. Firma e data sono leggibili sotto lo scomparto centrale del polittico: \"1476 LUDOVICUS VIVARINUS MURIANENSIS P(inxit)\".\nNel \"San Girolamo penitente\", 1476-1477 circa, conservato nella pinacoteca dell'Accademia Carrara di Bergamo, il bellissimo brano naturalistico del paesaggio roccioso che sovrasta la figura del santo mostra quanto Alvise si allontan\u00f2 presto dalle formule tradizionali tardogotiche. Altrettanto importante il paesaggio sullo sfondo del \"Cristo portacroce\" della Basilica dei Santi Giovanni e Paolo (Venezia) e del \"San Girolamo\" della National Gallery of Art di Washington.\nPort\u00f2 avanti l'importante bottega pittorica del padre e dello zio, sull'isola di Murano, seconda solo alla bottega dei Bellini nella Venezia di fine Quattrocento. Ad eccezione di alcuni ritratti, la produzione era prevalentemente di carattere religioso, dalle piccole tele di devozione privata alle grandi pale d'altare, ancora in forma di polittici, quali il polittico per la chiesa dell\"'Immacolata\" di Martinengo (Bergamo), suddiviso fra la Pinacoteca di Brera e il Museo Diocesano di Bergamo, e il \"Polittico della Pentecoste\" del monastero di Spirito Santo\" a Feltre\", oggi nei Musei di stato di Berlino. La diffusione delle opere della bottega dei Vivarini non fu solo in area veneta, ma anche nell'area Adriatica fino all'estremo sud, come testimoniano il Polittico proveniente da Santa Caterina d'Alessandria a Galatina, oggi a Lecce, Museo archeologico provinciale Sigismondo Castromediano, o la \"Madonna in trono col Bambino\" della chiesa di S. Andrea a Barletta.\nFra i suoi maggiori lavori vi \u00e8 la \"Sacra conversazione\" proveniente dalla chiesa di San Francesco a Treviso e esposta alle Gallerie dell'Accademia (1480). Rispetto a suo padre e suo zio, si tenne maggiormente al passo coi tempi, addolcendo la lezione padovana sull'esempio di Antonello da Messina, mantenendo per\u00f2 un contorno secco e una luce fredda, che fa apparire i colori lucidi come smalto, senza assimilare la rivoluzione luministica del messinese.\nCapolavoro della maturit\u00e0 \u00e8 ritenuto il \"Cristo risorto\" di San Giovanni in Bragora a Venezia, databile al 1497-98. Qui il corpo snello del Cristo appare gi\u00e0 animato da una torsione che prelude al manierismo, cos\u00ec come le figure dei soldati sulla destra, ipnotizzati e scompigliati, con un moto opposto a quello del Risorto. Forme e colori pi\u00f9 addolciti caratterizzano il \"Cristo benedicente\", opera destinata alla devozione privata eseguita da Vivarini nel 1498, ed esposta alla Pinacoteca di Brera. Ultima opera dell'artista \u00e8 ritenuta la \"Sacra conversazione\" (1500) conservata al Mus\u00e9e de Picardie di Amiens.\nMolte sue opere, seppure documentate, sono andate perdute, come i teleri per il Salone del Gran Consiglio, la tela rappresentante \"San Gerolamo che conduce il leone in convento e i frati che fuggono terrorizzati\" (ricordata solamente da un'incisione) e uno stendardo processionale per la Scuola Grande di San Marco, e infine la belliniana \"Madonna in trono con il bambino e sei santi\" distrutta nel rogo dei dipinti del Kaiser Friedrich Museum (1945)."}
{"id": "530656", "revid": "1086846", "url": "https://it.wikipedia.org/wiki?curid=530656", "title": "Associazione Sportiva Roma 1969-1970", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1969-1970.\nStagione.\nLa stagione segna l'addio, per volont\u00e0 di Herrera, del capitano Giacomo Losi, che, dopo anni di militanza con la maglia giallorossa, non vuole pi\u00f9 vestire nessun'altra maglia e si ritira dal mondo del calcio rimanendo per sempre \"Core de Roma\". Lo stesso anno la \u00e8 protagonista della sfortunata uscita nella semifinale della Coppa delle Coppe contro i polacchi del G\u00f3rnik Zabrze; i due incontri finiscono entrambi con un pareggio e si svolge cos\u00ec lo spareggio in campo neutro a Strasburgo. Finito anche questo in parit\u00e0, a decidere le sorti dell'incontro \u00e8 il sorteggio con la monetina che condanna la Roma. In campionato i giallorossi arrivano decimi.\nMaglie.\nLa divisa primaria \u00e8 costituita da maglia bianca bordata di giallorosso, cos\u00ec come nei pantaloncini e calzettoni; in trasferta viene usata una maglia rossa con colletto a polo, pantaloncini bianchi, calzettoni rossi. I portieri usano una maglia nera bordata di giallorosso abbinata a calzoncini neri e calzettoni bianchi bordati di rosso. Tutte le divise presentano cucite sul petto la coccarda della Coppa Italia.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 69/70\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de La Stampa e de L'Unit\u00e0."}
{"id": "530659", "revid": "287204", "url": "https://it.wikipedia.org/wiki?curid=530659", "title": "Vancouver Grizzlies", "text": ""}
{"id": "530663", "revid": "287204", "url": "https://it.wikipedia.org/wiki?curid=530663", "title": "Vivarini", "text": ""}
{"id": "530666", "revid": "339392", "url": "https://it.wikipedia.org/wiki?curid=530666", "title": "Istituto italiano marchio di qualit\u00e0", "text": ""}
{"id": "530667", "revid": "1318658", "url": "https://it.wikipedia.org/wiki?curid=530667", "title": "Ambracia", "text": "Ambracia (odierna Arta) fu un'antica citt\u00e0 greca, capitale del regno d'Epiro durante il regno di Pirro; fu fondata da Gorgo, figlio di Cipselo, nella fertile valle del fiume Aracto, a nord della baia di Azio. Gi\u00e0 dal V secolo a.C. il nome originale passa da \u1f08\u03bc\u03b2\u03c1\u03b1\u03ba\u03af\u03b1 a \u1f08\u03bc\u03c0\u03c1\u03b1\u03ba\u03af\u03b1.\nStoria.\nSecondo la tradizione Ambracia fu, originariamente, una citt\u00e0 dei Tesproti, fondata da Ambrace, figlio di Tesproto. Nella seconda met\u00e0 del VII secolo a.C. (tradizionalmente nel 635 a.C.) nella citt\u00e0 vi si insediarono i Corinzi di Cipselo, che la trasformarono in una citt\u00e0 greca. Presto Ambracia divenne una florida e importante citt\u00e0 tanto da inviare 7 navi ad Atene durante la seconda guerra persiana.\nFu in guerra contro i vicini acarnani e Anfilochi per il controllo della baia, fino allo scoppio della guerra del Peloponneso, dove Ambracia raggiunse la massima potenza. Nel 426 a.C. la citt\u00e0 fu per\u00f2 sconfitta da questi suoi nemici grazie al loro alleato ateniese.\nOccupata dalla Macedonia al tempo di Filippo, pass\u00f2 poi a Pirro, che l'abbell\u00ec; fu, infine, conquistata dalla Lega etolica e, poi nel 189 a.C., dai Romani guidati da Marco Fulvio Nobiliore, che le restituirono la libert\u00e0. La conquista fu celebrata dal poeta latino Quinto Ennio che era al seguito di Nobiliore nella tragedia praetexta \"Ambracia\".\nLa struttura della citt\u00e0.\nSi conoscono tre principali parti in cui la citt\u00e0 di Ambracia era suddivisa:"}
{"id": "530668", "revid": "767487", "url": "https://it.wikipedia.org/wiki?curid=530668", "title": "Ville del Monte", "text": "Ville del Monte \u00e8 una frazione di Tenno nella provincia autonoma di Trento."}
{"id": "530669", "revid": "86599", "url": "https://it.wikipedia.org/wiki?curid=530669", "title": "Cratere Fitzgerald", "text": "Fitzgerald \u00e8 un grande cratere lunare di 104,21 km situato nella parte nord-orientale della faccia nascosta della Luna, a ovest-sudovest del cratere Cockcroft e a circa due diametri di cratere a nordest del cratere Morse.\n\u00c8 un cratere con formazioni che sono state abbastanza erose da impatti successivi nelle vicinanze. Il cratere correlato pi\u00f9 recente Fitzgerald W confina con l'orlo esterno a nordest. Una raggiera poco visibile si estende dall'orlo sudorientale del cratere correlato fino al fondo orientale di Fitzgerald, ma rimane poco chiaro se essa si sia originata dal recente impatto, o piuttosto dal cratere Moore, situato pi\u00f9 a nord.\nParecchi altri crateri si trovano lungo il bordo di Fitzgerald: se ne osserva una coppia lungo l'orlo nordest e altri due lungo quello ovest. Le pareti interne mostrano segni di frane passate e di alcuni terrazzamenti, anche se queste formazioni sono via via scomparse col tempo. Il fondo interno \u00e8 livellato e privo di formazioni, con alcune piccole irregolarit\u00e0 a nordest.\nIL cratere \u00e8 dedicato al fisico irlandese George Francis FitzGerald.\nCrateri correlati.\nAlcuni crateri minori situati in prossimit\u00e0 di Fitzgerald sono convenzionalmente identificati, sulle mappe lunari, attraverso una lettera associata al nome."}
{"id": "530685", "revid": "287204", "url": "https://it.wikipedia.org/wiki?curid=530685", "title": "Antonio Vivarini", "text": "Biografia.\nAntonio Vivarini, proveniente da una famiglia di vetrai attivi a Murano, fu caposcuola di una delle pi\u00f9 importanti botteghe della pittura tradizionale veneziana della prima met\u00e0 del XV secolo. \u00c8 comunemente considerato un esponente della cosiddetta scuola di Murano e le sue opere sono profondamente influenzate da Gentile da Fabriano e segnano il passaggio dal Gotico fiorito al Rinascimento.&lt;br&gt; La sua prima opera conosciuta \u00e8 una pala d'altare, conservata oggi all'Accademia di Venezia, datata 1440, dimostra la sua autonomia artistica, allontanandosi dalla forma che lo aveva preceduto, realizzando figure anatomiche compatte e plastiche, divergendo da quella parte gotica decorativa ma dando tridimensionalit\u00e0 nella rappresentazione degli spazi; il suo ultimo dipinto, conservato a Roma, \u00e8 datato 1464, anche se ci sono documenti che attestano che il pittore era ancora in vita nel 1470.\nLavor\u00f2 spesso con Giovanni d'Alemagna, spesso identificato con il cognato Giovanni da Murano, con il quale inizi\u00f2 la decorazione ad affresco della cappella Ovetari nella chiesa degli Eremitani a Padova, sodalizio artistico che oltre a dare all'artista di Murano una buova impronta, terminer\u00e0 solo con la morte di Giovanni nel 1450. Difficile decidere quali parti dei lavori eseguiti in collaborazione furono realizzate da uno o dall'altro artista. Lavoreranno a fianco dei pi\u00f9 giovani Nicol\u00f2 Pizzolo e Andrea Mantegna. Alla morte improvvisa di Giovanni, Antonio si fece liquidare per il lavoro eseguito, lasci\u00f2 definitivamente Padova tornando a Venezia. \nSar\u00e0 anche l'arrivo dei nuovi artisti fiorentini, chiamati a decorare la basilica di San Marco, ad interessarlo e in particolare \u00e8 importante il periodo trascorso a Padova dove pot\u00e9 studiare i lavori di Donatello.\n&lt;br&gt;Dopo il 1450 Antonio dipinse principalmente da solo o insieme al fratello minore Bartolomeo, realizzando numerose pale d'altare e polittici, in particolare per le chiese di Venezia: le sue opere presentano una considerevole attenzione ad una cromaticit\u00e0 delicata e raffinata, soprattutto negli incarnati. Gli ultimi lavori di Antonio non furono per\u00f2 tra i suoi migliori. La differenza tra i due fratelli \u00e8 marcata, uno pacato nella pittura, mentre Bartolomeo spigoloso e incisivo, aveva fatto s\u00ec che Antonio firmasse da solo gli ultimi suoi lavori, non sempre per\u00f2 di ottima fattura, lasciando molte della commissioni al fratello. Solo uno verr\u00e0 firmato da entrambi, il polittico Incoronazione della Vergine e Santi di Osimo datato 1464.\nLa sua bottega fu proseguita, oltre che dal fratello Bartolomeo, anche dal figlio Alvise.\nOpere principali.\nIn collaborazione con Giovanni da Murano:\nDa solo o in collaborazione col fratello Bartolomeo:"}
{"id": "530686", "revid": "86599", "url": "https://it.wikipedia.org/wiki?curid=530686", "title": "Cratere Fizeau", "text": "Fizeau \u00e8 un grande cratere lunare di 107,08 km situato nella parte sud-orientale della faccia nascosta della Luna. Tra i crateri vicini pi\u00f9 noti si annoverano il Minkowski a ovest-nordovest, e Eijkman a sudovest.\nLe pareti interne del bordo sono terrazzate in pi\u00f9 punti, soprattutto nella parte settentrionale, mentre il bordo meridionale presenta un taglio alla cui estremit\u00e0 interna si trovano i depositi di una frana. C'\u00e8 un piccolo ma evidente cratere che giace proprio sul bordo sudovest, con una superficie interna che forma delle terrazze, rendendo quasi invisibile il fondo. Si osservano anche alcuni crateri minori sul confine nordest e ovest-sudovest.\nIl fondo di Fizeau \u00e8 relativamente piatto oltre le terrazze, con soltanto alcuni picchi di modeste dimensioni nella sezione nordoccidentale, e un picco centrale vicino al punto di mezzo. In questa zona ci sono soltanto pochi crateri minori.\nIl cratere \u00e8 dedicato al fisico francese Hippolyte Fizeau.\nCrateri correlati.\nAlcuni crateri minori situati in prossimit\u00e0 di Fizeau sono convenzionalmente identificati, sulle mappe lunari, attraverso una lettera associata al nome."}
{"id": "530694", "revid": "287204", "url": "https://it.wikipedia.org/wiki?curid=530694", "title": "Cratere Flammarion (Luna)", "text": "Flammarion \u00e8 un cratere lunare di 76,18 km situato nella parte sud-occidentale della faccia visibile della Luna, sul bordo meridionale del Sinus Medii, tra i crateri M\u00f6sting a nordovest e Herschel a sudest. Il primo di questi interseca l'orlo occidentale di Flammarion.\nLe pareti esterne di Flammarion, considerevolmente erose, sono spaccate sul lato nordovest, e la parte restante \u00e8 fortemente danneggiata. La parte pi\u00f9 intatta della parete si trova a sudest. La Rima Flammarion passa attraverso la spaccatura nel bordo nordovest, e si estende per circa 80\u00a0km verso da ovest-sudovest. Il fondo del cratere \u00e8 stato riempito dalla lava, ed \u00e8 per questo relativamente piatto, punteggiato soltanto da piccoli crateri.\nIl cratere \u00e8 dedicato all'astronomo francese Camille Flammarion.\nCrateri correlati.\nAlcuni crateri minori situati in prossimit\u00e0 di Flammarion sono convenzionalmente identificati, sulle mappe lunari, attraverso una lettera associata al nome."}
{"id": "530695", "revid": "287204", "url": "https://it.wikipedia.org/wiki?curid=530695", "title": "Stadio Serravalle B", "text": "Il campo sportivo Serravalle \"B\" \u00e8 il secondo stadio del castello di Serravalle, situato nei pressi del pi\u00f9 grande San Marino Stadium.\nL'impianto sportivo viene utilizzato per le partite del Campionato di calcio sammarinese.\nIl campo \u00e8 lungo 106 metri e largo 60 ed \u00e8 dotato di illuminazione artificiale per le partite in notturna."}
{"id": "530699", "revid": "125486761", "url": "https://it.wikipedia.org/wiki?curid=530699", "title": "Gionatan", "text": "Gionatan, o Gionata (dall'ebr. Yonath\u00e0n o Yehonath\u00e0n, dal significato \"YHWH ha dato\") \u00e8 un personaggio biblico, figlio maggiore e favorito del re Saul, avuto da Ahinoam figlia di Ahimaaz. Si distinse, durante il regno del padre, per il coraggio indomito sia in occasione della sconfitta della guarnigione filistea a Gabaa, sia nella nuova vittoria riportata a Micmas. \u00c8 noto soprattutto per il profondo amore che lo leg\u00f2 al futuro re Davide e per l'aiuto che gli diede nelle circostanze pi\u00f9 pericolose.\nUn personaggio storicamente esistito?\nCome nel caso di suo padre Saul e dello stesso re Davide, anche per il principe Gionatan le fonti storiche si rivelano del tutto insufficienti. Nessuna fonte extra-biblica parla di questi personaggi della storia arcaica di Israele, e gli stessi testi biblici non mostrano grande coerenza: i capitoli e del primo libro di Samuele sembrano testimoni di una tradizione contraria al primo re di Israele, Saul, e alla sua famiglia, mentre i capitoli e , probabilmente pi\u00f9 antichi, sono favorevoli a Saul e alla sua discendenza. Il testo originale dei capitoli seguenti, poi, sembra essere stato alterato da giunte successive e rielaborazioni stratificate.\nLa tradizione biblica \u00e8 comunque unanime nel presentare la tesi che Israele, contrariamente agli altri popoli della regione, non ebbe in origine un re; l'istituzione monarchica sarebbe stata la reazione allo stimolo di necessit\u00e0 esterne: l'attacco concentrico dei Filistei e degli Ammoniti. Il regno di Saul, primo re di tutte le trib\u00f9 di Israele, fu probabilmente di breve durata, e nel contesto di questo breve regno si potrebbe essere segnalato il valore del principe ereditario Gionatan, che sarebbe poi morto in battaglia insieme con il padre.\nIl racconto biblico.\nGionatan \u00e8 menzionato per la prima volta nella Bibbia quale valoroso comandante di mille guerrieri, nei primi anni del regno di Saul (1Sam ): a quel tempo poteva avere almeno vent'anni. Durante gli anni della sua formazione poteva aver sentito l'influenza del padre che, fino al momento di essere scelto quale re, aveva manifestato modestia, ubbidienza e rispetto per le disposizioni divine.\nCon i suoi mille uomini male armati, Gionatan conquist\u00f2 la vittoria contro la guarnigione filistea di Gabaa. In risposta, il nemico si radun\u00f2 a Micmas. Segretamente Gionatan e il suo scudiero si allontanarono da Saul e dai suoi uomini raggiungendo l'avamposto nemico. Con quest'azione Gionatan manifest\u00f2 il proprio valore e la capacit\u00e0 di ispirare fiducia in altri, pur riconoscendo la direttiva di Dio, visto che per agire attese un segno divino. I due intrepidi combattenti abbatterono da soli venti filistei, cosa che provoc\u00f2 un aspro combattimento, con la vittoria finale di Israele.\nMentre era in corso il combattimento, Saul avventatamente maledisse con un giuramento chiunque avesse mangiato prima della fine della battaglia. Gionatan, che non ne sapeva nulla, mangi\u00f2 un po' di miele selvatico. Pi\u00f9 tardi, di fronte a Saul, Gionatan non cerc\u00f2 di sottrarsi alla morte per adempiere il voto del padre. Tuttavia fu redento dal popolo, consapevole che quel giorno Dio era con lui.\nI testi biblici descrivono quindi Gionatan come un guerriero coraggioso, abile e potente. Di lui e di Saul si dice che erano \u201cpi\u00f9 veloci delle aquile\u201d e \u201cpi\u00f9 potenti dei leoni\u201d. Gionatan, in particolare, era anche un esperto arciere e le sue doti potevano averlo reso particolarmente caro a Saul.\nL'incontro con Davide.\nDavide era stato introdotto alla corte del re Saul affinch\u00e9 suonasse per lui, dal momento che lo spirito di Dio aveva lasciato il re ed era stato sostituito da un cattivo spirito, cosa che Gionatan poteva aver notato. Bench\u00e9 giovane, Davide era \u201cun uomo potente e valoroso, e uomo di guerra\u201d; Saul \"lo amava molto\" e ne fece il suo scudiero.\nLa speciale amicizia di Gionatan per Davide inizi\u00f2 poco dopo che questi uccise Golia. Quell'intrepida azione a difesa del suo popolo dovette commuovere Gionatan. Sentendone parlare da Davide stesso, \"la medesima anima di Gionatan si leg\u00f2 all'anima di Davide, e Gionatan lo amava come la sua propria anima\" (1Sam 18,1).\nI due guerrieri \"conclusero un \"patto d'amicizia\". Gionatan capiva che Davide aveva lo spirito di Dio\" (1Sam 18,3). Il figlio di Saul, dunque, non fu invidioso di Davide considerandolo un rivale, come fece suo padre; anzi il suo rispetto per il modo in cui Dio dirigeva gli avvenimenti fu un esempio per il suo giovane amico. Gionatan non assecond\u00f2 il desiderio di Saul di uccidere Davide, ma avvert\u00ec quest'ultimo e cerc\u00f2 di intercedere per lui. Quando Davide fu costretto a fuggire, Gionatan si incontr\u00f2 con lui e strinsero un patto in cui anche Davide si impegnava a proteggere lui e la sua casa (1Sam ).\nUn'altra volta Gionatan parl\u00f2 di Davide al proprio padre, e ci\u00f2 quasi gli cost\u00f2 la vita perch\u00e9 in uno scatto d'ira Saul scagli\u00f2 una lancia contro il suo stesso figlio. Come da accordo, Gionatan e Davide s'incontrarono in un campo dove apparentemente il figlio del re era andato per esercitarsi nel tiro con l'arco. I due amici rinnovarono il loro vincolo d'affetto e \u201csi baciavano l'un l'altro e piangevano l'uno per l'altro\u201d (1Sam ; cfr. Gen ; e At ).\nIn seguito Gionatan pot\u00e9 incontrare per l'ultima volta Davide a Ores e \u201crafforzare la sua mano riguardo a Dio\u201d; anche in quell'occasione rinnovarono il loro patto (1Sam ).\nNella battaglia contro i Filistei, Gionatan combatt\u00e9 fino alla morte: mor\u00ec lo stesso giorno di due suoi fratelli e del padre. I Filistei ne appesero i cadaveri alle mura di Bet-San. Ma valorosi uomini di Iabes-Galaad li tirarono gi\u00f9 e li seppellirono a Iabes. Davide pianse amaramente la morte dell'amico e compose per Saul e Gionatan un canto funebre intitolato \"canto dell'arco\" (2Sam ). Il re Davide mostr\u00f2 una speciale benignit\u00e0 per il figlio zoppo di Gionatan, Merib-B\u00e0al (o Mefiboset), che aveva cinque anni quando il padre mor\u00ec: in seguito gli diede un posto permanente alla propria tavola. La discendenza di Gionatan continu\u00f2 per diverse generazioni.\nIl legame tra Davide e Gionatan nel dibattito su religioni e omosessualit\u00e0.\nLa Bibbia utilizza alcune espressioni molto forti, per descrivere il legame che univa Gionatan e Davide (per esempio, sulla bocca di Davide: \u00abGionatan, tu mi eri molto caro, e l'amore tuo per me era pi\u00f9 meraviglioso dell'amore delle donne\u00bb, 2Sam ). Per questo motivo, il racconto di Davide e Gionatan (come d'altra parte quello di Rut e Naomi, quello del centurione e del suo giovane servo guarito da Ges\u00f9, e pochi altri) hanno suggerito ad alcuni commentatori che nella Bibbia troverebbero posto due linguaggi differenti sul tema dell'omosessualit\u00e0: il linguaggio inflessibile dei testi legali (i codici di purezza nel Levitico e le prescrizioni etiche di Paolo), e il linguaggio pi\u00f9 umano di narrazioni \"storiche\" che esaltano o per lo meno ammettono un amore omosessuale.\nRiassumendo quanto gi\u00e0 descritto nel paragrafo precedente, i passi che narrano del rapporto tra Davide e Gionatan sono:\nNei due libri di Samuele, Gionatan \u00e8 sicuramente una figura secondaria, rispetto ai due \u201cgiganti\u201d antagonisti Saul e Davide. Eppure anche la vicenda di Gionatan ha dei connotati tragici, come quella del padre: Gionatan \u00e8 l'alleato di Davide nella sua lotta contro Saul, per\u00f2 \u00e8 anche il figlio dello stesso re Saul (e gi\u00e0 in 1Sam era stato presentato come combattente valoroso); destinato a diventare prima o poi re al posto del padre, Gionatan al contempo \u00e8 sempre pi\u00f9 consapevole che invece sar\u00e0 Davide a regnare al posto suo. L'amicizia tra il principe che non diventer\u00e0 mai re e il pastore gi\u00e0 prescelto per il trono (Davide \u00e8 gi\u00e0 stato unto segretamente da Samuele) avr\u00e0 un costante tono tragico, fino al momento della morte di Gionatan.\nQuale interpretazione dare del legame tra i due? Nell'esegesi del testo, lungo i secoli, i modi di leggere questo rapporto si sono polarizzati in due direzioni:\nDi fatto, \u00e8 indispensabile ricordare che l'omosessualit\u00e0, intesa come \u201corientamento sessuale caratterizzato da attrazione sentimentale e/o sessuale tra individui dello stesso sesso\u201d non era conosciuta esplicitamente, n\u00e9 poteva esserlo, dagli autori della Bibbia, fossero essi di lingua ebraica o greca, singoli scrittori o \u201ccomunit\u00e0 scriventi\u201d, Israeliti appartenenti all'ortodossia ebraica, Ebrei messianici seguaci di Ges\u00f9 di Nazareth o persino \u2013 se ce ne sono stati tra gli autori del Nuovo Testamento \u2013 pagani convertiti al cristianesimo. La Bibbia parla non di persone omosessuali, bens\u00ec di \u201catti sessuali tra maschi\u201d, e lo fa sempre in termini espliciti di condanna. Anzi, il rifiuto degli atti omosessuali, insieme con l'accettazione della schiavit\u00f9 e l'ammissione della pena di morte, \u00e8 probabilmente uno dei casi pi\u00f9 significativi di temi eticamente sensibili che attraversano pi\u00f9 o meno immutati l'Antico e il Nuovo Testamento.\n\u00c8 ovvio che nel mondo mediorientale antico esistessero anche esperienze di rapporti di amore tra due uomini o due donne, ma senza dubbio queste relazioni venivano interpretate facendo ricorso a categorie diverse da quello dell'amore erotico tra uomo e donna: spesso uno dei linguaggi cui si ricorreva era quello dell'amicizia.\nIn definitiva, \u00e8 una impresa assai ardua pronunciarsi con sicurezza sulla natura del rapporto tra Davide e Gionatan, ma \u00e8 estremamente improbabile che gli autori del testo biblico pensassero ad un amore omosessuale, poich\u00e9 non disponevano delle categorie culturali per identificarlo.\nD'altronde, l'ipotesi che il \u201cvero\u201d re Davide storicamente esistito fosse omosessuale o bisessuale e innamorato di Gionatan, ma che la Bibbia avesse cercato di nascondere questa relazione trasformando il loro amore in amicizia (e tra l'altro non ci sarebbe neanche riuscita molto bene perch\u00e9 lascerebbe trasparire la realt\u00e0 storica), ipotesi sostenuta per esempio da Massimo Consoli, si scontra con il limite che l'unica fonte che parli del re Davide \u00e8 proprio la Bibbia, tra l'altro in testi redatti molti secoli dopo le vicende che narrano. Pertanto, una divisione tra un \"Davide storico\" e un \"Davide della Bibbia\" risulta priva di senso, in quanto il primo dei due \u00e8 del tutto evanescente se si prescinde dal testo biblico che abbiamo a disposizione."}
{"id": "530700", "revid": "35805994", "url": "https://it.wikipedia.org/wiki?curid=530700", "title": "Stadio di Fiorentino", "text": ""}
{"id": "530702", "revid": "107286233", "url": "https://it.wikipedia.org/wiki?curid=530702", "title": "Feticismo della calza", "text": "Analogamente ad altri tipi di feticismo, il feticismo della calza \u00e8 una preferenza sessuale (sia da parte di un uomo che di una donna) per cui l'eccitazione sessuale \u00e8 particolarmente intensa con la visione, il tatto o lo strofinamento, l'annusamento, l'uso o l'indossamento (da parte di un uomo o di una donna) di calze, giarrettiere, reggicalze, collant o calzini (da uomo o da donna).\nAlcuni uomini provano eccitazione nel comprare calze di nylon e regalarle alla propria partner affinch\u00e9 lei le indossi a letto.\nNon sempre questo feticismo \u00e8 sinonimo di patologia: non bisogna infatti confondere un normale fascino per un capo di biancheria intima dalla indispensabilit\u00e0 di esso per il raggiungimento dell'orgasmo."}
{"id": "530703", "revid": "62004", "url": "https://it.wikipedia.org/wiki?curid=530703", "title": "Denver Rockets", "text": ""}
{"id": "530706", "revid": "33751", "url": "https://it.wikipedia.org/wiki?curid=530706", "title": "Internacional", "text": ""}
{"id": "530710", "revid": "438678", "url": "https://it.wikipedia.org/wiki?curid=530710", "title": "La casa di Helen", "text": "La casa di Helen (\"House II: The Second Story\") \u00e8 un film del 1987 diretto da Ethan Wiley. La pellicola \u00e8 il sequel di \"Chi \u00e8 sepolto in quella casa?\" (\"House\") che riprende il tema della casa stregata in chiave ancora pi\u00f9 umoristica ma con nuovi personaggi e una nuova storia. Spesso viene erroneamente accomunato all'inesistente \"La casa 6\" per sfruttare il marchio innescato dai due film di Sam Raimi.\nTrama.\nJesse si trasferisce con la sua compagna Kate in un'antica residenza di famiglia chiamata casa di Helen, il cui nome deriva dalla prima antenata che ci abit\u00f2. \u00c8 qui che 25 anni prima il padre di Jesse fu assassinato, da un essere demoniaco in cerca di un teschio. L'uomo indaga sul passato della famiglia e riporta in vita il trisnonno, che gli spiega che le fondamenta della casa sorgono su un tempio consacrato alla custodia di un teschio azteco, che possiede delle doti magiche, ed \u00e8 proprio di questo che le forze del male vogliono impossessarsi. Jesse nonostante la miriade di esseri che gli si proporranno davanti riuscir\u00e0 comunque a proteggere la preziosa reliquia.\nDistribuzione.\nIl film \u00e8 stato distribuito nelle sale cinematografiche italiane a partire dal mese di agosto del 1987.\nData di uscita.\nAlcune date di uscita internazionali nel corso del 1987 sono state:\nEdizioni home video.\nNel Regno Unito il 27 marzo 2017 \u00e8 stato distribuito dalla Arrow Video un cofanetto Blu-ray, in edizione limitata, contenente tutti e quattro i film di questa serie cinematografica intitolato \"House: The Complete Collection\".\nProduzione.\nIl film \u00e8 stato girato nella curiosa Casa Stimson, magione spesso utilizzata da cinema e televisione ubicata al 2421 della Figueroa Street, nel quartiere di West Adams a Los Angeles in California (USA).\nSequel.\n\"La casa di Helen\" \u00e8, nelle intenzioni originarie dei produttori, il secondo film della serie \"House\", iniziata nel 1986 con \"Chi \u00e8 sepolto in quella casa?\" (\"House\"), mentre \"La casa 7\" (\"The Horror Show\") in alcuni paesi \u00e8 stato distribuito come sequel di \"La casa di Helen\" (con il titolo \"House III\"), anche se non ha alcuna connessione con i film precedenti con i quali condivide solo la troupe. Nel 1992 \u00e8 uscito \"House IV\", noto in Italia anche come \"Chi ha ucciso Roger\", l'unico tra i tre a riprendere la storia originale con Roger Cobb che muore in un incidente stradale e con la sua famiglia che va ad abitare nella casa stregata.\nIn Italia \"La casa di Helen\" \u00e8 stato fatto passare come sesto capitolo della serie \"La casa\" di Sam Raimi, successivo ai tre seguiti apocrifi \"La casa 3 - Ghosthouse\", \"La casa 4\" e \"La casa 5\". \"The Horror Show\" invece \u00e8 stato distribuito come \"La casa 7\". Il successivo capitolo della serie \"House\" non \u00e8 stato collegato alla serie di Raimi ed \u00e8 stato intitolato semplicemente \"House IV - Presenze impalpabili\" (noto anche come \"Chi ha ucciso Roger\")."}
{"id": "530715", "revid": "1782831", "url": "https://it.wikipedia.org/wiki?curid=530715", "title": "Dr. Neo Cortex", "text": "Il Dottor Neo Periwinkle Cortex (conosciuto come Neo Cortex o semplicemente come il dottor Cortex) \u00e8 un personaggio dei videogiochi, nonch\u00e9 antagonista principale pi\u00f9 ricorrente (o a volte un antieroe) nella serie \"Crash Bandicoot\". \u00c8 uno scienziato pazzo aspirante alla conquista del mondo, oltretutto \u00e8 l'arcinemico di Crash.\nDescrizione.\nCreazione.\nL'idea di Cortex \u00e8 stata concepita da Andy Gavin, Jason Rubin, Dave Baggett e Mark Cerny vicino agli Universal Interactive Studios. Gavin ebbe fin da subito l'idea per un \"malvagio genio del male con una grande testa\", e che \"girava tutto attorno al suo atteggiamento e ai suoi seguaci\". Rubin, divenuto appassionato della serie televisiva animata \"Mignolo e Prof.\", aveva pensato di creare un \"Prof. pi\u00f9 malefico\" e con dei servi che ricordassero le faine del film \"Chi ha incastrato Roger Rabbit\". Gavin, per rendere l'idea del personaggio, mise in scena una \"voce da cattivo buffo\" e propose il nome del personaggio, optato subito, \"Doctor Neo Cortex\". Gavin e Rubin descrivono Cortex come \"uno scienziato pazzo con una testa enorme ma un corpo minuscolo, e che si veste un po' come un nazista de \"I pronipoti\"\". Il modello di gioco di Cortex non era in grado di camminare correttamente a causa della scarsa lunghezza delle sue gambe, perci\u00f2 il personaggio \u00e8 stato inizialmente tenuto fermo in gran parte delle sue apparizioni.\nIl suo nome deriva dalla parola inglese \"neocortex\" (Neocorteccia).\nAspetto.\nCortex \u00e8 un uomo molto basso e dalla carnagione giallognola.\nLa sua testa \u00e8 molto grande e sproporzionata rispetto al corpo: \u00e8 barbuto e molto stempiato (ha i capelli solo ai lati della testa, pi\u00f9 un piccolo ciuffo sopra la fronte), e sebbene i suoi capelli siano neri, nei giochi Naughty Dog a volte sono blu o addirittura viola.\nLa sua caratteristica \"N\" sulla fronte appare verniciata o tatuata nei primi giochi, e metallizzata da Crash Tag Team Racing in poi.\nIl suo abbigliamento predefinito consiste solitamente in un camice bianco con sottomaglia nera, e in guanti e stivali in gomma.\nCome molti altri personaggi, Cortex subir\u00e0 un restyling grafico in Crash of the Titans, ma a differenza degli altri personaggi, rimane quasi lo stesso, eccetto che diventa pi\u00f9 alto e slanciato, e la testa diventa testa curva invece che piatta.\nPersonalit\u00e0.\nCortex \u00e8 rappresentato come un classico scienziato pazzo dal carattere sempre psicopatico, determinato, senza coscienza apparente e manipolatore. Ha cos\u00ec tanta fiducia in s\u00e9 stesso da apparire estremamente testardo e sconsiderato, tanto da ignorare i consigli dell'amico e collega N. Brio, nonostante gli insuccessi passati. Sar\u00e0 proprio questa sua ostinazione la causa nella nascita di Crash Bandicoot come noi lo conosciamo.\nNonostante il suo desiderio di vendicarsi sulla comunit\u00e0 scientifica che tanto lo aveva deriso, in veniamo a sapere che le sue azioni sono state compiute sotto ordine del malvagio Uka Uka, unico essere che Cortex abbia mai temuto oltre a Madame Amberly nell'Accademia del Male, e Cortex stesso, paragona la sua presenza opprimente a sposare sua madre.\nAltra caratteristica di Cortex \u00e8 un personaggio crudele, infido, megalomane, ambizioso, prepotente, irascibile, egoista, arrogante e vendicativo, e anche comicamente un fifone, strampalato e senza spina dorsale quando \u00e8 in situazioni di grave pericolo, come quando finisce le munizioni del suo spararaggi o quando si trova alle prese con la furia di Uka Uka.\nIn tutti i videogiochi in cui compare, infatti, l'unico personaggio per cui mostrer\u00e0 preoccupazione sar\u00e0 la nipote Nina, anche se in \"Crash of the Titans\" lei tradisce lo zio per ordine di Uka Uka a causa dei suoi continui fallimenti.\nPoteri e abilit\u00e0.\nHa un'intelligenza molto elevata, con un'avanzata conoscenza delle scienze biogenetiche e meccaniche. \u00c8 inoltre un ottimo pilota di Go-Kart. La sua arma tipica \u00e8 una pistola che spara raggi al plasma, con diversi effetti.\nDoppiaggio.\nCortex \u00e8 stato doppiato in italiano da Angelo Cola da ' a ', da Silvano Piccardi da \"Crash Nitro Kart\" in poi e da Mago Forest esclusivamente in \"Crash of the Titans\" e \".\nBiografia.\nNella guida strategica del gioco \" viene rivelato che Cortex \u00e8 nato da una famiglia interamente composta da clown, ma lui aveva sempre preferito la scienza alle buffonate. Si distinse dai suoi simili come un genio in termini di creazione e la conduzione di esperimenti, anche se era spesso vittima del bullismo a causa della sua bassa statura. Per questo all'et\u00e0 di 3 anni gli fu tatuata in fronte la N di Nerd (non di Neo, come molti pensano) da un gruppo di \"colleghi\" del circo, che lo derisero a vita.\nIl suo tormento fin\u00ec quando tutta la sua famiglia and\u00f2 in pezzi a seguito di un \"incidente\", ovvero un'esplosione causato da un suo esperimento finito male.\nIn \"Twinsanity\" veniamo a sapere che ha frequentato l'Accademia del Male di Madame Amberley dove ha creato il primo prototipo dell'Evolvo-Ray: tuttavia si rivel\u00f2 un fallimento, funzionando come un teletrasporto a senso unico e spedendo i suoi due pappagalli, Victor e Moritz nella decima dimensione.\nDurante questo periodo incontra quello che diventer\u00e0 il suo compagno, Nitrus Brio; entrambi venivano presi in giro e discriminati dai loro compagni, fino a quando un altro \"incidente\" causato da Cortex e Brio fece saltare in aria la scuola e gran parte della zona circostante.\nTempo dopo, da adulto, espose le sue teorie di evoluzionistica accelerata alla societ\u00e0 scientifica, ma venne ridicolizzato ancora una volta: a quel punto decise di utilizzare le sue conoscenze per creare un esercito di super animali, i \"Cortex Commandos\", per impadronirsi della Terra e chiudere la bocca a quei saputelli che avevano osato deriderlo.\nNel primo gioco, \"Crash Bandicoot\", ridicolizzati dalla comunit\u00e0 scientifica per le sue bizzarre teorie, progetta di conquistare il mondo assieme al collega Nitrus Brio. Rifugiati in un piccolo arcipelago a sud dell'Australia, i due cominciano a creare un esercito di animali mutanti tramite l'Evolvo-Raggio, per poi fare loro il lavaggio del cervello con il \"Cortex Vortex\". Tuttavia durante l'esposizione di un Bandicoot, che avrebbe dovuto essere il generale delle sue \"truppe Cortex\", il malfunzionante Vortex cre\u00f2 un mutante che si ribell\u00f2 a Cortex, Crash Bandicoot (Brio aveva anche avvertito Cortex sul fatto che il Vortice non era perfettamente funzionante, ma lo scienziato non gli diede retta). Cortex tenta di catturarlo, ma il Bandicoot fugge saltando dalla finestra del castello; tuttavia, Tawna, altro mutante e fidanzata di Crash, viene presa in ostaggio. Di certo Cortex non immaginava che quel suo fallimento sarebbe stato anche la sua rovina: dopo aver sconfitto tutti i suoi scagnozzi, manomesso la sua centrale elettrica e dato fuoco al castello, Cortex vede il suo piano ormai fallito, e affronta personalmente Crash, che si era messo in salvo salendo sul dirigibile personale dello scienziato. Dopo uno scontro, Crash riesce a respingere i getti al plasma di Cortex e a far esplodere il suo hoverboard, facendolo precipitare nel vuoto.\nNel finale alternativo (non canonico) Cortex scompare nel nulla, anche si allude ad un possibile ritorno.\nIn \"\", Cortex sopravvive alla caduta precipitando in una caverna sotterranea, scoprendo al suo interno un potente cristallo; elaborato un nuovo piano, recluta un suo vecchio collega, il Dr. N. Gin, mentre il precedente compagno N. Brio lo abbandona per non avergli dato crediti durante la loro carriera. I due passano l'anno successivo a costruire una stazione spaziale, equipaggiata con il \"Super Cortex Vortex\": Cortex progetta infatti di alimentarlo con il cristallo per assoggettare l'intero pianeta alla sua volont\u00e0. Tuttavia le analisi di N. Gin rivelano che per ottenere la potenza necessaria il cristallo da solo non basta, ma che sono necessari anche altri 25 cristalli minori sparsi in giro per le isole. Non avendo pi\u00f9 alleati sul pianeta, Cortex rapisce Crash Bandicoot e lo inganna, affermando di essere cambiato e di avere bisogno dei cristalli per salvare il pianeta da un imminente catastrofe. N. Brio, l'ex collega di Cortex, nel frattempo si intromette, mettendo in guardia Crash e cercando di ostacolarlo con i suoi mutanti: Cortex cerca di screditarlo, dicendo di essere stato costretto proprio da N.Brio alle azioni del capitolo precedente. Sar\u00e0 tuttavia Coco, l'intelligente sorellina di Crash, a svelare i piani di Cortex e a convincere il fratello a non consegnarli i cristalli. Sconfitto di nuovo, Cortex si rifugia nella sua stazione spaziale ma il suo esilio dura ben poco: N.Brio infatti ha costruito un raggio laser alimentato dalle 42 gemme recuperate da Crash, che utilizza per distruggere la stazione spaziale di Cortex, che per\u00f2 nuovamente ne esce illeso.\nIn \"\", i grossi pezzi del Cortex Vortex si schiantano su un'antica prigione-tempio, che teneva rinchiuso il malvagio Uka Uka, gemello di Aku Aku e maestro grigio di Cortex. Per recuperare i cristalli e le gemme sparse in giro per lo spazio, lo spirito malvagio si rivolge al Dr. Nefarious Tropy, che crea una macchina del tempo, Il \"Tornado del Tempo\", per recuperare i cristalli e le gemme nelle loro epoche d'origine. Cortex manda i suoi scagnozzi a recuperare gli oggetti preziosi, ma viene ancora una volta ostacolato da Crash e Coco che riescono a sconfiggere loro ed N.Tropy, lasciando il Tornado del tempo senza il suo custode. Ancora una volta Cortex affronta Crash di persona nel centro di comando della macchina, ma viene sconfitto: in quel momento, la mancanza di manutenzione da parte dello sconfitto N.Tropy causa un malfunzionamento che fa esplodere il Tornado del tempo, facendo regredire i due scienziati a neonati e catapultandoli assieme ad Uka Uka in una sorta di prigione temporale, mentre Crash, Coco e Aku Aku si salvano tornando a casa e salvando il mondo.\nCortex \u00e8 un personaggio giocabile di livello intermedio in \"Crash Team Racing\": il suo kart \u00e8 rosso ed ha le stesse caratteristiche di quello di Crash. Nell'epilogo apprendiamo che il Dr.Cortex \u00e8 tornato ai suoi studi ed ha scoperto un nuovo elemento nella tavola periodica, da lui chiamato \"Cortex Domina il Mondo\" (\"Cortexrulestheworldium\" in lingua originale).\nIn \"Crash Bash\" Cortex viene convocato da Uka Uka per prendere parte al torneo tra forze del bene e del male. Partecipa in squadra con N.Brio, Koala Kong e Rilla Roo.\nIn \"\", messo sotto pressione da Uka Uka durante un meeting-rimprovero con i suoi scagnozzi, Cortex rivela di aver lavorato in segreto su una nuova arma: Crunch, un bandicoot geneticamente avanzato a cui per\u00f2 manca una fonte di energia; per risolvere il problema, Uka Uka libera un gruppo di antiche maschere, gli Elementali, e li affianca a Crunch. Tuttavia anche questo bandicoot \u00e8 in realt\u00e0 vittima del controllo mentale, e comincia a ribellarsi durante lo scontro finale con Crash: furioso per l'ennesimo fallimento, Uka Uka cerca di colpire Cortex con una sfera di energia ma colpisce invece un punto vitale della nuova base spaziale, causandone un sovraccarico di energia e la conseguente distruzione. I due si salvano ma si ritrovano isolati in Antartide su un iceberg vagante.\nIn \"Crash Bandicoot XS\", Cortex escogita un nuovo piano e a bordo della sua nuova stazione spaziale, restringe il pianeta Terra a dimensioni microscopiche. Ancora una volta Crash riesce a raccogliere i cristalli e a fermarlo, causando un malfunzionamento del suo macchinario che fonde Cortex con Tiny, Dingodile e N. Gin diventando un enorme e mostruosa creatura (comunemente detta \"Mega-mix\"): tuttavia gli effetti si rivelano temporanei e dopo l'esplosione della stazione, Cortex e i suoi scagnozzi si ritrovano esiliati nello spazio, dentro ad un guscio di salvataggio.\nCortex appare poi come personaggio giocabile nella modalit\u00e0 multiplayer di \"\". Dato che \u00e8 congelato assieme a Uka Uka dopo gli eventi de \"l'ira di Cortex\", non \u00e8 presente nella storia.\nIn \"Crash Nitro Kart\", Cortex \u00e8 uno dei personaggi principali: assieme a N.Gin e Tiny viene rapito e costretto a gareggiare dall'Imperatore Velo XXVII, che minaccia di distruggere la Terra. Dopo la sconfitta di quest'ultimo, Cortex si ritrova bloccato sul mondo alieno di Terranea assieme ai suoi compagni. Inoltre, dopo l'incontro con Norm, afferma di odiare i pagliacci, probabilmente dovuto alle sue origini gi\u00e0 citate in precedenza.\nNel crossover \"Crash Bandicoot Fusion\", Cortex forma un'alleanza con il malvagio mago Ripto con lo scopo di eliminare i loro nemici comuni, ma anche questo piano si rivela un fallimento.\nIn \"Crash Twinsanity\", dopo essersi liberato dal ghiaccio dopo gli eventi di \"L'ira di Cortex\", Cortex attira Crash con l'inganno ad una speciale \"festa di compleanno\" dove, accompagnato da molti dei suoi scagnozzi, cerca ancora una volta di distruggere il bandicoot: fallisce nuovamente, e dopo una rissa attraverso le caverne vengono intercettati dai Gemelli Cattivi, due esseri provenienti dalla 10\u00aa dimensione che dichiarano di voler conquistare il loro mondo e di volersi vendicare di Cortex, per motivi a lui sconosciuti. Cortex si vede costretto ad allearsi con Crash: i due intendono utilizzare lo \"Psychetron\", un macchinario per il trasporto dimensionale, per raggiungere la 10\u00b0 dimensione e sconfiggere i gemelli prima del loro attacco. Il piano ha per\u00f2 vari imprevisti: prima la mancanza di cristalli per alimentare la macchina, poi l'intromissione di Coco che causa un malfunzionamento ed una conseguente deviazione all'accademia del male per recuperare Nina Cortex, giovane nipote del Dr. Cortex ed unica persona in grado di riparare la macchina. Durante il viaggio di ritorno Cortex ha un flashback e si ricorda dove ha conosciuto i gemelli: quando era bambino i due erano i suoi pappagalli Victor e Moritz, le prime cavie di un esperimento con un prototipo dell'evolvo-raggio; l'esperimento fall\u00ec e li sped\u00ec in un'altra dimensione, dove vennero mutati dalle condizioni ambientali anomale. Arrivati nella decima dimensione, Cortex assiste al rapimento della nipote ad opera del Crash Cattivo, per poi venire inseguito a sua volta; assieme a Crash e Nina si intrufola nella roccaforte di Victor e Moritz, e tutti e tre li affrontano e li sconfiggono. Tornato al suo laboratorio cercher\u00e0 di eliminare Crash spedendolo in qualche dimensione sconosciuta con lo Psychetron: purtroppo la macchina si guasta definitivamente, e Cortex viene miniaturizzato e teletrasportato nel cervello di Crash, dove si trova circondato da centinaia di copie del bandicoot che eseguono il classico ballo di Crash che si mette a gridare disperatamente.\nIn \"Crash Tag Team Racing\", durante un inseguimento ai bandicoot assieme a Nina e N.Gin, i tre finiscono per caso nel parco \"Motor World\" di Von Clutch dove vengono tutti reclutati come piloti. N.Gin suggerisce a Cortex di impossessarsi del parco ed usarlo come copertura per le loro operazioni, ma il piano fallisce e vengono nuovamente sconfitti.\nAppare come personaggio giocabile in \"Crash Boom Bang!\".\nIn \"Crash of the Titans\", escogitato l'ennesimo piano, Cortex rapisce Coco con l'intento di costringerla a costruire per lui lo Sterminatore, un gigantesco robot da guerra, ma Uka Uka (stufo dei suoi continui fallimenti) decide di soppiantarlo con la nipote Nina. Cortex resta imprigionato fino alla fine del gioco, dove salva la nipote rivelandosi fiero della sua perfidia, ma allo stesso tempo adirato per il suo tradimento.\nIn \"\" Cortex si ricongiunge a Nitrus Brio assieme alla quale crea l'N.V., un dispositivo che trasforma chiunque lo indossi in una bestia feroce: Cortex intravede il potenziale di questo congegno e comincia a produrlo in massa. Dopo aver pubblicizzato tale congegno alla TV travestendosi, ne fa recapitare alcuni ai bandicoot con lo scopo di renderli malvagi; in seguito imprigiona Uka Uka con lo scopo di usare la sua aura magica per alimentare gli N.V. Dopo la sconfitta di Nitrus Brio, Cortex viene raggiunto da Crash a bordo della sua nuova stazione spaziale dove i due decidono di combattere da uomo a bandicoot mutante: tuttavia Cortex bara, assumendo una dose del mutagene di N.Brio e tramutandosi in una versione molto pi\u00f9 grande e possente di s\u00e9 stesso; viene sconfitto ancora una volta, e tramite una navicella di salvataggio riesce a fuggire prima che la stazione si schianti al suolo.\nRicompare come personaggio giocabile in \"Crash Bandicoot Nitro Kart 2\".\nDopo sei anni dall'ultima apparizione, Cortex appare in \"\" come personaggio nel \"Thumpin' Wumpa Islands Adventure Pack\". Mettendo in atto un piano che progettava da 20 anni, Cortex vuole creare un esercito di scagnozzi inarrestabili usando il suo sincronizzatore cerebrale: tuttavia un malfunzionamento causato da Finto Crash causa un'esplosione che scaraventa Cortex dall'altra parte dell'isola. Ancora una volta deve allearsi con Crash per evitare che Finto Crash, usando il macchinario di Cortex, distrugga l'isola Wumpa.\nNel 2017 torna nella trilogia Full-HD dei primi tre capitoli, \"\".\nCortex ritorna come un personaggio giocabile in \"Crash Team Racing Nitro-Fueled\" e nel nuovo capitolo \"\" come personaggio giocabile e boss finale del gioco."}
{"id": "530720", "revid": "46931", "url": "https://it.wikipedia.org/wiki?curid=530720", "title": "La casa 6", "text": ""}
{"id": "530725", "revid": "124995176", "url": "https://it.wikipedia.org/wiki?curid=530725", "title": "Andrea Chimenti", "text": "Biografia.\nInizia il suo percorso musicale nel 1983 con i Moda, con i quali realizza tre album: \u201cBandiera\", \"Canto Pagano\" e \"Senza Rumore\u201d (prodotti da IRA (casa discografica)). Quando nel 1989 i Moda si sciolgono, Chimenti inizia la carriera solista: nel 1992 realizza il suo primo album \u201cLa maschera del Corvo Nero\u201d insieme a Gianni Maroccolo e Francesco Magnelli. Con essi ed Antonio Aiazzi dei Litfiba, collabora poi creando la colonna sonora di un intenso spettacolo teatrale (Chaka). In esso recitano e suonano anche gli Africa X, gruppo africano dedito alla world music. L'opera viene pubblicata su cd. Successivamente, Andrea da' il proprio contributo ad una compilation dedicata a Rino Gaetano con il brano \u201cEscluso il cane\u201d. Nel 1996 d\u00e0 vita al suo secondo lavoro \u201cL'Albero Pazzo\u201d, pubblicato dal Consorzio Produttori Indipendenti.\nIn un brano dell'album, Chimenti duetta con David Sylvian, famoso compositore d'avanguardia inglese che fu, tra l'altro storico frontman di una band di fama internazionale: i Japan. Appare nel film \"Sono pazzo di Iris Blond\" di Carlo Verdone cantando il brano \u201cBlack Hole\u201d e collabora al CD tributo ad Ivano Fossati con \u201cUna notte in Italia\u201d. Nel 1997 \u201cQohelet\", in collaborazione con l'attore Fernando Maraghini e nel 1998 con lo stesso Maraghini e con Maria Erica Pacileo fonda l'etichetta discografica La Via dei Canti e nello stesso anno esce \u201cil Cantico dei Cantici\u201d, dove l'attrice Anita Laurenzi, sulle musiche di Andrea, legge l'omonimo testo biblico.\nNel 1999, lavora a sonorizzazioni di musei, mostre e video d'arte e nel 2000 debutta con lo spettacolo \"Il Porto Sepolto\" e partecipa allo spettacolo ebraico \"Mazal Tov\" della compagnia di \"Terra di Danza\". A maggio del 2002 realizza il cd \"Il Porto Sepolto\" (prodotto con Massimo Fantoni) in cui canta alcune poesie di Giuseppe Ungaretti. Nel 2004 collabora nel cd di Gianni Maroccolo \"A.C.A.U. La nostra meraviglia\" cantando il brano \"Una Prima Volta\", scritto con lo stesso Maroccolo e a ottobre dello stesso anno esce \"Vietato Morire\" realizzato con Massimo Fantoni e Matteo Buzzanca con tutti i brani firmati da Chimenti e Massimo Fantoni all'interno diversi ospiti come: Steve Jansen, Patrizia Laquidara, Gianni Maroccolo, Alessandro Fiori dei Mariposa.\nNell'ottobre 2005 esce il DVD \"Vietato Morire - Note per un film documentario\", che contiene il film sulla preparazione del disco e del video de \"La Cattiva Amante\", interviste, backstage, videoclip, gallerie fotografiche, storyboard. Nel dicembre 2005 \u00e8 uscita la raccolta \"Voci di Fiumi\", in cui dodici autori si confrontano attraverso la scrittura con l'idea di fiume in tutte le sue forme, tra questi Andrea Chimenti con il racconto \"Il Fiume Perduto\". Nell'ottobre 2008 compare nel disco \"Randagi da un cuore Enorme\", riedizione del disco \"Randagi\" degli italiani Malfunk, dove canta il brano \"Lo giuro\". Nello stesso anno esce ChimentidanzaSilenda, un cofanetto che racchiude un dvd con 14 brani danzati dalla compagnia Silenda per la regia di F. Maraghini e M. E. Pacileo e la stessa versione audio su cd con brani dagli anni Ottanta a oggi. Nel 2010 esce il nuovo disco \"Tempesta di fiori\" a 5 anni dal precedente album \"Vietato morire\".\nNel marzo 2014 incide con The Alpha States una suggestiva versione di un classico di David Bowie, Ashes to Ashes. Il Videoclip ufficiale \u00e8 uscito nel novembre 2014.\nNel maggio 2014 esce il documentario \u201cUngaretti sul Carso\u201d per Rai3 per il quale cura anche le musiche.\nSempre a maggio 2014 esce \u201cYuri\u201d un romanzo edito dalla casa editrice Zona che precede l'uscita dell'omonimo CD.\nIn occasione del centenario dell'inizio della grande guerra esce la ristampa del Porto Sepolto con il patrocinio della Provincia di Gorizia e Carso 2014.\nLavora come attore nel cortometraggio \"Stella1\" insieme a Cecilia Dazzi, diretto da Gaia Bonsignore e Roberto D\u2019Ippolito.\nIl 20 marzo 2015 esce Yuri il nuovo cd prodotto da Davide Andreoni e Francesco Chimenti (Sycamore Age) per Audioglobe/Santeria/Soffici Dischi.\nNel luglio debutta con il concerto Andrea Chimenti interpreta David Bowie.\nNel 2016 Andrea canta nel progetto live di Gianni Maroccolo \u201cNulla \u00e8 Andato Perso\u201d.\nCollabora con i Nosound scrivendo insieme a Giancarlo Erra \u201cSogno e Incendio\u201d.\nAd ottobre del 2017 esce per la Contempo Records il live \"Andrea Chimenti canta David Bowie\".\nNel 2021 partecipa al brano \"La veglia\" tratto dall'album \"E sia\" dei C.F.F. e il Nomade Venerabile, al brano \"Canzone inutile\" dei PopForZombie ed al brano \"Come la felicit\u00e0\" di Hesael, in qualit\u00e0 di artista featuring.\nIl 10 agosto 2021 viene annunciata l'uscita del nuovo singolo inedito \"Milioni\" con la partecipazione straordinaria di David Jackson, sassofonista dei Van Der Graaf Generator. Il brano rientrer\u00e0 nel decimo album in studio dell'artista intitolato I\"l Deserto La Notte Il Mare\" in uscita il 5 novembre per l'etichetta Vrec Music Label.\nIl 2 ottobre 2021 viene insignito del \"Premio alla Carriera\" durante la manifestazione del \"MEI Meeting delle Etichette Indipendenti 2021 .\""}
{"id": "530726", "revid": "110157", "url": "https://it.wikipedia.org/wiki?curid=530726", "title": "D\u00fcrrenroth", "text": "D\u00fcrrenroth (toponimo tedesco) \u00e8 un comune svizzero di 1\u00a0062 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nNel 1888-1889 la localit\u00e0 di Hubberg, fino ad allora frazione di Ursenbach, fu assegnata ai comuni di D\u00fcrrenroth e Walterswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nD\u00fcrrenroth \u00e8 servito dall'omonima stazione sulla ferrovia Ramsei-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "530739", "revid": "1652635", "url": "https://it.wikipedia.org/wiki?curid=530739", "title": "Danza moderna", "text": "Con il termine danza moderna si definiscono generalmente gli sviluppi della danza che, a partire dalla fine del XIX secolo, portarono ad un nuovo modo di concepire la danza di scena, in contrapposizione al balletto classico-accademico. In alcuni casi, adottando una terminologia tipica del mondo anglosassone, il termine indica anche alcune forme di ballo da sala evolutesi nel Novecento. \nNata come ribellione nei confronti della danza accademica, ritenuta troppo rigida e schematica, la danza moderna intendeva procedere alla ricerca di una \"danza libera\", che inizialmente veniva spesso praticata attraverso la provocante forma dell'assolo (oggi detto anche \"solo\"), eseguito spesso in spazi non teatrali, per marcare un forte contrasto con lo sfarzo dei grandi balletti.\nNon si trattava inizialmente di una rivolta volutamente \"contro\", ma del risultato di una serie di cambiamenti del pensiero che trovarono una base feconda in particolare nelle teorie dell'attore e cantante francese Fran\u00e7ois Delsarte, diffuse in America a partire dal 1871 tramite alcuni suoi allievi e discepoli.\nLo\u00efe Fuller, Isadora Duncan e Ruth St. Denis si imposero sulla scena mondiale sviluppando particolari stili di danza libera, che poi con Martha Graham e Doris Humphrey diedero origine ad una \"modern dance\" caratterizzata da una propria tecnica e da una propria estetica, oltre che da propri schemi espressivi ed educativi.\nIn Europa furono \u00c9mile Jaques-Dalcroze e Rudolf von Laban a segnare la strada del cambiamento, attraverso elaborazioni pratiche e teoriche che gradualmente portarono all'affermazione della danza moderna e in particolare della \"danza espressiva\" o \"danza di espressione\" (\"Ausdruckstanz\").\nLa definizione di \u201cmoderna\u201d data alla corrente (chiamata anche \u201cnuova danza\u201d), si deve al fatto che presentava caratteristiche abbastanza in contrasto con il balletto classico.\nLa danza moderna non rifiuta l'utilizzo innaturale del corpo, tuttavia preferisce movimenti lineari. Si valorizzano il gesto e il movimento che esprimano la personalit\u00e0 del danzatore a partire dalla naturalit\u00e0.\nSparisce lo sfarzo dei costumi e le scenografie sono spesso ridotte ad uno sfondo monocolore o a pochi, semplici elementi od oggetti.\nLa figura del ballerino e quella del coreografo spesso corrispondono.\nIn alcune produzioni, il coreografo-ballerino \u00e8 anche scenografo, costumista e direttore delle luci.\nLa danza moderna fa spesso uso dell'improvvisazione estemporanea. I movimenti di danza moderna tuttavia hanno anch'essi una \"grammatica\" precisa. La tecnica Graham, per esempio, non \u00e8 affatto danza \"libera\" alla maniera di quella di Isadora Duncan, n\u00e9 un \"linguaggio personale\", ma una vera e rigorosa tecnica di danza. Stesso discorso vale per le tecniche Cunningham, Horton, Humphrey-Lim\u00f3n e tante altre sviluppatesi successivamente. Confondere danza moderna e danza libera \u00e8 quindi un errore.\nUn altro elemento che distingue la danza moderna da quella accademica \u00e8 la produzione, da parte di un gran numero di coreografi, di scritti teorici.\nLa danza moderna talvolta prende anche spunto dallo studio storico-antropologico delle danze etniche di paesi non occidentali, per mezzo delle quali \u00e8 possibile accrescere la danza di elementi diversi, rinnovandone forma e sostanza espressiva.\n\u00c8 questo il caso di alcuni dei pionieri della danza americana, come Ruth Saint Denis e Ted Shawn. Uno degli esempi contemporanei pi\u00f9 noti, che per\u00f2 appartiene all'ambito del balletto contemporaneo, \u00e8 \"Stamping Ground\" di Ji\u0159\u00ed Kyli\u00e1n, una coreografia del 1983 ispirata alle danze degli australiani aborigeni.\nIl rapporto con lo spazio.\nNella danza moderna il corpo si muove rispettando nuovi canoni tecnici e espressivi, spinto dalla volont\u00e0 di trovare un nuovo rapporto con lo spazio e con il tempo.\nInfatti si d\u00e0 notevole importanza allo studio del movimento in quanto mezzo di analisi delle dinamiche fisiche che intervengono nello spostamento dei corpi nello spazio (come ad esempio, la forza di gravit\u00e0).\nI ballerini classici si mostrano frontalmente al pubblico e tutti i loro movimenti si sviluppano partendo da questo tipo di relazione spaziale.\nLa posizione del busto \u00e8 eretta e le gambe sono ruotate verso l'esterno a partire dall'articolazione dell'anca.\nNella danza moderna, invece, i ballerini si muovono occupando tutto lo spazio teatrale, mostrando anche il fianco o le spalle al pubblico.\nLa posizione del busto rispetto alle gambe pu\u00f2 variare; i danzatori possono anche ballare sdraiati sul palcoscenico.\nSecondo l'estetica del balletto classico, il ballerino doveva creare l'illusione di poter infrangere le leggi di gravit\u00e0 dando la sensazione di librarsi nell'aria con estrema facilit\u00e0.\nAl contrario, la danza moderna riconosce nel peso del corpo il principio basilare del movimento, e dunque il rapporto con la terra vi \u00e8 privilegiato.\nIl rapporto con la musica.\nLa danza moderna non segue necessariamente il ritmo della musica, come avviene nella danza accademica.\nA volte la musica pu\u00f2 anche essere del tutto assente: in questo caso il ballerino danza seguendo solo il proprio ritmo interno.\nGeneralmente la coreografia \u00e8 creata con o senza una correlazione diretta con la musica, che pu\u00f2 anche essere scritta in un secondo momento in funzione dei movimenti.\nIn questi casi la danza pu\u00f2 seguire il ritmo della musica o contrapporsi ad essa, in una sorta di dialogo oppositivo.\nLa storia.\nLa storia della danza moderna pu\u00f2 essere suddivisa in tre periodi:\nBisogna fare un'ulteriore distinzione fra la danza moderna statunitense e la danza moderna centroeuropea. Grazie ai numerosi scambi culturali fra gli artisti, i rapporti fra i due continenti sono sempre rimasti costanti.\nIl periodo di ricerca.\nAll'inizio del XX secolo, il desiderio di cambiamento port\u00f2 allo sviluppo di due correnti: quella dei \"Ballets Russes\" che proponeva un rinnovamento dall'interno, e quella che sosteneva la creazione di una nuova danza.\nNei primi trent'anni del Novecento si assistette all'introduzione di numerose innovazioni per opera del compositore svizzero Jaques-Dalcroze, delle ballerine statunitensi Isadora Duncan e Ruth St Denis, e della tedesca Mary Wigman.\nI primi ballerini moderni ricercavano una danza che fosse pi\u00f9 espressiva del balletto classico. Anche alcuni coreografi di balletto, tra i quali Michel Fokine, si ispirarono alle danze di tradizioni non occidentali.\nIsadora Duncan, ad esempio, si sbarazz\u00f2 per prima delle scarpette con le punte e del tut\u00f9.\nAnd\u00f2 in scena a Parigi nel 1900, a piedi nudi, con i capelli sciolti e vestita di un'ampia tunica poich\u00e9 voleva ritrovare i gesti naturali ed esprimere le passioni imitando le movenze dei danzatori greci dell'antichit\u00e0, da lei peraltro visti solamente nei musei e nei bassorilievi del Partenone ad Atene.\nLa Duncan sosteneva che il centro propulsore di tutti i movimenti corporei risiedeva nel plesso solare, per questo motivo propose una danza in cui fosse possibile muoversi ora contrapponendosi alla forza di gravit\u00e0, ora assecondandola.\nLo stile di Ruth St Denis, molto caratteristico, prendeva ispirazione dalle danze dell'India, dell'Egitto e dell'Asia.\nNel 1915 fond\u00f2 con il marito Ted Shawn la scuola \"Denishawn\", che sar\u00e0 il vivaio dei nuovi autori.\nMary Wigman, una delle massime rappresentanti della danza di espressione tedesca, talvolta si ispir\u00f2 alle danze dell'Africa e dell'Asia orientale e spesso fece uso delle maschere.\nCome Ruth St Denis realizz\u00f2 sia dei lavori di gruppo, spesso riuniti in cicli, sia assoli.\nIl movimento della danza moderna tedesca fu interrotto con l'ascesa al potere del nazismo.\nEssa si riprender\u00e0 solamente tra gli anni sessanta e gli anni settanta con la nascita del Tanz theater.\nIl periodo di definizione delle tecniche.\nLa danza moderna matur\u00f2 un cambiamento significativo negli anni trenta negli Stati Uniti.\nA New York si svilupp\u00f2 la \"modern dance\", che si distingueva per la creazione di tecniche personali che si contrapponevano alla tradizione del balletto classico.\nMartha Graham, Doris Humphrey, Charles Weidman (tutti provenienti dall'esperienza della \"Denishawn\"), e Hanya Holm (che proveniva dalla compagnia di Mary Wigman) vengono ricordati per le importanti innovazioni che portarono in questa nuova disciplina.\nQuesti artisti concordavano sul fatto che la danza doveva essere finalizzata all'espressione delle emozioni, obiettivo che poteva essere raggiunto solamente con la ricerca interiore e una maggiore attenzione alle capacit\u00e0 del corpo.\nIn opposizione alla danza accademica, le gambe e i piedi assunsero nel movimento un ruolo secondario, mentre venne privilegiata la parte superiore del corpo.\nInfine, furono rivalutate le funzioni basilari dell'essere umano, come il camminare e il respirare, giudicate parti integranti della danza moderna.\nL'americana Martha Graham cre\u00f2 una tecnica basata sul principio del \"contraction-release,\" basato sul movimento naturale d'inspirazione ed espirazione; la sua danza \u00e8 fatta di movimenti alterni di concentrazione (tramite la contraction) e diffusione dell'energia (release), di una gestualit\u00e0 forte e decisa, strettamente ancorata al suolo, sul quale i piedi appoggiano per intero, a differenza della danza accademica.\nIn seguito occupatasi dei rapporti tra arti figurative, danza e letteratura, produsse delle coreografie caratterizzate da una forte struttura narrativa, spesso coadiuvata per gli elementi scenici dallo scultore Isamu Noguchi.\nMartha Graham cerc\u00f2 di far rivivere nei suoi spettacoli i grandi miti tratti dalla Bibbia, dalla mitologia greca o dall'Oriente.\nDi solito i personaggi rappresentati erano per lo pi\u00f9 figure femminili ritratte in momenti di grave crisi psicologica ed emotiva.\nI temi fondamentali delle sue creazioni erano di genere etico, legati ai drammi della societ\u00e0 americana.\nLo stile di Hanya Holm si presentava molto vario, poich\u00e9 andava da creazioni con una forte componente satirica a danze ispirate a tematiche sociali.\nA partire dagli anni quaranta realizz\u00f2 coreografie per \"Broadway\" e fu tra i primi coreografi a introdurre nei \"musical\" la danza moderna.\nDoris Humphrey, dopo aver analizzato la dinamica naturale del camminare, cre\u00f2 la sua tecnica basata sul principio del \"fall and recovery\" (caduta e recupero).\nQuando smise di ballare sciolse la compagnia che aveva costituito con Charles Weidman, e si dedic\u00f2 all'elaborazione di nuove coreografie per il suo allievo preferito Jos\u00e9 Lim\u00f3n.\nIl periodo d'innovazione.\nNegli anni cinquanta, i coreografi rifiutarono le componenti psicologiche e narrative tipiche della modern dance. La ragione di questa decisione era dovuta all'intenzione degli artisti di non esprimere pi\u00f9 emozioni ma di scoprire le numerose capacit\u00e0 del movimento e del corpo umano.\nPer il ballerino ci\u00f2 poteva comportare anche il recupero della tecnica della danza accademica.\nQuesta nuova corrente fu definita \"formalismo\" o \"astrattismo\".\nI suoi maggiori esponenti furono Merce Cunningham e Alwin Nikolais.\nNello stesso periodo, con George Balanchine il formalismo trionfava anche nel balletto classico.\nAltri danzatori fortemente innovativi ma difficilmente collocabili in un preciso movimento furono James Waring, Paul Taylor, Alvin Ailey e Twyla Tharp.\nNegli anni sessanta, sulle basi - e pi\u00f9 tardi anche in opposizione - del formalismo di Cunningham, si svilupp\u00f2 la \"post-modern dance\".\nEssa nacque all'interno di un nuovo movimento di innovazione interdisciplinare, che aveva come centro la Judson Memorial Church di New York.\nIn questa fase furono rigettati tutti i presupposti tecnici e teorici fino ad allora concepiti per concentrarsi sul significato dei movimenti e dei gesti, facendo particolare attenzione a quelli quotidiani.\nAdesso oggetti, suoni, immagini, spazi diversi del palcoscenico interagiscono con i movimenti; la danza non \u00e8 pi\u00f9 vista solo come spettacolo, ma anche come evento, \"performance\" a cui il pubblico pu\u00f2 partecipare.\nI pi\u00f9 importanti rappresentanti della \"post-modern dance\" sono Yvonne Rainer, Simone Forti, Trisha Brown, Lucinda Childs e Steve Paxton.\nLa danza americana degli anni ottanta era caratterizzata dall'uso di mezzi espressivi come video, fotografia e cinema.\nTuttavia essa si distinguer\u00e0 dalla \"post-modern dance\" per il recupero della tecnica, anche quella accademica, importantissima per raggiungere i requisiti fisici richiesti ai danzatori.\nNegli anni cinquanta e sessanta, in Europa, si assiste al ritorno e ad un rinnovamento della danza accademica, che spesso si amalgama con le nuove correnti americane e con il contributo di nuovi stili di danza, producendo creazioni originali e tendenze personali. Grandi coreografi, la cui attivit\u00e0, iniziata in questo periodo, continua nei decenni successivi, sono Roland Petit, Maurice B\u00e9jart, Birgit Cullberg, John Cranko, John Neumeier.\nNegli anni settanta, in Germania, emerse il grande talento di Pina Bausch, una delle maggiori rappresentanti del Tanz Theater insieme a Johann Kresnik, Gerard Bohner, Susanne Linke e Reinhild Hoffmann.\nLa nuova danza tedesca, seguendo la tradizione della \"danza di espressione\" d'inizio secolo, voleva rappresentare un teatro nel quale l'essere umano si potesse esprimere nella sua dimensione quotidiana, soggettiva ed emotiva.\nDa questa tendenza prendono forma spettacoli multimediali e opere che si prolungano a volte per diverse ore.\nA partire dagli anni sessanta, in Francia, si assiste a una proliferazione di stili e di nuove esperienze coreografiche.\nTutto ci\u00f2 fu possibile per merito di Fran\u00e7oise e Dominique Dupuy, i quali presero ispirazione da Merce Cunningham, Alwin Nikolais, dalla \"danza di espressione\" tedesca e dalla filosofia orientale.\nJean Claude Gallotta, Maguy Marin, R\u00e9gine Chopinot, Marie-Christine Gheorghiu, Karine Saporta, R\u00e8gis Obadia, Fran\u00e7ois Verret e Jacques Patarozzi sono ricordati come i pi\u00f9 grandi esponenti della \"nouvelle danse\" francese.\nEssi sono accomunati dall'attenzione per la componente dinamica del movimento e per il differente rapporto con lo spazio.\nLa danza moderna in Italia.\nA differenza dagli altri paesi, l'Italia accoglie e riconosce culturalmente piena dignit\u00e0 alle nuove tendenze artistiche della danza moderna solamente intorno agli anni settanta, per conoscere una stagione di generalizzato fermento durante gli anni ottanta. Significativi ma ancora marginali sono da ritenere infatti i casi del futurismo in danza, e quello dell\"'orchestica\" di Jia Ruskaja, sorta di neoellenismo estetizzante di discendenza duncaniana, dei quali \u00e8 iniziata un'opera di rivalutazione solo in tempi recenti. Sempre negli anni del secondo conflitto mondiale giunge in Italia l'ungherese Aurel Milloss, il quale assumer\u00e0 presto un ruolo dominante nel rinnovamento della danza italiana \"ufficiale\", ma che si distinguer\u00e0 per una sorta di sintesi tra accademismo neoclassico ed espressionismo tedesco non sempre riuscita e presto esteticamente superata. Nel corso degli anni cinquanta si osserva un certo rinnovato fermento: si realizzano nuovi festival e nascono nuove compagnie, quasi tutte in ambito privato. Gruppi ed esponenti significativi sono presenti specie a Torino, per poi diramarsi anche in Veneto, Toscana, Emilia-Romagna, Abruzzo e a Roma.\nTra i primissimi esempi italiani di balletto moderno, il che tuttavia non equivale sempre a danza moderna ma a una commistione tra tecnica accademica e altri elementi provenienti sia dalla \u201cdanza libera\" che dalle danze etniche e folkloristiche, vanno ricordate a Torino le figure di Susanna Egri con i suoi \"Balletti di Susanna Egri\" e di Sara Acquarone, che nel 1955 fonda il \"Gruppo di Danza di Torino\", forma di teatro-balletto-laboratorio ispirato alla danza espressionista tedesca e alla \"modern dance\" americana, che proporr\u00e0 i primi lavori nel 1955. Sempre a Torino, nel 1970 nasce il \"Gruppo di Danza Contemporanea Bella Hutter\", mentre a Vicenza viene fondato nel 1968 il \"Gruppo Sperimentale di Danza Libera\" di Franca Della Libera, e a Venezia e Mestre, a partire dal 1970, la \"Compagnia \"Teatro Danza\"\" di Luciana De Fanti.\nCaso pionieristico tra i pi\u00f9 isolati e significativi \u00e8 inoltre quello di Liliana Merlo a Teramo che, pur consolidando un rapporto duraturo di collaborazione con l'Accademia Nazionale di Danza di Roma, istituzione di fatto per molto tempo piuttosto ostile a riconoscere una reale necessit\u00e0 di apertura nei confronti dei nuovi stili e delle nuove correnti, avvier\u00e0 stages di danza moderna sin dal 1969 con Luisa Grinberg (tecnica Graham) e Juan Carlos Bellini (tecnica Humphrey-Lim\u00f3n) e, a partire dal 1970, realizzer\u00e0 le prime produzioni di danza moderna mai viste in Abruzzo e in larga parte del centro-sud Italia, sviluppandole successivamente lungo varie direzioni, a partire dal 1976, con la sua compagnia giovanile del TBT (\"Teatro del Balletto di Teramo\"), senza tuttavia mai rompere definitivamente con la tecnica accademica del cosiddetto balletto classico.\nNel frattempo, nascono a Roma la compagnia \"Teatrodanza Contemporanea di Roma\" fondata da Elsa Piperno e Robert Curtis nel 1972 e dal 1974 diretta da Elsa Piperno e Joseph Fontano, ed il Centro Professionale di Danza Contemporanea di Elsa Piperno, per lungo tempo la sola scuola professionale di tecnica Graham esistente in Italia. Molti dei suoi danzatori trovano inserimento professionale in prestigiose compagnie internazionali, vedi: Daniela Malusardi che ha danzato prima con Alvin Aley e poi nel Cullberg Ballet; Gianfranco Paoluzzi con Elliot Feld Company a N.Y. e a Londra con il Ballet Rambert; Livia Patrizi con Pina Bausch; Elena Majnoni con Carolyn Carson e con Pina Bausch; Jacqulyn Buglisi danzatrice della Martha Graham Dance Company, Raffaella Mattioli con i Mumenchant. Da quel momento verranno fondate altre compagnie, vedi: Patrizia Cerroni la compagnia Danzatori Scalzi e Nicoletta Giavotto il Laboratorio, entrambe attive dal 1973; Fabrizio Monteverde, Marco Brega, Francesca Antonini fondatori del gruppo Baltica; Ian Sutton, Giovanna Summo e Silvana Barbarini - quest'ultima proveniente dalla scuola di Giannina Censi, il gruppo Vera Stasi; e ancora Massimo Morriconi, Michele Pogliani, Diana Damiani. Numerosi danzatori si sono dedicati all'insegnamento: Elisabeth Sjostrom e Carla Marignetti docenti all'Accademia Nazionale Di Danza di Roma; Stefano Valentini all'Accademia Nazionale Arte Drammatica; Mariolina Maconio all'Istituto Musicale di Spoleto.\nA Roma anche lo IALS (Istituto Addestramento Lavoratori dello Spettacolo) offrir\u00e0 la possibilit\u00e0 di studio e perfezionamento.\nParallelamente, nascono il \"Collettivo Danza Contemporanea\" di Cristina Bozzolini a Firenze nel 1975, da cui sorger\u00e0 il noto \"Balletto di Toscana\", la Compagnia \"DanzaRicerca\" fondata nel 1976 da Daniela Capacci a Roma, e la Compagnia \"AterBalletto\" fondata da Vittorio Biagi e Amedeo Amodio a Reggio Emilia nel 1979, oggi la principale compagnia italiana di danza contemporanea. Dalla collaborazione e dal sodalizio di alcuni ballerini del \"Teatro e Danza La Fenice\", diretto a Venezia da Carolyn Carlson tra il 1981 e il 1984, nasce inoltre nel 1985 la compagnia Sosta Palmizi e, in seguito allo scioglimento di questa, diverse compagnie fondate da alcuni tra i cofondatori del gruppo Sosta Palmizi: la \"Compagnia \"Abbondanza/Bertoni\"\", fondata nel 1995 da Michele Abbondanza insieme ad Antonella Bertoni, la compagnia \"Aldes\" di Roberto Castello, l'Associazione Sosta Palmizi, diretta da Raffaella Giordano e Giorgio Rossi. Inoltre: il \"Gruppo Contrasto\", diretto da Carla Perotti, legato al Teatro Nuovo di Torino, e poi, sempre a partire dagli anni ottanta, il gruppo di Virgilio Sieni, il gruppo di Enzo Cosimi, oltre all\"'Ensemble\" di Micha van Hoecke (gruppo di balletto contemporaneo) e altre ancora.\nNel 1990 Elsa Piperno fonda la sua nuova compagnia Danzare la Vita di cui \u00e8 direttrice artistica e coreografa e per la quale rimonta le sue coreografie del repertorio degli anni '70 e '80 eseguite da Teatrodanza Contemporanea di Roma in prestigiosi teatri e festival internazionali.\nI balli moderni.\nNel XIX secolo recarsi a ballare il sabato sera diventa un'abitudine acquisita da tutti gli strati sociali e il ballo che regna incontrastato all'inizio del secolo \u00e8 il valzer, una danza di origine tedesca che subisce in ogni Paese degli adattamenti nazionali.\nLentamente cadono in disuso la polka, il galop e la mazurca.\nDopo il 1850 la maggior parte dei balli che diventano successivamente di moda arrivano dagli Stati Uniti o dall'America latina: il bolero, il tango, l'habanera sono di origine cubana; il \"cake-walk\" \u00e8 una danza popolare afroamericana, il \"foxtrot\", ricco di figure, \u00e8 di origini americane e si \u00e8 diffuso poi in Inghilterra.\nVerso il 1925 arriva il \"charleston\", dalle comiche movenze, l'ondeggiante blues, con i suoi strani movimenti verso l'alto e ancheggianti; poi nel 1926, il \"black-bottom\" dal ritmo sincopato, che mescola giri su un fianco, passi martellati, saltelli e salti, e infine la rumba.\nDopo pochi anni per\u00f2 tutti questi balli passano di moda; sopravvive per pi\u00f9 di vent'anni il tango.\nDopo la seconda guerra mondiale arrivano, successivamente, dapprima, al seguito delle truppe americane, il \"boogie woogie\", che con i successivi arrangiamenti venne chiamato \"rock and roll\", poi, dal Sudamerica, il cha cha cha e il samba, una delle danze pi\u00f9 popolari del Brasile.\nCon il twist (1960), il surf (1964) e lo shake si pervenne a una totale libert\u00e0 di movimenti: si pu\u00f2 danzare da soli, in coppia, in gruppo.\nMa la meta da conseguire \u00e8 sempre la stessa: il piacere di muoversi a tempo di musica, il desiderio di affascinare ai quali, a volte, si aggiunge anche un certo impegno artistico."}
{"id": "530745", "revid": "44735", "url": "https://it.wikipedia.org/wiki?curid=530745", "title": "Papa don't preach", "text": ""}
{"id": "530747", "revid": "121075485", "url": "https://it.wikipedia.org/wiki?curid=530747", "title": "Stemma di Asti", "text": "Lo stemma della Citt\u00e0 di Asti \u00e8 uno scudo rosso con croce d'argento. Lo scudo \u00e8 timbrato da una corona comitale.\nAllo scudo sono accostati \u00abdue rami di palma, decussati sotto la punta e legati di rosso\u00bb.\nIl cartiglio sottostante riporta il motto latino: \u00ab\u00bb, ovvero: Asti risplende nel mondo per merito del suo Santo Custode Secondo.\nL'origine.\nLa croce pare sia stata la prima figura utilizzata in araldica.\nAnche lo stemma della citt\u00e0 di Asti, sembra che nasca nel periodo delle crociate.\nL'utilizzo della croce sullo scudo, come segno distintivo, \u00e8 tradizionalmente accostato all'epopea dei cristiani in Terra santa.\nProbabilmente la partecipazione degli astigiani alle crociate nel 1202 e 1209 influ\u00ec sulla scelta dello stemma comunale, essendo la croce bianca su fondo rosso, anche il simbolo degli ospitalieri di San Giovanni, presenti ad Asti nella chiesa di San Pietro in Consavia, dal 1260.\nA san Giovanni Battista era dedicata anche una chiesa sorta in periodo medievale nei pressi del Duomo (San Giovanni del Duomo), dove si tenevano le riunioni del Comune di Asti.\nInoltre, nella Collegiata di San Secondo, lo stemma comunale \u00e8 presente sui capitelli della Cappella dedicata a San Giovanni Battista, a rafforzare la teoria del profondo legame tra il Santo e la citt\u00e0.\nAnche i fregi e le decorazioni bianco-rossi, presenti nell'architettura medievale astigiana, riprendono i colori dello stemma del Comune.\nIl motto della citt\u00e0 comparve, per la prima volta, effigiato sul \"Grosso Tornese\" del (1275), intorno alla croce patente.\nXVIII e XIX secolo.\nNel 1779, i rivoluzionari della repubblica di Asti, durante i pochi giorni di governo della citt\u00e0, adottarono quale simbolo civico la coccarda bianco-rossa, disdegnando l'antico stemma rossocrociato, rappresentante di quel mondo nobiliare contro cui si erano battuti.\nNel 1811, sotto il dominio Napoleonico lo stemma della citt\u00e0 venne modificato.\nCon decreto del 20 luglio si dispose che \"\"\u2026al primo inquartato a destra delle citt\u00e0 di seconda classe, che \u00e8 d'azzurro ad un N sormontato da stella raggiante d'oro, a sinistra di sabbia a tre lance antiche disposte in palo d'oro; al secondo campo d'azzurro e di rosso, dalla croce d'argento toccante gli orli,; fondo blu, rosso cupo, bianco, giallo\u2026\u201d\"\nLo stemma ritorn\u00f2 alle origini dopo la restaurazione.\nSubir\u00e0 una nuova modifica nel periodo fascista. Il regime impose allo stemma il capo del Littorio."}
{"id": "530748", "revid": "76963", "url": "https://it.wikipedia.org/wiki?curid=530748", "title": "Dannii Minogue", "text": "Sorella minore della cantautrice Kylie Minogue, ha ottenuto successo negli anni '90, pubblicando cinque album in studio e numerosi singoli, esordendo nove volte nella top10 della UK Singles Charts e tredici prime posizioni nella UK Dance Chart, divenendo ad oggi l'unica artista a detenere questo record. In tutto il mondo ha venduto oltre 7 milioni di copie e ha collaborato con numerosi artisti, tra cui la sorella Kylie, Jason Nevins, Soul Seekerz, Gary Barlow, Eurogroove.\nSin dagli esordi ha recitato in serie televisive, tra cui \"Home and Away\" (1989-1991), e a teatro, tra cui in \"Macbeth\" (1999) e \"Notre-Dame de Paris\" (2000), divenendo nel corso degli anni un personaggio televisivo presente nei palinsesti britannici e australiani, nel ruolo di giudice e coach in numerosi talent, tra cui \"The X Factor Australia\", \"The X Factor UK\", \"Australia's Got Talent\", \"Let It Shine UK\" (2017) e \"The Masked Singer Australia\" dal 2019.\nBiografia.\n1979-1995: \"Dannii\", le origini.\nDebutta nella TV australiana recitando in alcune telenovelas, ma \u00e8 gi\u00e0 nel 1979 che si fa notare dal pubblico come membro del cast fisso del talent show \"Young Talent Time\", dove mette in luce le sue doti di cantante e ballerina, diventando ben presto una beniamina del pubblico. Dopo aver lasciato il programma nel 1988, torna a recitare in alcune popolari soap-opera, tra cui \"Home and Away\", aumentando notevolmente la sua popolarit\u00e0 e vincendo un Silver Logie, il premio televisivo australiano pi\u00f9 prestigioso.\nSempre nel 1988 lancia sul mercato la sua linea di moda \"Dannii\", che registra il tutto esaurito in soli 10 giorni. L'anno successivo sigla un contratto discografico con la Mushroom Records e si mette al lavoro con i produttori Alvin Moody e Vincent Bell per realizzare il suo primo album, intitolato semplicemente \"Dannii\", che viene pubblicato nell'ottobre 1990 in Australia e nell'estate successiva in Europa, Giappone e Stati Uniti con il titolo \"Love &amp; kisses\". \nIl disco ottiene un notevole successo: 4\u00ba posto in Australia, 8\u00ba nel Regno Unito e quasi mezzo milione di copie vendute in tutto il mondo.\nNell'ottobre del 1993 esce il secondo album, \"Get Into You\". Nonostante un singolo nella Top 10 inglese e nonostante l'album sia decisamente pi\u00f9 maturo e vocalmente valido del precedente, l'album vende soltanto 20.000 copie in tutto il mondo. Nel 1995 si mette al lavoro per un terzo album, ma dissapori con la casa discografica portano allo scioglimento del contratto.\nDannii inizia cos\u00ec a dedicarsi alla carriera di presentatrice televisiva, conducendo il popolare show mattutino \"The Big Breakfast\" nel Regno Unito, seguito da altri popolari show come \"Disney Time\", \"It's Not Just Saturday\", un magazine giovanile di grande successo, \"Electric Circus\" e, nel 1997, il chart show Top of the Pops. Sempre il 1997 vede la pi\u00f9 giovane delle sorelle Minogue al debutto teatrale con il musical \"Grease\", tratto dall'omonimo film. Riceve ottime recensioni per la sua interpretazione di Rizzo e lo show registra il tutto esaurito per due anni consecutivi.\nDannii torner\u00e0 a teatro due anni dopo con una interpretazione di Lady MacBeth presso i Royal Botanic Gardens, nell'ambito del Festival di Edimburgo. L'anno successivo ottiene poi il ruolo di Esmeralda, protagonista dell'acclamato musical \"Notre-Dame de Paris\". \u00c8 un successo straordinario nel Regno Unito, in Canada e in Francia, che la porta a vincere un \"Maxim Award\" per la sua performance.\n1996-2001: \"Girl\".\nTornando alla sua carriera musicale, nel 1997 esce il terzo album. \"Girl\", realizzato dalla Eternal Records/Warner Music, segna una svolta nella sua carriera: Dannii abbandona il pop pi\u00f9 commerciale dei primi lavori e collabora con gli Xenomania, un team emergente di produttori inglesi specializzati in musica electro-pop che in seguito firmeranno i successi delle Sugababes. Inoltre Dannii \u00e8 coautrice della maggior parte delle canzoni dell'album. Nonostante le buone recensioni della critica e il successo del primo singolo \"All I wanna do\" (oltre 175,000 copie vendute, \u00e8 tutt'oggi il singolo di Dannii col record di vendite), l'album non ha successo nelle classifiche di vendita, fermandosi ad un deludente risultato di 25.000 copie vendute in tutto il mondo.\nSi fa per\u00f2 notare nelle dance charts e in ambienti pi\u00f9 underground, \"riabilitando\" in un certo modo l'immagine di Dannii: da pop singer adolescenziale a regina delle discoteche. \u00c8 in questo periodo che nasce anche il suo soprannome Disco. Nel 1999 pubblica solamente in Australia una canzone registrata quattro anni prima e che sarebbe dovuta entrare a far parte del suo terzo album per la Mushroom records, poi mai realizzato. \"Everlasting Night\", questo il titolo del singolo, viene scelto come inno ufficiale del Sydney Gay and Lesbian Mardi Gras, l'annuale gay pride australiano, confermando cos\u00ec lo status di icona gay di Dannii.\n2002-2004: \"Neon Nights\".\nRitorna alla musica solo alla fine del 2001 collaborando con il dj olandese Riva nel brano \"Who Do you Love Now?\", che si rivela un grandissimo successo (terzo posto nella classifica inglese) e che le d\u00e0 l'occasione di firmare un nuovo contratto con l'etichetta inglese London Records, che prevede la pubblicazione di ben 6 album. Nel mese di ottobre 2002 esce \"Put The Needle On It\", estratto dall'imminente primo album edito dalla London Records e scritto in collaborazione con Karen Poole, autrice di numerosissimi successi pop degli ultimi anni.\nNel 2003 arriva il tanto atteso quarto album \"Neon Nights\", che viene recensito dalla BBC: \nDebuttando al n\u00b08 nel Regno Unito e piazzando tutti e 4 i singoli estratti nella Top 10 inglese (\"Who Do You Love Now?\", \"Put The Needle On It\", \"I Begin To Wonder\" e \"Don't Wanna Lose This Feeling\") diventa il suo album di maggior successo conquistando il disco d'oro per le 150.000 copie vendute. Il discreto successo, decisamente sotto le aspettative della London Records, non \u00e8 per\u00f2 ritenuto sufficiente dalla casa discografica, che decide di rompere il contratto a causa anche di problemi finanziari legati alla crisi della discografia. Nell'estate 2003 debutta come conduttrice radiofonica con il suo show \"Neon Nights\" su Capital FM, dove propone un'interessante miscela di electro-pop anni ottanta.\n2004-2006: \"All Around The World Records\".\nAll'inizio del 2004 passa all'etichetta dance indipendente \"All Around The World Records\" e nel mese di ottobre pubblica il singolo \"You Won't Forget About Me\" in collaborazione con gli italiani Flower Power (Andrea Jeannin e Stefano Mazzacani), che diventa uno dei pezzi pi\u00f9 ballati in Europa. \u00c8 anche l'unico singolo di Dannii ad avere un certo successo in Italia, entrando alla posizione 12 dei singoli. Nel novembre 2005 propone \"Perfection\", una collaborazione con il dj-team Soul Seekerz, confermando cos\u00ec una svolta nettamente dance della sua produzione musicale.\nCom'\u00e8 ormai abitudine, il singolo conquista le dance charts ed \u00e8 al n\u00b011 in Inghilterra e al n\u00b013 in Australia. \u00c8 per\u00f2 il suo primo singolo a non entrare nella Top 10 inglese dal 1998. Nel giugno 2006 esce in Regno Unito la raccolta \"The Hits &amp; Beyond\", che oltre a raccogliere i suoi 15 maggiori successi propone anche 5 nuove canzoni. L'album \u00e8 disponibile anche in una limited edition in cd+dvd che ripropone 16 videoclip della cantante.\nIl primo singolo \u00e8 \"So Under Pressure\", ispirata ai brutti mesi segnati dalla malattia della sorella Kylie. Il singolo debutta ad un deludente n\u00b020 in Gran Bretagna. \u00c8 per\u00f2 il clamoroso flop dell'album in madrepatria (749 copie vendute nella prima settimana e debutto al n\u00b067), che blocca l'uscita del secondo singolo, \"I Can't Sleep At Night\", la cui uscita era gi\u00e0 stata prevista nel 2005 al posto di \"Perfection\" e il cui video, girato da tempo, era gi\u00e0 stato incluso nella \"limited edition\" del greatest hits. Nel novembre 2006 partecipa alla compilation natalizia \"The Spirit of Christmas\" col brano \"I'll Be Home For Christmas\", disponibile solo sul mercato australiano tramite i grandi magazzini Myer.\nNel mese di dicembre 2006 raggiunge invece per l'undicesima volta la posizione numero 1 nella classifica dance inglese col brano \"He's The Greatest Dancer\", cover di un brano del 1979 delle Sister Sledge. \u00c8 la prima artista donna a raggiungere un simile risultato. Nel gennaio 2007 pubblica, esclusivamente come download legale attraverso il suo sito ufficiale e quello della casa discografica il tanto sospirato brano \"I Can't Sleep At Night\".\n2007: \"Club Disco &amp; Unleashed\".\nIl 2007 \u00e8 l'anno in cui Dannii torna a lavorare per la TV australiana come membro della giuria di un popolare talent show, \"Australia's Got Talent\". Il 14 aprile 2007 esce in esclusiva sul mercato australiano il singolo \"He's The Greatest Dancer\", contenente anche una versione remixata dal duo inglese Shapeshifters. A sorpresa il brano viene poi pubblicato anche in Spagna, dove entra in top 10 nella classifica dei singoli pi\u00f9 venduti.\nDa agosto a dicembre 2007 \u00e8 uno dei membri della giuria della quarta serie del popolarissimo talent-show inglese \"The X-factor\", a cui partecipa tuttora. Il 22 ottobre 2007 esce un nuovo album in formato digitale chiamato \"Club Disco\", includente alcuni singoli, alcune nuove canzoni e diversi remix. Successivamente viene pubblicata anche la corrispettiva versione su cd, disponibile per\u00f2 solo sul mercato australiano. Vengono poi ristampati gli album \"Neon Nights\" e \"Girl\" in versione \"Deluxe\": 2 dischi per album contenenti, oltre alle canzoni originali, remix inediti e b-side mai pubblicate precedentemente.\nIl 5 novembre 2007 escono poi un altro album, \"Unleashed\", una raccolta di materiale precedentemente pubblicato in versioni inedite pi\u00f9 nove nuove tracce rimaste nel cassetto, ed un dvd, \"The Video Collection\", includente tutti i videoclip della carriera di Dannii pi\u00f9 diversi extra.\nIl 3 dicembre 2007 viene pubblicato sul mercato inglese un nuovo singolo, \"Touch Me Like That\". La canzone \u00e8 accreditata come Dannii Minogue Vs Jason Nevins ed ha scarso successo commerciale, a causa anche di una promozione quasi inesistente. Qualche mese dopo il singolo viene pubblicato anche sul mercato australiano, sempre con scarso successo.\n2008-2012: \"The 1995 sessions, This Is It: The Very Best Of\" e nuovi progetti televisivi.\nNel 2008 partecipa di nuovo come membro della giuria della versione inglese di \"The X-Factor\", mentre a fine anno pubblica due nuove canzoni: un duetto con la sorella, \"The Winner Takes It All\", cover degli ABBA per la colonna sonora del film \"Beautiful People\" e \"More More More\", cover di Andrea True Connection, inclusa nell'ultimo volume delle compilation dance Hed Kandi.\nA novembre 2009 Dannii fa una sorpresa ai fan pubblicando i suoi primi due album di studio \"Love &amp; Kisses\" e \"Get Into You\" in versione deluxe, con remix, b-side e altre rarit\u00e0. \u00c8 poi uscito anche un album di inediti dal titolo \"Dannii Minogue: the 1995 sessions\" comprendente 12 tracce registrate nel 1995 per il terzo album mai pubblicato. Tra le canzoni incluse anche le versioni originali di \"Everlasting Night\" e di \"Coconut\", quest'ultima inclusa poi in \"Girl\".\nA gennaio 2010 rivela di essere in attesa del primo figlio dal compagno, il modello Kris Smith, nato poi in Australia nel mese di luglio. Dannii \u00e8 stata poi scelta come nuovo volto pubblicitario per i grandi magazzini britannici \"Marks and Spencer\" dal mese di marzo.\nNel mese di settembre esce in Inghilterra e Australia la prima autobiografia ufficiale, \"My Story\". Sempre a settembre esce in Italia una nuova versione del cd singolo \"You Won't Forget About Me\", contenente diversi nuovi remix.\nNel 2011 firma un nuovo contratto discografico con la Warner/Rhino Records per cinque album. Nello stesso anno decide di non prendere pi\u00f9 parte al famoso programma televisivo X Factor.\nSempre nel 2011 fa uscire un altro libro, questa volta sul mondo della moda, dal titolo \"My style\" in cui non vuole dettare una moda ma incoraggiare il pubblico a trovare una propria moda per stare bene. Il libro \u00e8 un successo nel Regno Unito. Nel 2012 dice di voler aspettare per un \"comeback\" discografico perch\u00e9 non si sente pronta.\n2013-presente: Televisione e nuovi progetti discografici.\nIl 25 luglio 2013 annuncia l'uscita di un nuovo greatest hits dal titolo \"This is it/The very best of Dannii Minogue\", che contiene le maggiori hits dal 1990 al 2009, il duetto con la sorella Kylie su \"The winner takes it all\" degli ABBA e un nuovo singolo dal titolo \"Cause you're beautiful\". La compilation esce il 23 agosto 2013 sia nel Regno Unito che in Australia, dove esordisce alla posizione 80 della ARIA Charts.\nNell'aprile dello stesso anno conferma di essere la nuova giudice di X Factor Australia per il 2013 al posto di Mel B. A fine novembre, dopo la sua vittoria come giudice a X Factor 2013, fa uscire on line un pezzo di Natale, \"Santa Claus Is Comin' to Town\", in duetto con Ronan Keating. Sempre nel 2013 viene scelta come giudice di \"Britain &amp; Ireland's Next Top Model.\" Tra il 2014 e il 2015 viene confermata nel cast di \"X Factor.\"\nNel 2015, dopo il singolo \"Summer of Love\", presentato al Mardi Gras in Australia, e collabora con la sorella Kylie alla traccia \"100 Degrees\", presente nell'album \"Kylie Christmas\". L'11 dicembre 2015 partecipa allo show tenuto dalla sorella per promuovere l'album natalizio all'Royal Albert Hall di Londra. Nel 2016 presenta la nuova canzone \"Holding On\" e inizia un mini tour australiano assieme ai Culture Club. Nel 2017 viene scelta dai Take That come artista di apertura dei concerti australiani del Wonderland Live Tour, e rilascia il singolo \"Galaxy,\" scritto dalla cantautrice Sia.\nNel 2017 torna nei palinsesti televisivi britannici come giudice del talent show \"Let It Shine,\" al fianco di Gary Barlow e Martin Kemp. Nel 2018 veste il ruolo di presentatrice nel programma \"Dance Boss\", e nella versione australiana \"Ultimate Beastmaster\" per Netflix. Dal 2019 torna a lavorare nel nuovo programma \"The Masked Singer Australia\" in veste di giudice. Nel 2021 \u00e8 ospite in veste di giudice assieme alla sorella Kylie nel secondo episodio di \"RuPaul's Drag Race Down Under\"."}
{"id": "530751", "revid": "125087550", "url": "https://it.wikipedia.org/wiki?curid=530751", "title": "La Toya Jackson", "text": "Quintogenita della famiglia Jackson e seconda di tre sorelle, inizi\u00f2 la sua carriera negli anni Settanta assieme ai fratelli e sorelle nel variet\u00e0 per la famiglia \"The Jacksons\", andato in onda tra il 1976 e il 1977 sulla CBS.\nIn seguito intraprese una carriera da cantante solista e ottenne successo negli anni Ottanta, Novanta, Duemila e Duemiladieci con varie etichette discografiche, tra le quali Polydor, Epic e RCA.\nBiografia.\nLa Toya Jackson nacque il giorno del sesto compleanno della sorella Rebbie, il 29 maggio 1956, a Gary, Indiana, quinta dei nove figli di Joseph e Katherine Jackson, nonch\u00e9 figlia femmina di mezzo, tra Rebbie e Janet. Da giovanissima, insieme a sua madre, devota testimone di Geova, e ai suoi fratelli, inizi\u00f2 a fare proselitismo religioso.\nNel 1972, all'et\u00e0 di sedici anni, si un\u00ec ai fratelli con un numero di tip tap in un variet\u00e0 organizzato dal padre, principalmente a Las Vegas, ma anche in altre citt\u00e0.\nLa Toya frequent\u00f2 la Cal-Prep School di Encino, California, e si diplom\u00f2 nel 1974. Aspirava a diventare un avvocato specializzato in diritto commerciale e per questo per un breve periodo frequent\u00f2 anche l'universit\u00e0, ma poi suo padre la convinse a intraprendere una carriera nel mondo dello spettacolo come il resto della famiglia.\nCarriera.\n1976-1979 - Esordi.\nTra il 1976 e il 1977 La Toya e le sorelle apparvero in tutti e dodici gli episodi di \"The Jacksons\", un variet\u00e0 nel quale le tre ballavano, cantavano e suonavano con i fratelli Jackie, Tito, Marlon, Michael e Randy (Jermaine era l'unico non presente non essendo passato alla Epic/CBS Records quando i fratelli avevano lasciato la Motown).\nNel 1978 si trasfer\u00ec a New York insieme a Rebbie, con la quale condivise l'appartamento, per la prima volta senza la presenza di adulti.\nIn questo periodo frequent\u00f2 il fratello di Diana Ross Chico, il giovane David Gest e Bobby DeBarge e fu l'ispirazione per il successo della band Switch del 1979 \"I Call Your Name\".\nSotto la tutela del padre Joe Jackson, Rebbie, La Toya e Janet formarono un gruppo musicale di breve durata. Non si esibirono mai dal vivo e si separarono presto a causa di \u00abdifferenze creative\u00bb sulla futura direzione del complesso.\nDi conseguenza nessun materiale relativo al trio fu mai pubblicato.\nL'anno seguente La Toya inizi\u00f2 a lavorare sul suo primo album da solista.\n1980-1983 - Inizio carriera solista.\nNel 1980 pubblic\u00f2 il suo primo album, \"La Toya Jackson\". Per distinguersi dai gi\u00e0 celebri fratelli La Toya desiderava che sull'album comparisse solo il suo nome: \u00ab\"Ho pregato tanto che fosse 'La Toya' ma mio padre mi disse: '\u00c8 il tuo cognome. Devi usarlo.' Ma volevo vedere cosa avrei potuto fare da sola\".\u00bb Il primo singolo, \"If You Feel the Funk\", fu un modesto successo entrando nelle prime quaranta posizioni delle classifiche rhythm &amp; blues statunitensi. Il suo secondo singolo fu invece \"Night Time Lover\", che venne prodotto dal fratello minore Michael, che la scrisse insieme a La Toya e fu presente anche nei cori (in cambio lei forn\u00ec l'urlo in apertura alla canzone \"This Place Hotel\" dei fratelli Jacksons e partecip\u00f2 ai cori del brano \"Pretty Young Thing\" di Michael). Il disco raggiunse la 116\u00aa posizione nella classifica generale di \"Billboard\", la 26\u00ba in quella rhythm and blues e la 178\u00ba in quella britannica. Nel 1981 usc\u00ec il suo secondo album, \"My Special Love\", dal quale estrasse i due singoli \"Stay the Night\" e \"I Don't Want You to Go\". Nel 1983 comparve nel videoclip della canzone \"Say Say Say\", duetto di Paul McCartney e suo fratello Michael.\n1984-1987 - \"Heart Don't Lie\" e successo internazionale.\nIl 1984 fu l'anno del disco \"Heart Don't Lie\", acclamato dalla critica, che, grazie al singolo omonimo, risult\u00f2 essere il suo pi\u00f9 grande successo. Il singolo \"Heart Don't Lie\" conquist\u00f2 la 56\u00aa posizione della classifica generale di \"Billboard\". Dall'album furono estratti anche \"Bet'cha Gonna Need My Lovin\"', la cover di Prince \"Hot Potato\" e \"Private Joy\". Per questo disco la cantante aveva anche scritto il brano \"Reggae Nights\" con Amir Bayyan, ma infine fu scartato e ceduto a Jimmy Cliff, che ne fece un successo, soprattutto in Francia, e fu nominato per un Grammy Award. Cliff commission\u00f2 alla Jackson altre due canzoni: \"Brown Eyes\" e \"American Sweet\".\nLo stesso anno la popstar capitalizz\u00f2 la sua crescente popolarit\u00e0 autorizzando l'uso del suo nome per una linea di moda, la \"David Laurenz per La Toya\". Il contratto triennale prevedeva che la Jackson indossasse esclusivamente gli abiti di David Laurenz per le sue apparizioni in pubblico.\nComparve anche negli spot pubblicitari in TV e sulla carta stampata delle fotocamere Nikon e l'anno successivo fu testimonial dell'azienda di cosmetici Mahogany Image, che per l'occasione lanci\u00f2 un nuovo profumo chiamandolo \"La Toya\".\nNel 1985 si esib\u00ec al Lincoln Memorial insieme ai Beach Boys e a Julio Iglesias; poi partecip\u00f2 come corista all'incisione della canzone a scopo di beneficenza \"We Are the World\", scritta da suo fratello Michael e da Lionel Richie e alla realizzazione del relativo video: un appello per combattere la fame in Etiopia; infine prese parte al video musicale contro la droga \"Stop the Madness\" e lanci\u00f2 il singolo \"Baby Sister\", per il quale fu premiata con un \"Premio alla canzone notevole\" alla sedicesima edizione del \"World Popular Song Festival\", in Giappone.\n\"Baby Sister\" fu inclusa nel 1986 nell'album \"Imagination\", poco prima che la sua etichetta, la Private-I, dichiarasse il fallimento, cosicch\u00e9 il disco ricevette una scarsa promozione. Poi la cantante incise due duetti: \"Oops, Oh No!\" con Cerrone e \"Yes, I'm Ready\" con Jed.\nNel 1987 Jackson partecip\u00f2 come ospite speciale al concerto \"DISPA (Disco Party)\" di Minako Honda con la canzone \"Funkytown\".\nLo stesso anno recit\u00f2 nel videoclip di \"The Way You Make Me Feel\" del fratello Michael.\n1988-1991 - Album \"LaToya\", \"Bad Girl\" e \"No Relations\" e servizi fotografici per \"Playboy\".\nNel 1987 Jack Gordon era stato assunto dal padre di La Toya, Joseph, per collaborare con lui come manager. In seguito Gordon divenne manager esclusivo della cantante. Sotto la sua gestione l'immagine pubblica di La Toya si fece progressivamente pi\u00f9 sexy, tantoch\u00e9 l'anno successivo la madre Katherine scrisse nella sua autobiografia \"My Family, The Jacksons\" del 1988 di essere rimasta sconvolta dalle movenze provocanti della figlia, attribuendo la colpa a Gordon che, secondo lei, stava allontanando la cantante dalla famiglia. Fu in questo periodo che La Toya fu anche espulsa dai testimoni di Geova.\nVerso la fine del 1988 vide la luce il suo quinto album in studio, \"LaToya\", dal quale furono estratti i singoli \"You're Gonna Get Rocked!\" e \"(Ain't Nobody Loves You) like I Do\". Il disco contiene anche un brano intitolato \"Just Say No\", scritto per promuovere una campagna antidroga dell'amministrazione Reagan.\nQuattro tracce furono prodotte dai Full Force e tre dal team Stock, Aitken &amp; Waterman. Fu il primo disco uscito dal cambio di management.\nNel marzo 1989 pos\u00f2 in topless per la rivista \"Playboy\": \u00ab\"Voglio dimostrare ai miei genitori che non possono impormi cosa fare, io ho il controllo della mia vita\".\u00bb\nLe foto furono uno dei maggiori successi nella storia del periodico e trasformarono la popstar in un sex symbol. Con oltre otto milioni di copie, in quell'anno \"Playboy\" divenne la rivista pi\u00f9 venduta.\nNello stesso anno usc\u00ec il suo sesto album, \"Bad Girl\", e inizi\u00f2 la sua prima tourn\u00e9e mondiale.\nIl 5 settembre tenne il concerto \"Sizzling Spectacular\" al Bally's Theatre a Reno, Nevada, con Edgar Winter come ospite speciale. Infine spos\u00f2 il suo manager.\nNel 1990 La Toya partecip\u00f2 al \"Festival di Sanremo\" cantando \"You and Me\", versione in lingua inglese di \"Verso l'ignoto...\" di Marcella e Gianni Bella. \"You and Me\" entr\u00f2 nelle classifiche italiane arrivando al 28\u00ba posto. Nello stesso anno firm\u00f2 un contratto con la casa discografica BCM Records e pubblic\u00f2 il singolo \"Why Don't You Want My Love?\". Con la BCM la cantante incise altro materiale ma l'etichetta a breve fall\u00ec e il progetto and\u00f2 a monte. La Jackson allora pass\u00f2 alla Dino Records e l'anno dopo riusc\u00ec a pubblicare l'album \"No Relations\", un disco con forti influenze funk e house dal quale, tra gli altri, fu estratto il singolo \"Sexbox\", che entr\u00f2 nelle prime 25 posizioni della classifica dei Paesi Bassi.\nNel novembre 1991 pos\u00f2 ancora per \"Playboy\" per promuovere la sua autobiografia \"Growing Up in the Jackson Family\" nella quale, tra le varie cose, accusava il padre di avere abusato sessualmente di lei quando era pi\u00f9 giovane.\n1992-1995 - Musical \"Formidable\", album \"From Nashville to You\" e \"Stop in the Name of Love\".\nNel 1992 firm\u00f2 un contratto con il Moulin Rouge di Parigi per recitare come protagonista nel musical \"Formidable\" tenendo due spettacoli a notte per sei notti a settimana. La Toya Jackson fu la prima donna nella storia del cabaret a guadagnare la somma di cinque milioni di dollari.\nNonostante il tutto esaurito quasi ogni sera, la popstar rescisse il contratto di un anno a met\u00e0 del percorso, venendo obbligata a risarcire 550.000 dollari al locale notturno in danni.\nNel mese di ottobre, mentre stava registrando una tappa dell\"'Exotic Club Tour\" a [[Minneapolis]], La Toya si avvicin\u00f2 alla sorella minore Janet, in citt\u00e0 per registrare l'album \"[[janet.]]\", per chiederle di aiutarla a scappare dal marito violento, ma Janet accus\u00f2 La Toya di star registrando la loro conversazione.\nNel 1993 la Jackson, in seguito alle accuse di abusi sessuali ai danni di un ragazzo di 13 anni ricevute dal fratello Michael, rilasci\u00f2 diverse dichiarazioni pubbliche contro il cantante (anni dopo sostenne di esservi stata obbligata dal marito) e poi torn\u00f2 ad accusare il padre Joe di avere abusato di lei da piccola. Nella sua casa di New York, il marito la picchi\u00f2 violentemente e fu arrestato, anche se presto rilasciato.\nSotto la gestione di Gordon la carriera della Jackson inizi\u00f2 un declino, probabilmente a causa dell'oscura agenda di impegni di lui, come quello di portavoce del Psichic Friends Network, e di una continua ricerca di attenzione da parte del pubblico attraverso il sensazionalismo, che portarono i media a dipingere la popstar come la pecora nera della famiglia.\nVerso la met\u00e0 degli anni Novanta le finanze della cantante erano ormai in pessime condizioni, tantoch\u00e9 fu obbligata a dichiarare bancarotta per respingere le richieste di risarcimento da parte del Moulin Rouge.\nEntro fine anno la Jackson tenne un concerto al [[Festival internazionale della canzone di Sopot]], in [[Polonia]] e pubblic\u00f2 \"Step-Up Workout\", un video di esercizi di [[esercizio aerobico|aerobica]].\nAll'inizio del 1994 collabor\u00f2 nuovamente con \"Playboy\", questa volta girando un video, \"Playboy Celebrity Centerfold: La Toya Jackson\", uno dei primi della serie \"Celebrity Centerfold\" ad essere realizzati. Vendette circa 50.000 copie.\nSeguirono l'album di [[musica country]] \"[[From Nashville to You]]\" e la raccolta di successi della Motown \"[[Stop in the Name of Love]]\" nella quale, fra i vari brani, reinterpret\u00f2 \"[[I'll Be There (The Jackson 5)|I'll Be There]]\" dei Jackson 5. L'ultimo singolo del decennio della Jackson fu \"[[Don't Break My Heart (LaToya Jackson)|Don't Break My Heart]]\".\n1996-2003 - Divorzio e ritiro dalle scene.\nNel 1996, accortasi che il marito e manager stava progettando per lei una parte in un film [[Pornografia|pornografico]], La Toya decise che ormai ne aveva avuto abbastanza. Telefon\u00f2 al fratello Randy, che vol\u00f2 a New York per aiutarla a scappare approfittando di una momentanea assenza di Gordon.\nSolo qualche giorno dopo la cantante present\u00f2 istanza di divorzio citando il marito in giudizio civile per gli anni di violenze subite.\nA seguito di ci\u00f2 la cantante rimase chiusa in casa per i primi sei mesi, temendo di venire cercata e nuovamente aggredita dall'ex coniuge. Poi riallacci\u00f2 i rapporti con la famiglia e torn\u00f2 a vivere a Hayvenhurst.\nSuperato un periodo di crisi, torn\u00f2 ad esibirsi occasionalmente in [[Europa]] e in [[Sud America]], mossa soprattutto dalla necessit\u00e0 di pagare gli enormi debiti a nome suo lasciati da Gordon.\n2004-2009 - Ritorno alla musica, reality show e morte del fratello Michael.\nNel 2004 la Jackson pubblic\u00f2 il suo primo progetto musicale in sei anni, il singolo \"[[Just Wanna Dance]]\", presentato con lo pseudonimo di \"Toy\" per evitare pregiudizi legati al suo nome e al suo passato. La strategia funzion\u00f2 e la canzone conquist\u00f2 la 13\u00aa posizione nella classifica [[dance]] di \"Billboard\". A fine anno usc\u00ec un secondo singolo, \"[[Free the World]]\", ispirato agli [[Attentati dell'11 settembre 2001|attentati dell'11 settembre]], che riscosse un successo simile. L'etichetta della cantante di allora, la Ja-Tail Records, aveva trovato un accordo per la distribuzione con la Universal Music Group, ma la pubblicazione dell'album che avrebbe dovuto fare seguito ai due singoli, intitolato momentaneamente \"Startin' Over\", fu ripetutamente procrastinata.\nNel 2005 il suo ex marito Gordon mor\u00ec e la cantante, sentendosi pi\u00f9 libera di parlare, ritir\u00f2 le dichiarazioni sulla pedofilia e gli abusi sessuali del fratello Michael.\nUn anno dopo La Toya fu la testimonial negli Stati Uniti della bevanda [[australia]]na al malto \"Star Ice\".\nIl 10 gennaio 2007, insieme ad altre celebrit\u00e0, debutt\u00f2 intanto nel [[reality show]] \"Armed &amp; Famous\" sull'emittente CBS. Il reality documentava la formazione e il servizio come poliziotto della riserva con il reparto di polizia della cittadina di [[Muncie (Indiana)|Muncie]], Indiana, Stati Uniti. Lo spettacolo fu per\u00f2 soppresso per la forte competizione di un analogo programma concorrente, \"[[American Idol]]\". Il canale [[VH1]] mand\u00f2 in onda gli episodi rimanenti in un secondo tempo. Durante una puntata si scopr\u00ec la [[fobia]] della cantante per i gatti, perch\u00e9 in un'occasione url\u00f2 terrorizzata alla loro vista e si rifugi\u00f2 dentro ad una macchina della polizia. Questa paura, spieg\u00f2 poi, era causata da un [[Trauma psicologico|trauma]] vissuto durante l'infanzia, quando un gatto la attacc\u00f2 e la fer\u00ec. Disse di essersi sottoposta per questo motivo anche ad una terapia psicologica.\nIl 29 gennaio 2007 usc\u00ec un singolo promozionale, \"I Don't Play That\", legato al reality, ma questo non ebbe lo stesso successo dei precedenti a causa dell'annullamento dello spettacolo.[[File:Latoyajacksonaidswalk.jpg|miniatura|verticale|245px|La Toya Jackson il 18 ottobre 2009 a una manifestazione per la lotta all'AIDS a Los Angeles]]\nNel gennaio 2009 partecip\u00f2 alla sesta edizione del reality show \"Celebrity Big Brother\" alla tv britannica, secondo membro della famiglia Jackson dopo il fratello Jermaine due anni prima. La Jackson fu il quarto concorrente eliminato.\nUn quarto singolo, in programma per l'estate, fu messo in attesa a causa della [[Morte di Michael Jackson|morte improvvisa del fratello minore Michael]]. La Toya fu uno dei familiari presenti all'UCLA Medical Center il 25 giugno, dopo che Michael venne dichiarato morto per [[arresto cardiaco]]. La cantante richiese di effettuare una seconda [[autopsia]] dopo aver notato la presenza di attrezzature mediche sospette in casa di lui, comportamenti elusivi da parte dei medici, e che erano stati trafugati due milioni di dollari in contanti e diversi gioielli. Il 13 luglio rilasci\u00f2 un'intervista al \"[[News of the World (periodico)|News of the World]]\" e al \"[[Daily Mail]]\" in cui dichiar\u00f2 che, secondo lei, si era trattato di un assassinio. Qualche settimana dopo il medico legale della contea di [[Los Angeles]] dichiar\u00f2 la morte di Michael Jackson [[omicidio colposo]]. Il 28 luglio 2009, visto quanto accaduto, si prefer\u00ec far uscire come nuovo singolo \"[[Home (La Toya Jackson)|Home]]\", dedicato alla memoria del cantante deceduto, e di devolvere i proventi all'organizzazione di beneficenza AIDS Project Los Angeles, una delle preferite da lui.\n2010-presente - \"Starting Over\" e televisione.\n[[File:LaToya Jackson (9290746504).jpg|sinistra|miniatura|La Toya sul palco nel 2013 al San Diego Pride Festival]]\nNel 2010 La Toya Jackson lanci\u00f2 una crema per le mani chiamata \"Dream Cream\" per l'azienda di cosmetici [[Germania|tedesca]] Alessandro International e nomin\u00f2 [[Teddy Riley]] capo della divisione musicale della Ja-Tail Records.\nLo stesso anno si esib\u00ec in \"[[Earth Song]]\" sul palco dei \"Muz-TV Awards\" in [[Russia]] per rendere omaggio al fratello Michael, la cui immagine venne proiettata sul palco tramite un ologramma.\nDa marzo a maggio 2011 partecip\u00f2 al programma della [[NBC]] \"Celebrity Apprentice\", raccogliendo 65.000 dollari e devolvendoli all\"'AIDS Project\" di Los Angeles. Lo stesso anno pubblic\u00f2 il suo ultimo travagliato lavoro discografico sotto il titolo \"[[Starting Over (La Toya Jackson)|Starting Over]]\" che, essendo stato bruscamente interrotto e rimasto solo un abbozzo di album, usc\u00ec sotto forma di [[Extended play|EP]] contenente le uniche sei tracce finite, lo stesso giorno pubblic\u00f2 una nuova [[autobiografia]] dello stesso nome. L'8 ottobre 2011 partecip\u00f2 al concerto tributo principale per suo fratello Michael, chiamato \"Michael Forever\", che si tenne al [[Millennium Stadium]] a [[Cardiff]], dove si esib\u00ec in un [[medley]] coi successi del fratello \"[[In the Closet]]\", \"[[They Don't Care About Us]]\" e \"[[Jam (singolo)|Jam]]\".\n[[File:La toya jackson 2018 1.jpg|miniatura|La Toya Jackson nel 2018 in [[Germania]] al German Comic Con]]\nSuccessivamente si dedic\u00f2 alla TV comparendo come giudice ospite in due episodi della terza stagione del \"RuPaul Drag Race\", alla 17\u00aa stagione di \"America's Next Top Model\" e, come protagonista, al reality show di [[Oprah Winfrey]] \"Life with La Toya\" nel 2013. Nel 2016 ha collaborato con la pop star iraniana-americana [[Andy (cantante)|Andy]] al singolo \"Tehran\" dove canta in persiano. Il 24 maggio 2018 ha partecipato al programma televisivo spagnolo [[El Hormiguero|\"El hormiguero\"]] per sponsorizzare il musical \"Forever\", uno spettacolo in onore del fratello, Michael. Nel 2018, la Jackson ha partecipato alla versione VIP del reality \"Worst Cooks in America\" di [[Food Network (Stati Uniti d'America)|Food Network]], arrivando in finale e vincendo la stagione. Nel febbraio 2019, Jackson si \u00e8 esibita camuffata come \"l'alieno\" nel reality della [[Fox|FOX]] \"The Masked Singer\".\nVita personale.\nMatrimonio.\nNel 1987 il padre di La Toya Jackson, Joseph, che all'epoca era anche il suo manager, assunse Jack Gordon per affiancarlo nella gestione della carriera di La Toya. Molto presto Gordon rimpiazz\u00f2 del tutto Joseph Jackson e nel 1989 spos\u00f2 la cantante. Sotto la sua amministrazione l'immagine della Jackson divenne sempre pi\u00f9 sessualmente esplicita e provocante, suscitando la disapprovazione di diversi membri della famiglia, soprattutto della madre Katherine, che ne parl\u00f2 nella sua autobiografia \"My Family, The Jacksons\". Questo incluse posare in tre occasioni diverse per la rivista \"Playboy\" (due servizi fotografici e un video).\nAllo stesso tempo la popstar si allontan\u00f2 dalla famiglia stabilendosi a New York e fu anche espulsa dai testimoni di Geova. Secondo i familiari, Gordon stava cercando di allontanarla da loro per prenderne interamente controllo lui.\nSecondo Gordon, invece, era la famiglia Jackson che stava perseguitando La Toya e il suo matrimonio con lei sarebbe servito ad affrancarla da loro e a proteggerla.\nSei mesi dopo il matrimonio la Jackson fu vista in giro per Roma con un occhio nero. Gordon disse che La Toya era stata aggredita da alcuni ladri penetrati nella loro stanza d'albergo\nLo stesso anno la cantante pubblic\u00f2 un'autobiografia nella quale, tra le altre cose, accusava il padre di avere abusato sessualmente di lei quando era piccola.\nNel 1993, in una conferenza stampa a [[Tel Aviv]], Jackson dichiar\u00f2 di credere alle accuse di abusi sessuali su minori che erano appena state formulate nei confronti di suo fratello Michael.\nNel 1996 La Toya si rese conto che Gordon stava programmando una sua partecipazione ad una pellicola [[Pornografia|pornografica]] e decise di scappare dal marito con la complicit\u00e0 del fratello minore Randy. Pochi giorni dopo chiese il divorzio a Las Vegas, denunciando inoltre Gordon perch\u00e9 questi avrebbe esercitato violenze fisiche nei suoi confronti per anni (il divorzio fu finalizzato nel 1997).\nDopo il divorzio, La Toya si riconcili\u00f2 con la famiglia e ritir\u00f2 le accuse nei confronti del fratello Michael, sostenendo di esservi stata obbligata sotto minacce dall'ex marito.\nFratelli.\nIn ordine di nascita:\nCollegamenti esterni.\n[[Categoria:Jackson|La Toya Jackson]]"}
{"id": "530752", "revid": "767487", "url": "https://it.wikipedia.org/wiki?curid=530752", "title": "Friedrich Louis Dobermann", "text": "Biografia.\nNato e vissuto nell'Ottocento, fu tra le altre cose esattore delle tasse tedesco di Apolda (una cittadina della Turingia) e accalappiacani. Dobermann era un appassionato cinofilo ed anche allevatore di pinscher.\nProprio tra i Pinscher di taglia media Luis Dobermann selezion\u00f2 i pi\u00f9 grandi ed ottenne i primi esemplari della razza che poi diedero, con numerosi altri incroci, il capostipite dei dobermann. Luis Dobermann utilizz\u00f2 negli incroci varie razze, delle quali sfortunatamente non tenne alcun resoconto, e da questi incroci nacque Bismarck (dal nome del duro cancelliere tedesco di quel periodo).\nBismarck era una femmina nera, con focature gialle e sicuramente molto pi\u00f9 grande dei pinscher di quei tempi, con una forte tempra proprio come lui aveva sempre preteso. Il nome della cagna venne poi cambiato in Bisart perch\u00e9 ritenne poco educato chiamare un cane come il Cancelliere tedesco. La cagna venne accoppiata pi\u00f9 volte e da queste cucciolate a volte vi erano dei cuccioli con il mantello grigio che venivano chiamati con il nomignolo di mehls\u00e4ke, ossia sacchi di farina.\nPoi proprio in Turingia annualmente si teneva, durante la prima domenica di Pentecoste, un mercatino dei cani che Luis Dobermann era solito frequentare. La sua selezione era rivolta pi\u00f9 che alla forma estetica, alla ricerca di una tempra forte, di coraggio ed aggressivit\u00e0. Questa selezione era dovuta ai lavori che \nLuis Dobermann svolgeva (esattore delle tasse per l'amministrazione comunale del suo paese, guardiano notturno, esecutore di sequestri giudiziari).\nQuesti lavori erano molto pericolosi, tanto da fargli sentire la necessit\u00e0 di protezione. All'inizio utilizzo cani di tipo pinscher ma non sembrandogli abbastanza inizi\u00f2 una serie di accoppiamenti.\nLuis Dobermann era molto orgoglioso del risultato raggiunto con Bismarck tanto da far diventare, in breve tempo, i suoi cuccioli molto richiesti, e diventando famosi con il nome di pinscher dobermann, ovvero i pinscher di Dobermann; in seguito poi solo dobermann."}
{"id": "530754", "revid": "17654", "url": "https://it.wikipedia.org/wiki?curid=530754", "title": "LaToya Jackson", "text": ""}
{"id": "530758", "revid": "442468", "url": "https://it.wikipedia.org/wiki?curid=530758", "title": "Jermaine Jackson (musicista)", "text": "Biografia.\nMembro della famiglia Jackson, esord\u00ec nel mondo della musica come bassista dei The Jackson 5. Nel 1972 pubblic\u00f2 il suo primo album da solista, \"Jermaine\", a cui segu\u00ec nel 1973 \"Come into My Life\"; nel 1975 lasci\u00f2 i The Jackson 5.\nNel 1976 usc\u00ec il terzo album, \"My Name Is Jermaine\", cui fecero seguito \"Feel the Fire\" (1977) e \"Frontiers\" (1978). Nel 1980 fu pubblicato \"Let's Get Serious\", la cui title track, scritta e prodotta da Stevie Wonder, entr\u00f2 nelle prime dieci posizioni della Billboard Hot 100.\nNel 1984 firm\u00f2 un contratto con la Arista Records a seguito dell'abbandono della Motown l'anno prima e partecip\u00f2 al \"Victory Tour\" dei The Jacksons. Nello stesso anno pubblic\u00f2 l'album \"Dynamite\", conosciuto anche come \"Jermaine Jackson\", da cui venne estratto il singolo \"Do What You Do\", che entr\u00f2 nelle prime dieci posizioni della Billboard Hot 100 e della classifica ufficiale dei singoli statunitense. Dall'album fu anche estratto \"When the Rain Begins to Fall\", un duetto con Pia Zadora, che raggiunse la prima posizione in Francia, in Germania, nei Paesi Bassi e in Svizzera, e la seconda posizione in Austria.\nNel 1985 fond\u00f2 la Work Records.\nNel 2013 cambi\u00f2 il proprio cognome in Jacksun.\nVita privata.\nNel 1973 ha sposato Hazel Gordy, figlia dell'allora presidente della Motown, dalla quale ha avuto quattro figli. I due divorziarono nel 1987.\nNel 1988 ha sposato Margaret Maldonado, da cui aveva avuto un figlio nel 1986. Nel 1989, dopo un viaggio in Bahrein, si \u00e8 convertito all'Islam e ha assunto il nome di Mohamed Abdel Aziz.\nNel 1994 divorzia da Margaret Maldonado e l'anno successivo sposa Alejandra Genevieve Oaiaza, ex moglie del fratello Randy Jackson, da cui ha avuto due figli.\nFratelli.\nIn ordine di nascita:"}
{"id": "530759", "revid": "1226", "url": "https://it.wikipedia.org/wiki?curid=530759", "title": "Neoistituzionalismo", "text": "Il Neoistituzionalismo \u00e8 una prospettiva teorica secondo la quale le istituzioni in senso ampio vengono analizzate come strutture cognitive, normative e di regolazione che fanno s\u00ec che il comportamento individuale risulti pi\u00f9 come il riflesso di pressioni esterne che lo definiscono e lo condizionano che come il riflesso di scelte intenzionali. Alla sua base, infatti, ci sono i seguenti fattori:\n- la riaffermazione del ruolo centrale delle istituzioni, intese come un insieme di regole del gioco, routine, abitudini, procedure, stili decisionali o persino norme sociali;\n- una conseguente rinnovata attenzione per il dettaglio delle strutture politiche;\n- un ovvio collegamento con la precedente tradizione delle analisi istituzionali.\nIl neoistituzionalismo \u00e8 lo sforzo di sintesi tra il normativismo e l'istituzionalismo e i suoi maggiori esponenti sono MacCormick e Weinberger. Il concetto centrale \u00e8 che i fatti istituzionali, fatti reali e concreti come quelli naturali, hanno tuttavia una realt\u00e0 che dipende non soltanto da dati materiali ma anche e soprattutto dalla interpretazione di questi dati alla luce di norme e di regole.\nIl neo-istituzionalismo \u00e8 utilizzato in modo relativamente prevalente nella disciplina della scienza politica in questi ultimi anni negli Stati Uniti e in Europa, Italia compresa.\nPossiamo distinguere:\nIl neo-istituzionalismo storico: analisi delle istituzioni in chiave di \"path dependence\", ovvero di dipendenza della politica dai precedenti percorsi istituzionali.\nIl neo-istituzionalismo sociologico: le istituzioni modellano la politica attraverso la costruzione e l'elaborazione del significato della vita individuale e collettiva, condizionando le percezioni e le preferenze e vincolando le aspettative e gli orientamenti.\nIl neo-istituzionalismo razionale: sono importanti quelle istituzioni che riescono a superare le difficolt\u00e0 della cooperazione collettiva. Pur mantenendo gli assunti proprie della scelta razionale, quali il comportamento individuale finalizzato a massimizzare il raggiungimento delle proprie preferenze, questa corrente di studiosi si propone di individuare assetti istituzionali che favoriscono la cooperazione."}
{"id": "530760", "revid": "16066", "url": "https://it.wikipedia.org/wiki?curid=530760", "title": "Filtro passa-alto", "text": ""}
{"id": "530761", "revid": "16066", "url": "https://it.wikipedia.org/wiki?curid=530761", "title": "Filtro passa-banda", "text": ""}
{"id": "530766", "revid": "453768", "url": "https://it.wikipedia.org/wiki?curid=530766", "title": "Lupo mangia-frutta", "text": "Lupo mangia-frutta (o lupo mangiafrutta) \u00e8 un classico gioco d'infanzia ricreativo di gruppo, che coinvolge i bambini in attivit\u00e0 motorie e talvolta in grado di stimolare semplici astuzie tattiche. L'impianto del gioco \u00e8 sostanzialmente semplice: prevedere a turno un \"uno (il \"lupo\") contro tutti (i \"frutti\")\" e una turnazione del ruolo di lupo, non su base casuale, ma come penitenza.\nNon richiede normalmente la presenza di un adulto, comunque \u00e8 assai spesso utilizzato dagli educatori per intrattenere un target di et\u00e0 prescolare e scolare (generalmente limitato alle prime classi della scuola primaria), durante gli intervalli o momenti ricreativi in cui si ha accesso a spazi, preferibilmente all'aperto, sufficientemente ampi da poter assicurare ai bambini di correre in sicurezza. Non esiste un limite massimo al numero di partecipanti, c'\u00e8 ovviamente un numero ottimale che permette al contempo di enfatizzare l'effetto ricreativo e associativo di gruppo, permettendo all'educatore di mantenere il controllo sui giocatori, identificabile grossomodo con una classe media, quindi dalla decina alla ventina di bambini.\nIl gioco.\nCome diversi giochi infantili, non ha una struttura fissa o universalmente riconosciuta, ma una impostazione consuetudinaria di fondo basata sulla semplicit\u00e0 e l'applicazione di regole elementari.\nLa casa.\nLa casa (spesso detta \"tana\") rappresenta il luogo, o il posto, il cui raggiungimento decreta la salvezza (figurata) del bambino-\"frutto\", che sar\u00e0 salvo dal lupo anche se toccato in ultimo da questo. Tale luogo pu\u00f2 essere rappresentato sia da una area di terreno delimitata, sufficientemente piccola, sia da un qualsiasi oggetto (muro, palizzata, paletto, ...) che funge da meta, nel cui caso il raggiungimento della casa sar\u00e0 segnato dal contatto fisico dell'oggetto.\nLa casa pu\u00f2 corrispondere anche con la postazione di partenza del bambino, che, in questo caso, la deve raggiungere percorrendo un tragitto designato sufficientemente lungo, solitamente realizzato con un giro completo intorno alla fila di bambini, oppure con un luogo terzo, di norma posto alle spalle del lupo, in modo che il bambino o i bambini-\"frutto\" debbano passargli obbligatoriamente vicino.\nVarianti.\nCon macedonia.\nUna variante spesso adottata \u00e8 quella che d\u00e0 al lupo mangiafrutta la possibilit\u00e0 di pronunciare, oltre ai singoli frutti, anche la parola \"macedonia\", la quale costringe tutti i bambini a correre. Ovviamente tale opzione \u00e8 soggetta a restrizione, per esempio l'impossibilit\u00e0 di utilizzarla due volte dallo stesso lupo nel proprio turno."}
{"id": "530768", "revid": "287204", "url": "https://it.wikipedia.org/wiki?curid=530768", "title": "File manager", "text": "Il file manager o file browser \u00e8 un programma di un sistema operativo che fornisce un'interfaccia grafica per lavorare su un file system.\nDescrizione.\nCaratteristiche.\nSono molto utili per lavorare pi\u00f9 velocemente sui file. Le operazioni di stretta pertinenza del file manager sono la copia, la rinominazione, lo spostamento, il link e la cancellazione del file. L'interfaccia grafica della maggior parte dei \"file manager\" \u00e8 strutturata secondo un modello a due pannelli uguali affiancati \"twin-panel\", oppure visualizzano la \"directory list\" ed il \"file list\".\nFunzioni.\nQuesti programmi inoltre, nel caso non siano in grado di farlo direttamente, utilizzano delle chiamate ad altri programmi per la creazione, la lettura, la modifica, la stampa o la riproduzione a seconda del tipo del file interessato. Un'altra funzione molto importante del file manager \u00e8 la gestione dei permessi di accesso al file. Nei sistemi *nix vengono definiti i permessi di lettura, scrittura ed esecuzione oltre al proprietario (generalmente il creatore) ed il gruppo di appartenenza. Alcuni file manager posso contenere funzionalit\u00e0 ispirate ai browser web, compresi i pulsanti per esplorare la cronologia delle directory visitate e i bookmarks."}
{"id": "530777", "revid": "17654", "url": "https://it.wikipedia.org/wiki?curid=530777", "title": "Neo-istituzionalismo", "text": ""}
{"id": "530778", "revid": "339392", "url": "https://it.wikipedia.org/wiki?curid=530778", "title": "Philosophiae Doctor", "text": ""}
{"id": "530780", "revid": "24989", "url": "https://it.wikipedia.org/wiki?curid=530780", "title": "Colloidi", "text": ""}
{"id": "530782", "revid": "117872890", "url": "https://it.wikipedia.org/wiki?curid=530782", "title": "Franz Cumont", "text": "Biografia.\nSi laure\u00f2 in filosofia e lettere nel 1887. Nel 1892 divenne professore di filologia classica a Gand, nel 1899 conservatore del Museo reale di Bruxelles. Studioso in particolare del siriaco, del sanscrito e dell'ebraico, diresse importanti scavi nell'Asia anteriore. Nel corso dei suoi studi, si dedic\u00f2 soprattutto alle religioni nel mondo romano, ponendo all'attenzione le correlazioni tra il culto mitriaco mediterraneo e il mazdeismo orientale.. Nel 1936 fu insignito del Prix Francqui per le scienze umanistiche, il pi\u00f9 prestigioso premio belga.\nTra le sue pubblicazioni spiccano: \nEgli inoltre si dedic\u00f2 a un progetto di raccolta e pubblicazione di tutte le opere a noi pervenute degli astrologi greci ed ellenistici, il \"Catalogus Codicum Astrologorum Graecorum\", in venti volumi, tradotti con la cooperazione di Franz Boll tra il 1898 e il 1953."}
{"id": "530785", "revid": "117726729", "url": "https://it.wikipedia.org/wiki?curid=530785", "title": "Individuo", "text": "Individuo (dal latino \"individuus\", parola composta dal prefisso \"in\" - privativo e \"dividuus\", \u00abdiviso\u00bb) \u00e8 il lemma corrispondente alla traduzione latina, fatta per la prima volta da Cicerone, del termine greco \u1f04\u03c4\u03bf\u03bc\u03bf\u03c2: (composto di \u1f00- privativo e tema di \u03c4\u03ad\u03bc\u03bd\u03c9, \u00abtagliare\u00bb). Individuo, quindi, vuol dire indivisibile ed \u00e8 usato in filosofia per indicare che ogni singolo essere ha caratteristiche tali (un'individualit\u00e0) che lo rendono unico e lo differenziano da tutti gli altri esseri della stessa specie.\nIndividuo e persona.\nIl termine individuo richiama quello di persona che entra nella storia del pensiero con il filosofo stoico Panezio (185-109 a.C.) che per primo trasfer\u00ec il termine \"persona\", dall'utilizzo comune all'epoca di \"maschera\" teatrale e \"faccia\", nell'ambito filosofico. Egli sostenne che l'uomo non portava sulla \"scena\" della vita la sola maschera (\"prosopon\") generica dell'essere umano, ma anche quella che caratterizzava la propria individualit\u00e0 fin dalla nascita alla quale, successivamente, se ne aggiungevano altre due: una terza, determinata dalle vicissitudini della vita, e una quarta caratterizzata dalla sua attivit\u00e0 lavorativa. Cos\u00ec chiosa il filologo tedesco Pohlenz:\nanche se si affretta a precisare che nell'epoca classica:\nNel linguaggio corrente il termine individuo designa sovente una persona ma pu\u00f2 avere differenti accezioni indicando un animale, un robot o qualsiasi ente componente una collettivit\u00e0. Il suo significato pu\u00f2 quindi variare anche se considerato dal punto di vista della biologia, della genetica, dell'etologia, della psicologia sociale, della sociologia, dell'antropologia, della psicolinguistica, della filosofia, della geografia, della storia, dell'economia, della fisica (sociofisica, econofisica ed endofisica).\nNel settore dell'intelligenza artificiale, della cibernetica, della robotica sociale, della fantascienza o della fiction il termine viene utilizzato nei confronti di automi ed anche di oggetti. In particolare anche un software come il celebre Chatterbot ELIZA scritto nel 1966 da Joseph Weizebaum pu\u00f2 essere considerato un individuo.\nNei campi della statistica e della metafisica, dal secolo XV e precedenti (ed anche oggi), \"individuale\" significava \"indivisibile\", descrivendo tipicamente ogni cosa singolare dal punto di vista numerico, significando talvolta anche \"una persona\" (\"Il problema del nome proprio\"). Dal XVII secolo in poi, \"individuale\" indica \"separazione\", come in individualismo.\nUnit\u00e0 e pluralit\u00e0 nell'individuo.\nIl concetto di individuo, pi\u00f9 che ad un'unit\u00e0 indivisibile, si riferisce preferibilmente all'idea di elemento, \"unit\u00e0 che non ne ammette altre inferiori all'interno di un sistema di riferimento\". Se ad esempio si avesse un gruppo di dieci bambini (formato da cinque maschi e cinque femmine) e il sistema di riferimento fosse quello pi\u00f9 generale dei \"bambini\", avremmo dieci individui; mentre se il sistema di riferimento fosse quello delle \"bambine\" gli individui sarebbero cinque e cos\u00ec via.\nL'individuo biologico.\nNella biologia si distinguono diverse definizioni di individuo a seconda del contesto di studio:\nL'individuo biologico possiede due caratteristiche essenziali: \nBasi concettuali.\nAristotele.\nNella cultura europea e occidentale uno dei primi ad aver affrontato il rapporto tra individuo e comunit\u00e0 \u00e8 stato Aristotele. Nella sua \"Politica\" considera l'uomo come un animale politico, destinato quindi alla vita comunitaria. Ci\u00f2 contrasta con il privato, denominato \"idiotes\" (greco antico \"idi\u00f2tes\": \"privato\" in contrapposizione a \"pubblico\". \u00c8 colui che, per diversi motivi, non partecipa alla vita pubblica).\nCicerone.\nCicerone usava i termini \"individuus\" e \"dividuus\".\nSeneca.\nSeneca: \"qaedam separari a quibusdam non possunt, coharent, individuae sunt\" (Trad. dal lat. \"Certe cose che stanno unite (\"cohaerent\") e non possono essere separate, son cose individuali). L'individuo, pertanto, \u00e8 una qualunque entit\u00e0 che sia indivisibile, anche se composta da pi\u00f9 parti. In tal senso un individuo pu\u00f2 essere anche una pietra, un albero o un uomo.\nPorfirio.\nPorfirio: \u03c4\u03b1 \u1f87\u03c4\u03bf\u03bc\u03b1 = \u03c4\u03b1 \u03ba\u03b1\u03b8\u00b4\u1f15\u03ba\u03b1\u03c3\u03c4\u03b1. Identifica l'\"at\u00f3mico\" come \"Ci\u00f2 che \u00e8 secondo quello che \u00e8 di per s\u00e9\", ci\u00f2 equivale ad essere \u00abirrepetible\u00bb nel senso di \u00abunico\u00bb, ci\u00f2 che, secondo Socrate, dovrebbe essere un'identit\u00e0. In questo modo una pietra pu\u00f2 essere anch'essa considerata un individuo come un albero o un uomo? E se dividessimo la pietra sarebbe la stessa pietra o saranno piuttosto due individui \"in s\u00e9\"? Che succede poi se tagliamo alcuni rami di un albero? Sarebbe come per la pietra? E se dividessimo un uomo: quando cesser\u00e0 di essere \"s\u00e9 stesso\"?\nBoezio.\nBoezio distingue tre significati:\nEmpirismo.\nI primi empiristi come Ibn Tufayl e John Locke introdussero l'idea dell'individuo come \"tabula rasa\", trasformato sin dalla nascita da esperienza e educazione. Questo condusse all'idea dei diritti e delle libert\u00e0 dell'individuo, alla visione della societ\u00e0 come contratto sociale tra individui razionali e all'inizio dell'individualismo come dottrina.\nJean-Jacques Rousseau.\nUna questione cruciale \u00e8 quella inerente all'importanza e all'autonomia del singolo rispetto alla comunit\u00e0 in cui vive. Jean-Jacques Rousseau distingue nella societ\u00e0 la volont\u00e0 di tutti (gli individui) da un lato e la volont\u00e0 generale della comunit\u00e0 dall'altro.\nHegel.\nHegel considerava la storia come una evoluzione graduale della mente (ragione), che mette alla prova i suoi concetti nei confronti del mondo esterno. Ogni volta che la mente applica i suoi concetti al mondo, questi si rivelano solo parzialmente veritieri all'interno di un certo contesto; la mente rielabora continuamente i concetti inadeguati o incompleti in modo da riflettere una realt\u00e0 pi\u00f9 ampia (processo comunemente noto come di tesi, antitesi e sintesi). L'individuo arriva a superare il suo punto di vista particolare e limitato, a cogliere che \u00e8 una parte di un tutto pi\u00f9 grande, in quanto legato alla famiglia, a un contesto sociale, e/o a un ordine politico.\nEsistenzialismo.\nCon l'avvento dell'esistenzialismo, Kierkegaard respinse la nozione di Hegel dell'individuo subordinato alle forze della storia. Elev\u00f2 invece la soggettivit\u00e0 dell'individuo e la capacit\u00e0 di scegliere il proprio destino.\nNietzsche in seguito accentu\u00f2 la necessit\u00e0 dell'individuo di definire se stesso e le proprie circostanze nel suo concetto di volont\u00e0 di potenza e nell'ideale superindividuale dell'\u00dcbermensch.\nL'individuo \u00e8 centrale anche nella filosofia di Sartre, che sottolinea l'autenticit\u00e0 individuale, la responsabilit\u00e0 e il libero arbitrio. Sia in Sartre che in Nietzsche (e in Nikolaj Berdjaev), l'individuo \u00e8 chiamato a creare i propri valori, piuttosto che contare su codici sociali esterni di moralit\u00e0.\nAnarchismo, socialismo e liberismo.\nL'individualismo \u00e8 molto in contrasto con sistemi di pensiero come l'anarchismo e il liberalismo. Le posizioni contrapposte sull'individualismo emergono specialmente in riferimento al sistema socialista. Ci sono comunque eccezioni rispetto a questo orientamento generale come quella del liberale Max Weber ad esempio, che ha enfatizzato l'alto valore del popolo.\nMax Stirner e il Nazionalsocialismo.\nRiguardo al problema riguardante il rapporto del singolo con la societ\u00e0 Max Stirner (\"L'Unico e la sua propriet\u00e0\") e il nazionalsocialismo (\"Tu non sei niente, \u00e8 tutto il tuo popolo\") assumono posizioni estreme e radicali.\n\"Ich und Du\" di Martin Buber.\nIn \"Ich und Du\" (\"L'io e il tu\"), Martin Buber presenta l'individuo come qualcosa che cambia al variare delle circostanze con il quale esso si relaziona con il mondo esterno; ci\u00f2 pu\u00f2 avvenire in uno o due modi. Nel rapporto \"io-esso\", l'individuo si relaziona con il mondo esterno in termini di oggetti che sono da lui separati (un \"lui\" che guarda un \"esso\"). Nel rapporto \"io-tu\" l'individuo ha invece un legame personale con l'esterno, e si sente quasi una parte di ci\u00f2 con cui \u00e8 relazionato; la dicotomia soggetto-oggetto scompare (vedi nondualismo).\nOggettivismo.\nL'Oggettivismo di Ayn Rand considera ogni essere umano come ente indipendente e sovrano che possiede un diritto inalienabile alla propria vita, un diritto che deriva dalla sua propria natura di essere razionale. Individualismo e oggettivismo sostengono che una societ\u00e0 civile, o qualunque forma di associazione, cooperazione o convivenza pacifica tra gli esseri umani, possono essere raggiunti solo sulla base del riconoscimento dei diritti individuali - e che un gruppo, come tale, non ha altri diritti che i diritti individuali dei suoi membri. Il principio dei diritti individuali \u00e8 l'unica base morale di tutti i gruppi o associazioni. Poich\u00e9 solo una singola donna o uomo possono possedere diritti, l'espressione \"diritti individuali\" \u00e8 una ridondanza (che si deve utilizzare al fine di maggior chiarezza nel caos intellettuale di oggi), ma l'espressione \"diritti collettivi\" \u00e8 una contraddizione in termini. I diritti individuali non sono soggetti ad una votazione pubblica, una maggioranza non ha alcun diritto di votare contro i diritti di una minoranza, essendo la funzione politica dei diritti proprio quella di proteggere le minoranze dal sopruso delle maggioranze (e la pi\u00f9 piccola minoranza al mondo \u00e8 l'individuo).\nBuddismo.\nNel Buddismo, il concetto di individuo si trova nell'an\u0101tman, o \"non-s\u00e9\". Secondo l'\"anatman\", l'individuo \u00e8 in realt\u00e0 una serie di processi interconnessi che, lavorando insieme, danno l'impressione di essere un tutto singolo e separato. In questo modo, l'\"anatman\", insieme a l'anicca, assomiglia alla teoria del \"fascio delle percezioni\" di David Hume. Invece di un atomico, indivisibile \"s\u00e9\" distinto dalla realt\u00e0, nel buddismo l'individuo \u00e8 inteso come la parte interrelazionata di un impermanente universo in continua evoluzione."}
{"id": "530786", "revid": "880848", "url": "https://it.wikipedia.org/wiki?curid=530786", "title": "Cumulo", "text": "Cumulo (dal latino \"comulus\") sta ad indicare generalmente un mucchio confuso, disordinato; in senso pi\u00f9 figurativo pu\u00f2 indicare un grande numero o quantit\u00e0. \nCumulo, inoltre, pu\u00f2 assumere diversi significati:"}
{"id": "530791", "revid": "123495413", "url": "https://it.wikipedia.org/wiki?curid=530791", "title": "Tregua (Renato Zero)", "text": "Tregua \u00e8 il settimo album in studio di Renato Zero, pubblicato nel 1980 e ripubblicato nel 2010.\nIl disco.\nIn questo doppio disco (il primo della sua carriera), Dedica il disco a suo padre Domenico Fiacchini che lo ha fatto nascere e crescere libero. Tocca i temi pi\u00f9 disparati, dalla religiosit\u00e0 di \"Potrebbe essere Dio\", all'orgoglio omosessuale di \"Onda gay\", alla caccia in \"Non sparare!\", senza abbandonare la sua consueta ironia in brani come \"Profumi, balocchi e maritozzi\" e \"Amore s\u00ec, amore no\". Dedica una canzone all'universo degli adolescenti con \"Per te\", mentre \"Chiedi di pi\u00f9\" esorta a non darsi via per poco. \"Beati voi\" parla proprio dei sepolcri imbiancati, gli ipocriti. Grande successo del disco \u00e8 \"Amico\", scritto con Dario Baldan Bembo ed entrato a far parte dei cavalli di battaglia di Renato Zero.\nIncerta dell'accoglienza che il pubblico avrebbe riservato a un album doppio, la RCA Italiana pubblica il disco sia in formato doppio, sia in due formati singoli, intitolati Tregua I e Tregua II. \nL'album, da anni fuori catalogo, \u00e8 stato ristampato e ripubblicato il 4 novembre 2010 in CD, insieme agli album \"Artide Antartide\", \"Via Tagliamento 1965/1970\" e \"Prometeo\".\nIl 12 aprile 2019, l'album \u00e8 stato ristampato per la terza volta in CD per la collana \"Mille e uno Zero\", edita con TV Sorrisi e Canzoni.\nTracce.\nDisco 1:\nDisco 2:"}
{"id": "530793", "revid": "287204", "url": "https://it.wikipedia.org/wiki?curid=530793", "title": "Cratere Ctesibius", "text": "Ctesibius \u00e8 il nome di un cratere lunare da impatto intitolato all'inventore e matematico ellenistico Ctesibio, situato nelle vicinanze dell'equatore, nell'emisfero lunare pi\u00f9 distante dalla Terra (faccia nascosta). Si trova tra il pi\u00f9 grande cratere Abul W\u00e1fa, a ovest e il pi\u00f9 piccolo cratere Heron, ad est.\nIl bordo di Ctesibius \u00e8 ampio ed affilato, e non mostra erosione significativa. Una piccola cresta si distacca dal margine meridionale, piegando verso sud-sud-est. Il pianoro interno \u00e8 relativamente piatto e mostra una bassa altura al centro. Deboli tracce della raggiera del vicino cratere cratere Necho sono visibili a occidente sul pianoro centrale e sul margine."}
{"id": "530795", "revid": "22229", "url": "https://it.wikipedia.org/wiki?curid=530795", "title": "Territori palestinesi", "text": ""}
{"id": "530800", "revid": "125729409", "url": "https://it.wikipedia.org/wiki?curid=530800", "title": "Federica Rossi Gasparrini", "text": "Biografia.\nLaureata in geologia, presidente nazionale \"DonnEuropee\" Federcasalinghe, \u00e8 stata segretario generale della Confconsumatori, presidente del comitato di solidariet\u00e0 \"Bambini del Ruanda\", presidente di \"Molise Sviluppo Spa\".\nDopo 25 anni trascorsi nella DC, vicina a Paolo Bonomi e Giulio Andreotti, e un breve periodo a fianco di Mariotto Segni, aderisce a Forza Italia, il movimento fondato e diretto da Silvio Berlusconi, per poi passare al centro-sinistra, prima a Rinnovamento di Lamberto Dini (senza per\u00f2 essere eletta) e in seguito all'Ulivo, diventando sottosegretario al Ministero del Lavoro e della Previdenza Sociale durante il primo governo Prodi dal 1996 al 1998.\n\u00c8 eletta deputato nella lista di Italia dei Valori di Antonio Di Pietro per la \"circoscrizione Lazio 1\" ed \u00e8 membro della Commissione Lavoro pubblico e privato.\nA luglio 2006, quando il suo partito si oppone all'approvazione di un provvedimento di indulto e protesta platealmente, Rossi Gasparrini \u00e8 l'unica dei 20 deputati IdV a votare a favore di tale misura. Dichiara a proposito:\nAnche in seguito ai contrasti col proprio gruppo sull'indulto il 14 settembre 2006 abbandona l'Italia dei Valori, aderendo al gruppo misto della Camera e dichiarandosi poi vicina al movimento Italiani nel Mondo di Sergio De Gregorio, una adesione presto interrotta. Dal gennaio 2007 aderisce infatti ai Popolari UDEUR, divenendone presidente del Consiglio nazionale. Ha abbandonato l'UDEUR il 21 febbraio 2008, alla vigilia di nuove elezioni politiche, sostenendo la volont\u00e0 di creare una \"formazione politica delle famiglie\", seguendo la scelta espressa con voto unanime dagli stati generali di Federcasalinghe.\nControversie.\n\u00c8 fra i parlamentari con doppi incarichi rivelati da un'inchiesta de \"la Repubblica\"."}
{"id": "530803", "revid": "15732", "url": "https://it.wikipedia.org/wiki?curid=530803", "title": "Federica Rossi", "text": ""}
{"id": "530804", "revid": "15732", "url": "https://it.wikipedia.org/wiki?curid=530804", "title": "Federica Gasparrini", "text": ""}
{"id": "530806", "revid": "86599", "url": "https://it.wikipedia.org/wiki?curid=530806", "title": "Cratere Cr\u00fcger", "text": "Cr\u00fcger \u00e8 un cratere lunare di 45,94 km situato nella parte sud-occidentale della faccia visibile della Luna, a nord-est del pi\u00f9 grande cratere Darwin.\nLa caratteristica pi\u00f9 evidente di questo cratere \u00e8 l'interno assai scuro, che risulta avere una delle albedo pi\u00f9 basse di tutta la Luna. Il pianoro interno \u00e8 stato coperto da una colata di lava basaltica, e successivamente esposto solo ad una minima modifica da erosione diretta o da materiale scagliato da impatti successivi. Il pianoro interno si presenta privo di caratteristiche, a parte un paio di minuscoli crateri, con il maggiore vicino al centro. Il bordo esterno \u00e8 basso e di forma circolare, e non presenta segni di erosione.\nIl cratere \u00e8 dedicato al matematico ed astronomo tedesco Peter Cr\u00fcger.\nCrateri correlati.\nAlcuni crateri minori situati in prossimit\u00e0 di Cr\u00fcger sono convenzionalmente identificati, sulle mappe lunari, attraverso una lettera associata al nome."}
{"id": "530814", "revid": "1543377", "url": "https://it.wikipedia.org/wiki?curid=530814", "title": "Cunama", "text": "I Cunama (o anche Baza) sono una popolazione africana di antica origine paleosudanese, che vive oggi in Eritrea, in Sudan e in Etiopia. Rappresentano circa il 2% della popolazione totale eritrea con circa unit\u00e0, quasi tutti stanziati nell'area compresa tra i fiumi Setit e Gash in Etiopia.\nI Cunama un tempo vivevano nelle regioni dell'altopiano etiopico, dal bacino dell'Anseba al fiume Dinder, insieme con un'altra popolazione, i Baria, decentrati pi\u00f9 a nord. Attualmente i Cunama vivono di agricoltura ed allevamento.\nNomi alternativi.\nI Cunama vengono chiamati \"Baza\" dagli Abissini o \"Sciangalla\" che in senso dispregiativo sta ad indicare \"miserabili\". Altri nomi con cui si indica popolazione sono: Baaza, Bazen, Baazen, Baazayn, Baden, Baaden, Bada, Baada, Diila.\nLingua.\nNumerosi sono i dialetti usati all'interno di questa etnia eritrea ed etiopica. Il principale \u00e8 il barka (o berka), che \u00e8 usato come lingua franca dalla maggior parte delle trib\u00f9 Cunama.\nAltri dialetti sono: marda, aimara (o aaimasa, aymasa, o odasa), tika, (o tiika, lakatakura-tika), ilit (o iliit, iiliit, iilit), bitama (o bitaama), sokodasa (o sogodas, sogadas), tacazz\u00e8-setit (osetiit, setit), tigray."}
{"id": "530817", "revid": "33689", "url": "https://it.wikipedia.org/wiki?curid=530817", "title": "Prisciano", "text": "Biografia.\nLe notizie biografiche di Prisciano ci sfuggono quasi completamente. Egli nacque e si form\u00f2 in Nordafrica, a Cesarea (moderna Cherchell, Algeria), capitale della Mauretania Caesariensis.\nSecondo Cassiodoro, avrebbe insegnato latino a Costantinopoli all'inizio del VI secolo. Il fatto che avrebbe scritto un panegirico ad Anastasio I (491-518), intorno al 512, aiuta a situarne la cronologia, come anche una \"subscriptio\" di un manoscritto priscianeo che si ritiene copiato da uno scriba imperiale, Flavio Teodoro, tra 526 e 527.\nOpere.\nLe sue \"Institutiones grammaticae\" in diciotto libri rappresentano la trattazione pi\u00f9 completa di questa disciplina che ci sia stata lasciata dagli antichi. In essa ha ampio svolgimento la morfologia, mentre la sintassi occupa solo gli ultimi due libri.\nScritti minori di Prisciano vertono su argomenti grammaticali, metrologici e metrici come le \"Partitiones duodecim versuum Aeneidos\" (cio\u00e8 l'esegesi grammaticale del primo verso di ciascuno dei dodici libri del poema) e il \"De accentibus\".\nDa ricordare anche il suo gi\u00e0 citato panegirico dell'imperatore Anastasio I (\"De laude imperatoris Anastasii\").\nEredit\u00e0 culturale.\nInsieme a Elio Donato fu molto studiato nel medioevo, poich\u00e9 la sua opera esercit\u00f2 una profonda influenza sull'insegnamento del latino e della grammatica in genere.\nDante Alighieri lo colloc\u00f2 nell'Inferno tra i sodomiti. Non esiste documentazione antecedente a Dante di questo suo peccato, tranne un passo di Uguccione, che nelle \"Derivationes\" lo crede un prete apostata. Alcuni hanno anche ipotizzato che forse Dante intendesse indicare Priscilliano, eretico del IV secolo, anche se forse il poeta fiorentino si serv\u00ec di una fonte a noi ignota oppure voleva solo citare un maestro che all'epoca, quale \"pedagogo\", era quasi sinonimo di sodomita."}
{"id": "530819", "revid": "1005847", "url": "https://it.wikipedia.org/wiki?curid=530819", "title": "Nello Formisano", "text": "Laureato in giurisprudenza, avvocato, gi\u00e0 mandatario SIAE, gi\u00e0 senatore dal 2001 al 2008 e deputato dal 2008 al 2018.\nBiografia.\nAttivit\u00e0 politica.\nGi\u00e0 esponente del PCI, PDS, Democratici di Sinistra, I Democratici e La Margherita.\nElezione a senatore (2001, 2006).\nAlle elezioni politiche del 2001 \u00e8 candidato al Senato della Repubblica, in \"regione Campania\", nel \"collegio uninominale\" n\u00b0 12 (Portici-San Giorgio) sostenuto da \"L'Ulivo\" (in quota Margherita), venendo eletto senatore della XIV Legislatura.\nAl Senato \u00e8 membro delle commissioni Affari Costituzionali, Lavori Pubblici e Comunicazioni, Agricoltura, Igiene e Sanit\u00e0.\nIl 27 gennaio 2005 abbandona La Margherita per aderire all'Italia dei Valori di Antonio Di Pietro (passando quindi al Gruppo misto, dove forma la componente \"\"Italia dei Valori\").\nAlle elezioni politiche del 2006 \u00e8 ricandidato al Senato della Repubblica e, grazie ad un accordo intercorso tra l'Italia dei Valori e L'Ulivo, viene inserito, in \"regione Umbria\", nelle liste dei Democratici di Sinistra (in seconda posizione, in quota Italia dei Valori), venendo rieletto senatore della XV Legislatura.\nAl Senato, assieme agli altri eletti dell'Italia dei Valori, si iscrive al Gruppo misto costituendo la componente \"Italia dei Valori\", inoltre, essendo l'IdV la componente pi\u00f9 numerosa diventa capogruppo del misto; \u00e8 inoltre membro della Commissione Giustizia e della Giunta per il Regolamento.\nElezione a Deputato (2008, 2013).\nAlle elezioni politiche del 2008 \u00e8 candidato alla Camera dei Deputati, nella \"circoscrizione Campania 1\", nelle liste dell'Italia dei Valori (in seconda posizione), venendo eletto deputato della XVI Legislatura.\nAd ottobre 2012 all'interno dell'Italia dei Valori si inaspriscono forti polemiche sulla nuova linea politica del partito e sul ruolo del leader e presidente dell'IdV Antonio Di Pietro; a capo della dissidenza interna c'\u00e8 il Capogruppo IdV alla Camera dei Deputati Massimo Donadi, che critica duramente Di Pietro per aver dato una linea politica al partito spostata verso il Movimento 5 Stelle di Beppe Grillo; Donadi critica inoltre una gestione troppo personalistica e padronale da parte del leader nella linea politica volta ad attacchi continui contro il Presidente della Repubblica Giorgio Napolitano, il Presidente del Consiglio Mario Monti e gli alleati del Partito Democratico, nonch\u00e9 nella gestione economica e finanziaria dei beni del partito.\nIl novembre 2012, infine, Donadi e lo stesso Formisano abbandonano l'Italia dei Valori, passando cos\u00ec al Gruppo misto, per poi formare, il 22 novembre 2012, la componente \"Diritti e Libert\u00e0\"\".\nL'associazione \"Diritti e Libert\u00e0\" confluisce poi in Centro Democratico, nuovo partito \"centrista\" fondato da Bruno Tabacci, al quale aderiscono pure Donadi e Formisano.\nA tal proposito, alle elezioni politiche del 2013 \u00e8 ricandidato alla Camera dei Deputati, sempre nella \"circoscrizione Campania 1\", come capolista di Centro Democratico, venendo rieletto deputato della XVII Legislatura.\nDal 19 marzo 2013 \u00e8 Capogruppo del Centro Democratico alla Camera dei deputati e Vicepresidente del Gruppo misto.\nFormisano, per\u00f2, circa due anni dopo torner\u00e0 sui suoi passi, dato che il 30 ottobre 2014 decide infatti di aderire nuovamente all'Italia dei Valori.\nIl 30 novembre 2015 aderisce alla componente \"USEI\" del Gruppo misto.\nIn seguito alla decisione dell'Italia dei Valori di sostenere la ricandidatura di Luigi de Magistris a sindaco di Napoli, Formisano lascia l'Italia dei Valori e aderisce ai Moderati di Giacomo Portas.\nIl 7 giugno 2016 costituisce con i deputati Marco di Lello e Raffaele di Gioia la componente del Gruppo misto \"Movimento PPA-Moderati.\" In seguito a ci\u00f2 \u00e8 nominato vicepresidente del Gruppo misto in rappresentanza della componente.\nIn seguito allo scioglimento della componente, rimane nel gruppo misto.\nIl 9 febbraio 2017 aderisce al gruppo Civici e Innovatori.\nIl 28 febbraio 2017 lascia i Moderati e il gruppo Civici e Innovatori e aderisce al Movimento Democratico e Progressista.\nDopo 17 anni trascorsi ininterrottamente in Parlamento, non si ricandida pi\u00f9 alle elezioni politiche del 2018.\nCandidatura a sindaco di Torre del Greco.\nIn occasione delle elezioni comunali del 2018 si candida alla carica di sindaco di Torre del Greco sostenuto da Liberi e Uguali, dai Moderati e da due liste civiche. Non sar\u00e0 eletto.\nAdesione a Democrazia Solidale.\nNel 2018 lascia Articolo Uno aderisce a Democrazia Solidale, diventandone coordinatore di Napoli."}
{"id": "530827", "revid": "712828", "url": "https://it.wikipedia.org/wiki?curid=530827", "title": "Pok\u00e9ball", "text": ""}
{"id": "530828", "revid": "125732648", "url": "https://it.wikipedia.org/wiki?curid=530828", "title": "Capricorno (astrologia)", "text": "Il Capricorno (\u2651) \u00e8 il decimo dei 12 segni zodiacali dell'astrologia occidentale, situato tra Sagittario e Aquario.\nCaratteristiche.\nIl Capricorno \u00e8 un segno cardinale di terra, governato da Saturno. In questo segno Marte si trova in esaltazione, la Luna in esilio, Venere in caduta. Il segno opposto \u00e8 il Cancro.\nIl colore del segno \u00e8 il nero.\nIl simbolo del segno \u00e8 l'omonima creatura chimerica, capra nella parte superiore, pesce in quella inferiore. Il simbolo stilizzato si trova in due modi: il primo quello che vediamo a lato, il secondo \u00e8 un'unione di un sette e un sei.\nLe persone nate sotto tale segno hanno notevole tenacia e ambizione, grazie alle quali possono raggiungere i propri traguardi con successo. Prudenza, pazienza, riflessione e autocontrollo appartengono anch'esse al Capricorno. Gli appartenenti a questo segno mostrano inoltre una certa introversione e riservatezza e sono connotati da un pessimismo e da una chiusura spesso evidenti, che li portano a essere spesso freddi e diffidenti verso il prossimo. Come tutti i segni di terra, pu\u00f2 essere molto materialista. Il colore da portare \u00e8 il nero. Il Sole si pu\u00f2 trovare nel segno del Capricorno nel periodo che va, all'incirca, dal 22 dicembre al 20 gennaio: l'inizio coincide con il solstizio d'inverno, stagione di cui il Capricorno rappresenta il primo segno. Il periodo esatto varia di anno in anno e per stabilire la sua posizione nei giorni estremi \u00e8 necessario consultare le effemeridi."}
{"id": "530829", "revid": "298055", "url": "https://it.wikipedia.org/wiki?curid=530829", "title": "Artemis Fowl I", "text": ""}
{"id": "530830", "revid": "486946", "url": "https://it.wikipedia.org/wiki?curid=530830", "title": "Artemis Fowl Senior", "text": ""}
{"id": "530831", "revid": "486946", "url": "https://it.wikipedia.org/wiki?curid=530831", "title": "Artemis Fowl Sr", "text": ""}
{"id": "530849", "revid": "125282596", "url": "https://it.wikipedia.org/wiki?curid=530849", "title": "Barriera di separazione israeliana", "text": "La barriera di separazione israeliana (in ebraico: \u05d2\u05d3\u05e8 \u05d4\u05d4\u05e4\u05e8\u05d3\u05d4, o \u05d7\u05d5\u05de\u05ea \u05d4\u05d4\u05e4\u05e8\u05d3\u05d4 o anche \u05d2\u05d3\u05e8 \u05d4\u05d1\u05d9\u05d8\u05d7\u05d5\u05df, rispettivamente \"barriera di separazione\" o \"muro di separazione\"; , \"barriera di separazione israeliana\", in inglese: \"security fence\", \"chiusura di sicurezza\") \u00e8 un sistema di barriere fisiche costruito da Israele in Cisgiordania a partire dalla primavera del 2002. Si estende su un controverso tracciato di 730 km ridisegnato pi\u00f9 volte a causa di pressioni internazionali e consiste per tutta la sua lunghezza in un'alternanza di muro e reticolato con porte elettroniche.\nSe lo Stato di Israele lo considera un mezzo di difesa dal terrorismo, i palestinesi lo ritengono uno strumento di segregazione razziale, tantoch\u00e9, mentre il primo si riferisce ufficialmente ad esso come \"chiusura di sicurezza israeliana\" o \"barriera antiterrorista\" o \"muraglia di protezione\" o \"muro salvavita\", i secondi lo chiamano \"muro dell\u2019apartheid\" o \"muro della vergogna\" o \"muro dell'annessione\" o usano l'espressione araba \"jid\u0101r al-fa\u1e63l al-\u02bfun\u1e63\u016br\u012b\", che pu\u00f2 significare tanto \"muro di separazione razziale\" quanto \"muro di separazione razzista\".\nL'ONU e la comunit\u00e0 internazionale utilizzano pi\u00f9 frequentemente il termine \"muro\", ma anch'essi utilizzano in alternativa \"chiusura\", \"barriera\", \"separazione\" e \"sicurezza\".\nStruttura della barriera e sua costruzione.\nLa barriera ingloba la maggior parte delle colonie israeliane e la quasi-totalit\u00e0 dei pozzi d'acqua. Essa si discosta in certi tratti dalla \"linea verde\" anche di 28 chilometri. Il suo tracciato fu modificato decine di volte nel 2004 e nel 2005, su domanda dei palestinesi, degli Europei e della Corte Suprema di Giustizia israeliana. Le locali comunit\u00e0 cristiane si sono espresse apertamente e hanno manifestato pi\u00f9 volte contro la costruzione del muro. \u00c8 equipaggiata sulla sua parte pi\u00f9 lunga di barriere elettroniche, come la barriera che separa il Messico dagli Stati Uniti d'America. I sostenitori del muro ritengono che esso abbia portato ad un decremento di attentati anti-israeliani, mentre i suoi detrattori (principalmente palestinesi o appartenenti alla sinistra politica israeliana) sottolineano la mancanza di libert\u00e0 di movimento che essa comporta, la perdita dell'accesso alle terre coltivate da parte degli agricoltori, l'isolamento di certi villaggi, il sentimento d'imprigionamento e la convinzione che essa rappresenti di fatto una futura frontiera di cui rifiutano il tracciato.\nPercorso della barriera.\nA nord di Tulkarem.\nA nord di Tulkarem, la barriera si estende fino al fiume Giordano, al di sotto della frontiera con la Giordania. Lungo la parte orientale essa segue all'incirca la Linea Verde. All'altezza della colonia di Rehan, la barriera penetra per circa 5\u00a0km all'interno della Cisgiordania.\nIl muro di separazione di Tulkarem.\nLa cittadina di Tulkarem \u00e8 divisa dal suo circondario da due barriere. Da un lato un muro di separazione (alto 8 metri) e dall'altro una barriera, detta \u00abbarriera d'isolamento\u00bb, che costituisce un'estensione del muro, col risultato appunto di isolare quasi totalmente la cittadina.\nIl muro di separazione di Gerusalemme.\nNell'agglomerato urbano di Gerusalemme la barriera \u00e8 costituita da un muro alto 8 metri. Esso si estende nei quartieri arabi di Gerusalemme e in corrispondenza del confine fra gli agglomerati di Gerusalemme e di Betlemme. Su tali porzioni il muro \u00e8 situato fino a 5\u00a0km al di l\u00e0 della Linea Verde, all'interno della cosiddetta Cisgiordania. Attraversa in particolare i quartieri di Ab\u016b Dis e di Azariyye a sud, fino alla strada che permette di accedere a Betlemme. A nord, il muro costeggia in parte i limiti del comune di Gerusalemme, sulla parte annessa da Israele del territorio cisgiordano.\nA sud di Gerusalemme.\nA sud di Gerusalemme e di Betlemme, la barriera, dapprima al livello del blocco di colonie di Gush Etzion, penetra fino a quasi 10\u00a0km in Cisgiordania. Essa si prolunga poi approssimativamente lungo la Linea Verde, ma non si prolunga fino al Mar Morto, fermandosi a circa 20\u00a0km da esso.\nConseguenze.\nSulla sicurezza degli israeliani.\nUno studio statistico fornito dal Ministero degli Affari esteri israeliano afferma che la costruzione della barriera di separazione ha permesso di ridurre il numero delle infiltrazioni di attentatori palestinesi in territorio israeliano.\nQuesto studio mostra che dal nord della Cisgiordania:\nAl contrario, i dati provenienti dal sud della Cisgiordania, dove non sono state adottate queste misure, indicano che:\nSecondo questo rapporto, le conclusioni sono innegabili: la costruzione della barriera di sicurezza permette di ridurre fortemente il numero d'infiltrazioni e di ridurre di conseguenza il numero degli attentati terroristici.\nI responsabili palestinesi spiegano queste cifre col cambiamento di strategia dei movimenti palestinesi, negoziato con l'Autorit\u00e0 Nazionale Palestinese per mettere fine agli attentati.\nIn realt\u00e0 nel 2003 il muro non era e non \u00e8 ancora stato completato. Il periodo da considerare \u00e8 quello tra il 2002 e il 2008, nel quale la curva degli attentati da parte di palestinesi in Israele e in Cisgiordania ha lo stesso andamento, sia pure con numeri diversi dalle due parti del muro.\nSui palestinesi.\nSono stati denunciati effetti estremamente negativi della barriera sulla vita dei palestinesi.\nNel suo ultimo rapporto in proposito, l'ONU indica:\nLa barriera segue la Linea Verde, ma penetra profondamente all'interno della Cisgiordania per integrare gli Insediamenti israeliani. A causa del complesso tragitto seguito, la maggior parte della barriera \u00e8 situata in Cisgiordania, mentre il 20% di essa \u00e8 posizionata esattamente sulla Linea Verde. Sezioni della barriera sono costruite su terre confiscate a palestinesi. In un rendiconto recente, l'ONU ha precisato che il tracciato pi\u00f9 recente della barriera prevede pi\u00f9 segmenti costruiti sulla Linea Verde stessa rispetto alle precedenti variazioni di tracciato.\nUn esempio frequentemente offerto degli effetti della barriera \u00e8 la citt\u00e0 palestinese di Qalqiliya, un agglomerato di circa 45.000 abitanti, in cui un pannello del muro in cemento, di 8 metri d'altezza, \u00e8 eretto sulla Linea Verde fra la citt\u00e0 e la vicina autostrada trans-israeliana. Il muro in questo punto \u00e8 descritto da Israele stesso come il \"muro-cecchino\", a causa della possibilit\u00e0 che da esso si portino attacchi armati contro gli automobilisti israeliani o contro la citt\u00e0 israeliana di Kfar Saba.\nLa barriera penetra in particolare al livello di Qalqilya nelle sezioni settentrionali e meridionali, con un andamento seghettato e scanalato. La citt\u00e0 \u00e8 accessibile da una strada a est, come pure da un tunnel costruito nel settembre 2004 che la collega al villaggio di Habla, anch'esso isolato da un altro muro.\nSecondo il Dipartimento Palestinese per gli Affari Negoziali e altre fonti, il 45% delle terre coltivate palestinesi (compresa una parte fra le pi\u00f9 fertili), e un terzo dei pozzi d'acqua della cittadina, si ritrovano all'esterno della barriera, e i contadini devono ormai chiedere permessi alle autorit\u00e0 israeliane per accedere alle loro terre situate dall'altra parte della barriera. (La Corte Suprema israeliana prende atto delle dichiarazioni del governo che respinge le accuse di annessione di fatto di questi pozzi, affermando: \u00ab\"the construction of the fence does not affect the implementation of the water agreements determined in the (interim) agreement\"\u00bb (\"la costruzione della barriera non influenza l'implementazione degli accordi sull'acqua determinati nell'accordo (ad interim)\"). Esistono tre punti transito di questa parte di barriera destinati a consentire ai contadini di accedere ai loro terreni, passaggi aperti 3 volte al giorno per un totale di 50 minuti, malgrado secondo il Dipartimento Palestinese per gli Affari Negoziali essi siano chiusi frequentemente per lunghi periodi, arrecando la perdita dei raccolti per i contadini. Uno di questi passaggi \u00e8 chiuso dall'agosto del 2004 dopo un attentato suicida perpetrato presso il luogo di transito.\nRecentemente la Corte Suprema israeliana ha ordinato al governo di modificare il tracciato della barriera in questa zona, al fine di facilitare gli spostamenti dei palestinesi fra \"Qalqilya\" e i 5 villaggi confinanti. In questo stesso deliberato, la Corte ha rigettato l'argomento affermando che la barriera doveva seguire precisamente la Linea Verde, rispettando le sezioni 43 e 52 della Convenzione dell'Aia del 1907, come pure dell'articolo 53 della IV Convenzione di Ginevra.\nAll'inizio del 2003, il comando centrale delle forze armate dichiara la zona fra la barriera di separazione e la Linea Verde sulla sezione settentrionale \u00abzona militare interdetta\u00bb per un periodo di tempo indefinito. Le nuove direttive indicano che tutti i palestinesi di pi\u00f9 di 12 anni che vivono in questa zona interdetta possono ottenere un'attestazione di \u00abresidenza permanente\u00bb da parte dell'amministrazione civile, che permetter\u00e0 loro di continuare a vivere nelle proprie case. Gli altri residenti della Cisgiordania dovranno ottenere un permesso speciale per entrare in questa zona.\nNel maggio 2004, la costruzione di muri e passaggi obbligati della barriera ha costretto allo sradicamento di 102.326 olivi e piante d'agrumi, alla demolizione di 75 acri (30 ettari) di serre e 37\u00a0km di condotte d'irrigazione. Fino ad oggi la barriera corre lungo 15.000 \"dunum\" (15\u00a0km\u00b2) di terre \"confiscate\", a ridosso dei villaggi. All'inizio del 2003, allo scopo di costruire una sezione della barriera verso la Linea Verde, un mercato di 63 negozi \u00e8 stato demolito dall'esercito israeliano nel villaggio di Nazlat Isa (Nazlat \u02bf\u012as\u0101), dopo che i proprietari ebbero ricevuto un preavviso di soli 30 minuti. Nell'agosto di quello stesso anno, 115 negozi supplementari che costituivano un'importante fonte di reddito per numerose comunit\u00e0, furono demoliti sul luogo, insieme a 5-7 case.\nLe Nazioni Unite hanno organizzato un registro per ospitarvi i reclami relativi al danneggiamento di propriet\u00e0 causati dalla barriera di separazione. Kofi Annan, Segretario generale dell'ONU, ha detto: \"stiamo organizzando un registro che possa col tempo aiutare a risolvere questi reclami\"(... we are establishing that register to be able in time to help those with claims). Il Governo israeliano ha promesso che gli alberi danneggiati dalla costruzione sarebbero stati reimpiantati. Secondo la United Nations Relief and Works Agency for Palestine Refugees in the Near East (un tempo semplicemente UNRWA), 15 comunit\u00e0 sono state direttamente danneggiate, per un numero di persone ammontante a 138.593 unit\u00e0, incluse 13.450 famiglie di rifugiati palestinesi per un totale di 67.250 persone.\nNel giugno 2004, il quotidiano statunitense \"Washington Times\" ha riferito che le ridotte necessit\u00e0 dell'apparato militare israeliano a Jenin hanno avuto l'immediato effetto di far ricostruire le strade danneggiate e hanno consentito il graduale ritorno alla normalit\u00e0, e infine in una lettera datata 25 ottobre 2004, inviata dalla missione israeliana all'ONU e indirizzata a Kofi Annan, il governo d'Israele ha sottolineato che un numero di restrizioni imposte nella parte orientale della barriera erano state eliminate, come risultato conseguito dall'innalzamento della barriera, compresa la riduzione dei \"checkpoint\" da 71 a 47 e dei blocchi stradali da 197 a 111. Il giornale israeliano Jerusalem Post riporta che, per alcuni palestinesi che sono cittadini israeliani e che vivono nella citt\u00e0 araba israeliana di Umm al-Fahm (di 42.000 abitanti) presso Jenin, la barriera ha \"significativamente migliorato le loro vite\" perch\u00e9, da un lato, previene ladri e terroristi dall'entrare nelle loro citt\u00e0 e, d'altro lato, ha accresciuto il flusso di clienti dalle altre parti d'Israele che sarebbero normalmente andati verso la Cisgiordania col risultato di un apprezzabile aumento d'affari per loro. La relazione stabilisce che d'altronde l'aspetto negativo \u00e8 che la barriera avrebbe diviso delle famiglie e \"danneggiato la solidariet\u00e0 degli Arabi israeliani nei confronti dei palestinesi che vivono dall'altra parte della Linea Verde\".\nUn rapporto dell'ONU reso pubblico nell'agosto 2005 osserva che con l'esistenza della barriera \"il movimento all'interno della parte settentrionale della Cisgiordania \u00e8 meno restrittivo di quando la barriera non esisteva. Ostacoli fisici sono stati rimossi nei governatorati di Ramallah e Gerusalemme, in cui la barriera \u00e8 ancora in fase di costruzione\". Il rapporto nota che maggior libert\u00e0 di movimento nelle aree rurali pu\u00f2 aiutare l'accesso dei palestinesi agli ospedali e alle scuole, ma nota altres\u00ec che le restrizioni dei movimenti fra la popolazione dei centri urbani non sono significativamente cambiate.\nPunti di vista giuridici.\nDiritto internazionale e diritti umani.\nNell'ottobre 2003, alcuni paesi arabi hanno deciso di sottoporre la questione della barriera di separazione all'Assemblea generale delle Nazioni Unite. Essa ha adottato il 21 ottobre 2003 la risoluzione ES-10/13 che condanna la costruzione di una \"Barriera\" gravante sul \u00abterritorio palestinese occupato\u00bb. Questa decisione non \u00e8 vincolante ed \u00e8 stata respinta dallo Stato di Israele. Il ministro israeliano del Commercio e dell'Industria ha dichiarato: \u00abLa chiusura di sicurezza continuer\u00e0 a essere costruita\u00bb.\nL'8 dicembre 2003, l'Assemblea generale delle Nazioni Unite ha approvato la risoluzione ES-10/14 che domandava alla Corte Internazionale di Giustizia di emettere un parere consultivo sulla seguente questione:\n\u00abQuali sono in via di diritto le conseguenze della costruzione del Muro che Israele, potenza occupante, \u00e8 in procinto di costruire nel territorio palestinese occupato, al suo interno e intorno a Gerusalemme Est, secondo quanto esposto nel rapporto del Segretario generale, tenendo conto delle regole e dei principi del diritto internazionale, in particolar modo della quarta Convenzione di Ginevra del 1949 e delle risoluzioni consacrate all'argomento da parte del Consiglio di Sicurezza e dell'Assemblea generale?\u00bb.\nIl 9 luglio 2004, la Corte Internazionale di Giustizia dell'Aia ha emesso il suo parere sulla questione che gli era stata sottoposta dall'Assemblea generale dell'ONU. Essa ha affermato nella sua risposta\nche:\n\u00ab \"L'edificazione del Muro che Israele, potenza occupante, \u00e8 in procinto di costruire nel territorio palestinese occupato, ivi compreso l'interno e intorno a Gerusalemme Est, e il regime che gli \u00e8 associato, sono contrari al diritto internazionale\"\u00bb.\nIl 20 luglio 2004, l'Assemblea generale dell'ONU ha adottato la risoluzione ES-10/15, dopo aver preso atto del parere consultivo della Corte Internazionale di Giustizia. La risoluzione \u00ab \"esige che Israele, potenza occupante, rispetti i suoi obblighi giuridici come essi sono enunciati nel parere consultivo\"\u00bb.\nDecisioni della giustizia israeliana.\nIl 30 giugno 2004, la Corte Suprema d'Israele non ha rimesso in discussione l'esistenza della barriera di separazione ma ha ordinato che il suo tracciato sia modificato l\u00e0 dove edificata in territorio occupato..\nIl 15 settembre 2005, la Corte Suprema d'Israele ha giudicato all'unanimit\u00e0 che una parte della barriera di separazione sia illegale riferendosi a quella parte edificata in territorio occupato. Ha chiesto al governo di Ariel Sharon di riesaminare il tracciato prossimo alla colonia di Alfei Menashe.\nIl governo israeliano di Ariel Sharon, che ha impegnato risorse considerevoli per realizzare questo progetto (che era stato proposto a suo tempo dal governo laburista di Ehud Barak), ha dichiarato che questa barriera non pregiudicher\u00e0 in nulla il tracciato frontaliero fra Israele e il costituendo Stato indipendente di Palestina che dovr\u00e0 essere negoziato dalle parti.\nL'iniziativa.\nGrazie ad una ONG dei Paesi Bassi di ispirazione cristiana (ICCO), il 9 dicembre 2007 \u00e8 nata l'iniziativa \"Send a message\", tramite la quale, attraverso internet, si poteva inviare un proprio messaggio che alcuni incaricati palestinesi avrebbero scritto, con la vernice spray, sul muro, scattando delle foto che venivano poi inviate - come testimonianza - al richiedente. L'iniziativa, nata in sordina, ha attratto subito l'attenzione dei media, conquistando rapidamente l'interesse generale. Sul website ufficiale era possibile inviare il testo che si voleva trascrivere sul muro. Questa operazione, che aveva il benestare sia dell'ANP che del Governo israeliano, mirava a raccogliere fondi per finanziare attivit\u00e0 sociali in Cisgiordania."}
{"id": "530850", "revid": "767487", "url": "https://it.wikipedia.org/wiki?curid=530850", "title": "No Mercy (gruppo musicale)", "text": "I No Mercy sono un gruppo musicale di genere pop latino, formato da Frank Farian in Florida nel 1995.\nI membri sono Marty Cintron III (New York, 24 settembre 1971) e i gemelli Ariel e Gabriel Hern\u00e1ndez (Miami, 3 giugno 1971).\nStoria.\nGli esordi e il primo album.\nIl gruppo ha debuttato nel 1995 con il singolo \"Missing (I Miss You Like the Deserts Miss the Rain)\" (conosciuto pi\u00f9 semplicemente come \"Missing\" e cover dell'omonimo brano degli Everything but the Girl) che ha riscosso un discreto successo in Svizzera, Germania e Austria. L'anno successivo \u00e8 stato pubblicato il secondo singolo, \"Where Do You Go\", che ha ottenuto un grande successo nelle classifiche di numerosi stati. In seguito al successo dei primi singoli, nell'ottobre 1996 \u00e8 stato pubblicato l'album di debutto del gruppo, pubblicato con l'eponimo titolo \"No Mercy\" negli Stati Uniti e come \"My Promise\" in Europa. In questo continente il gruppo ha riscosso un ottimo successo nelle classifiche, raggiungendo la prima posizione in Austria e i primi posti delle classifiche di Paesi Bassi, Belgio e Australia. Dall'album sono stati estratti anche i singoli \"Please Don't Go\", di discreto successo, \"When I Die\", che ha conquistato le prime posizioni nelle classifiche di Austria e Paesi Bassi e \"Kiss You All Over\", che ha venduto meno copie rispetto ai precedenti singoli.\nL'album e tutte le pubblicazioni correlate sono state diffuse dall'etichetta discografica Hansa.\n\"More\", il secondo album.\nNel 1998 \u00e8 stato pubblicato il singolo \"Hello How Are You\", primo estratto dal secondo album di imminente pubblicazione, che non ha per\u00f2 riscosso il successo dei precedenti singoli, pur raggiungendo discrete posizioni nelle classifiche.\nIl secondo album, intitolato \"More\", \u00e8 stato pubblicato nello stesso anno dall'etichetta discografica MCI raggiungendo buone posizioni nelle classifiche di Austria, Svizzera e Germania (nelle prime la nona, nella terza la settima)\nL'album \u00e8 stato promosso, oltre che da \"Hello How Are You\", anche dai singoli \"Tu amor\" e \"More Than a Feeling\" (cover dell'omonimo brano dei Boston), entrambi di scarso successo commerciale. L'insuccesso ha portato il gruppo a terminare la promozione del disco.\nNel 2000 sono stati pubblicati altri due singoli non contenuti in alcun album, \"Morena\" e \"Where Is the Love\", che per\u00f2 come i precedenti non hanno riscosso successo. Dopo un anno di pausa, nel 2002 il gruppo torna a incidere collaborando con Al Di Meola per una cover della celebre canzone \"Don't Let Me Be Misunderstood\" dei Santa Esmeralda, che comunque non riscuote gran successo in classifica. Nel 2003 hanno invece collaborato con Daniel Lopes per il brano \"Summer Angel\".\n\"Day by Day\", il terzo album.\nDopo anni di assenza, nel 2007 il gruppo torna a incidere pubblicando un terzo album di inediti per un'etichetta indipendente australiana, la Show No Mercy Entertainment, intitolato \"Day by Day\". Nello stesso periodo \u00e8 stata pubblicata una raccolta intitolata \"Greatest Hits\"."}
{"id": "530867", "revid": "1833487", "url": "https://it.wikipedia.org/wiki?curid=530867", "title": "Festa del Soccorso", "text": "La festa del Soccorso \u00e8 la festa patronale di San Severo in Puglia.\nL'evento celebra la solennit\u00e0 liturgica della Madonna del Soccorso, patrona principale della citt\u00e0 e della diocesi. Alla Vergine sono associati, nei festeggiamenti esterni della terza domenica di maggio e del luned\u00ec successivo, i santi Severino abate e Severo vescovo, parimenti patroni principali, le cui statue affiancano quella della Madonna. La festa \u00e8 caratterizzata da due processioni, in cui si portano a spalla numerosi simulacri di santi, scandite dalle batterie pirotecniche incendiate negli oltre venti rioni al passaggio dei sacri cortei.\nPer i sanseveresi - residenti e non - la festa rappresenta un importante evento annuale, una grande e aggregante liturgia barocca in cui essi si riconoscono e si identificano, nonch\u00e9 una valvola di sfogo delle tensioni e delle ansie dell'intera citt\u00e0. \nLa Madonna del Soccorso.\nIl culto della Madonna del Soccorso \u00e8 legato agli Agostiniani, che a San Severo ebbero un monastero (con annessa chiesa di sant'Agostino) attestato dal 1319. Tornati in citt\u00e0 nel 1514, dopo un periodo di allontanamento, i monaci vi promossero il culto della Madonna nera, sbocciato a Palermo nel 1306 per l'apparizione miracolosa della Vergine al monaco Nicola Bruno (o La Bruna): secondo la tradizione, la statua sanseverese della Madonna del Soccorso - resa barocca nel 1760 dall'artista Nicola Antonio Brudaglio di Andria - sarebbe giunta dalla Sicilia nel 1564. Quando il monastero agostiniano venne definitivamente soppresso (1652), la devozione alla Madonna fu tenuta viva dai \"massari di campo\" (i possidenti), che dopo il 1679 si riunirono in confraternita, canonicamente eretta nel 1704 ed elevata ad arciconfraternita nel 1870.\nQuale protettrice dei campi, la Vergine nera, che nella destra tiene alcune spighe di grano, un ramo d'olivo e un grappolo d'uva, fu invocata ogni qual volta siccit\u00e0, tempeste e altri pericoli minacciassero le coltivazioni sanseveresi. Dopo una prima processione penitenziale nel 1580, la statua della Madonna fu portata per i campi e nelle vie della citt\u00e0 negli anni 1737, 1753, 1754, 1762, 1767, 1774 e 1783. Il simulacro fu anche testimone degli eccidi seguenti la rivoluzione giacobina del 1799 quando, per volere dei massari, fu portato in processione per la citt\u00e0 a fini di persuasione politica.\nNella prima met\u00e0 dell'Ottocento, parallelamente alla rapida ascesa del ceto dei possidenti, il culto per la Vergine bruna crebbe notevolmente, e nel 1857 la Madonna fu eletta \"patrona aeque principalis\" della citt\u00e0 e diocesi. L'8 maggio 1937 la sua statua, che dai primi anni dell'Ottocento \u00e8 rivestita di ricchi abiti in seta ricamata, fu solennemente incoronata con diademi d'oro tempestati di pietre preziose.\nNonostante l'incarnato della Madonna sia bruno, il Bambinello ch'essa reca in braccio \u00e8 di fisionomia europea: l'originale fu sostituito con uno di colore bianco una prima volta nel 1760 e poi, dopo una rovinosa caduta, nel 1828.\nI santi Severino e Severo.\nSan Severino abate e San Severo di Napoli sono gli altri due patroni principali della citt\u00e0 e diocesi di San Severo.\nIl patronato di san Severino \u00e8 antico quanto la stessa San Severo, originariamente denominata \"Castellum Sancti Severini\". Al santo \u00e8 dedicata la pi\u00f9 antica chiesa cittadina, prima parrocchia e matrice. Secondo la leggenda, il patrono apparve due volte in soccorso della citt\u00e0 a lui affidata: nel 1522, con san Sebastiano, per avvertire i cittadini dell'improvviso attacco di mercenari intenzionati a fare saccheggio; nel 1528, a cavallo a capo di numerosi guerrieri celesti, per scacciare l'esercito imperiale che voleva punire San Severo per aver tradito Carlo V. Dopo il secondo miracolo il santo fu dichiarato \"Difensore della Patria\" e fu raffigurato nello stemma civico. Inoltre da allora, ogni anno, nel giorno della sua solennit\u00e0 (8 gennaio), il comune offre al santo il \"voto\", ossia cento libbre di cera (oggi sostituite da una somma di denaro). Nel 1580, istituita la diocesi, il santo ne divenne \"naturaliter\" il patrono, come confermato dai vescovi in tutti i sinodi diocesani. Nel 1817 fu commissionata all'artista napoletano Arcangelo Testa una bella statua del santo, che sostitu\u00ec il busto cinquecentesco che ne custodiva una reliquia insigne, trafugata dai soldati francesi nel 1799. Ridotto a secondario nel corso dell'Ottocento, il patrocinio principale di san Severino fu ripristinato da S. Pio X con decreto dell'8 aprile 1908.\nIl patronato di san Severo sulla citt\u00e0 e diocesi omonima, mai canonicamente istituito nonostante sia successivo al decreto sui patronati di papa Urbano VIII (1630), \u00e8 attestato dai primi del Settecento, quando fu introdotto da mons. Giocoli (titolare della cattedra sanseverese dal 1703 al 1716). Il santo affianc\u00f2 il santo abate Severino con pari rango, e finanche lo precedette nelle invocazioni sinodali in quanto vescovo. Reliquie del santo si ottennero negli anni 1749, 1753, 1946 e 1992. Nel 1834 fu commissionata allo stesso Arcangelo Testa una statua di san Severo, tuttora venerata. L'8 novembre 1945 mons. Orlando ottenne il trasferimento della festa del santo - per la sola diocesi sanseverese - dal 30 aprile al 25 settembre.\nOrigine ed evoluzione della festa.\nLa prima festa patronale del Soccorso risale al 1858, l'anno seguente l'istituzione del patronato della Madonna nera. In realt\u00e0, essa non \u00e8 altro che la trasformazione della festa patronale di san Severo vescovo. Prima del Settecento, l'unica festa patronale \u00e8 quella di san Severino abate, \u00abPrincipale Padrone, Protettore e Difensore\u00bb di citt\u00e0 e diocesi. Lo storico secentesco Antonio Lucchino scrive che questa festa \u00absi celebra[va] solennamente con concorso di tutto il regimento [il governo della citt\u00e0], e di tutto il popolo alli otto Gennaio\u00bb. Si trattava di una fastosa celebrazione religiosa e civile, in occasione della quale si esponeva la \u00abbellissima Reliquia del Santo, il maggior osso del dito grosso della mano, che si conserva[va] in una mezza statua di legno, rappresentante l'imagine del Santo in molti luoghi indorata, maestrevolmente fatta\u00bb.\nNata nel primo quarto del Settecento, la festa di san Severo vescovo fu invece subito caratterizzata da una processione, prima il 30 aprile, poi la domenica seguente. Nel corteo si recava non un'immagine del santo ma una reliquia: dapprima, in mancanza d'una del santo vescovo, quella di un omonimo martire, in seguito una reliquia del patrono. Nel 1834, realizzata la statua del santo, questa prese il posto della reliquia.\nNel 1853 la confraternita del Soccorso ottenne dal vescovo e dal capitolo della cattedrale che la statua della Madonna nera, festeggiata la domenica \"in albis\" (con processione dal 1811), fosse portata in processione con quella di san Severo. Cos\u00ec la festa di quest'ultimo divenne quella della Vergine del Soccorso. Quando, nel 1857 la Madonna fu eletta protettrice principale, i festeggiamenti di maggio diventarono quelli patronali per eccellenza, anche in considerazione del momentaneo decadimento del culto di san Severino, declassato alla met\u00e0 del secolo a patrono secondario.\nNel 1858 la festa si svolse dal 29 aprile al 2 maggio. Il primo giorno, salutato da spari, la statua della Madonna fu portata nella cattedrale, per l'occasione abbellita all'esterno da \u00abdipinti trasparenti\u00bb e coll'interno \u00abmagnificamente addobbato, fiammeggiante di numerose lampade\u00bb. Il simulacro fu posto \u00absu di un Trono sfoggiante di arazzi e di ceri\u00bb. Il 30 aprile, ancora annunciato da botti, la citt\u00e0 brill\u00f2 delle luci delle luminarie. Il giorno seguente, nuova festa liturgica della patrona, si distinse per \u00ablo sparo pi\u00f9 frequente e prolungato di masti e di artificiali batterie, la celebrazione di numerose Messe, il Pontificale dell'Eccellentissimo Vescovo assistito da tutto il Clero, e reso pi\u00f9 augusto dalla Tribuna istrumentale ed orale, e la Panegirica Orazione\u00bb. Il 2 maggio, infine, la statua della Vergine fu portata in processione, con a sinistra quella di san Severo e preceduta da 22 simulacri di santi; parteciparono le confraternite, i seminaristi, il clero, il vescovo e le autorit\u00e0. Sul programma si legge: \u00abNel corso che far\u00e0 il religioso corteo le prodigiose Statue di Nostra principal Padrona Maria Vergine, e del Nostro Protettore poseranno sopra due altari predisposti sino a che la grata piet\u00e0 sciolga il voto delle oblazioni, e si consumino i preparati fuochi artificiali\u00bb, ossia le \"batterie\", segno di gioia e offerta votiva per la Vergine e i santi.\nNel 1908, ripristinato il patronato principale di san Severino, nella processione patronale di maggio la sua statua prese il posto alla sinistra della Madonna, passando quella di san Severo alla destra.\nCol tempo la festa ha cambiato data, dalla prima passando alla terza domenica di maggio. Nel 1963 la solennit\u00e0 della patrona \u00e8 stata spostata all'8 maggio, anniversario dell'incoronazione del 1937.\nLe batterie.\nParenti delle \"masclet\u00e1s\" valenciane (Spagna), le \"batterie\", note anche col nome di \"fuochi\", sono sequenze di esplosioni di diversa intensit\u00e0 (quelle notturne, coloratissime, sono dette alla bolognese): aprono lo spettacolo le \"rotelle\", isolati giochi di luce e rumore; segue la \"batteria\" propriamente detta, una lunga miccia che, bruciando, fa esplodere botti in ritmica successione (a una serie di colpi ordinari corrisponde uno scoppio pi\u00f9 forte, la \"risposta\", e ogni tre risposte deflagra la \"quinta\", un botto pi\u00f9 violento, detto anche \"rispostone\" o \"calcasso\"), intervallata da bengala, mortaretti, fontane, \"strappi\" (colpi simultanei), accelerazioni delle risposte e squassanti frenate con cadenzate esplosioni di quinta, il tutto in crescendo verso l'ultima sezione del fuoco, il \"finale\" (o \"scappata\"), velocissimo e fortemente ritmato, che aumenta (anche coll'incendio sincrono di micce parallele) fino all'ultima grande detonazione.\nL'esorcizzante culto dello scoppio delle batterie, tuttora in uso in diversi comuni pugliesi (e non solo), caratterizza le feste sanseveresi almeno dall'et\u00e0 barocca. La prima testimonianza del fenomeno \u00e8 un documento del 1707, in cui spicca l'invito rivolto dal clero parrocchiale di San Severino alla congregazione dei Morti al fine di \u00absollennizzare la festa di essa Santissima Piet\u00e0 nell'ultima Domenica di Maggio [\u2026] co' ogni pompa possibile per maggior' aumento, e devotione di essa Santissima Vergine, con sparatorii\u00bb. Il riferimento all'impiego di \"sparatorii\" in occasione della ricorrenza religiosa, raccomandato dallo stesso clero al fine di aumentare la pompa festiva e contemporaneamente sollecitare il sentimento devoto, non \u00e8 enfatizzato o rimarcato da tratti di straordinariet\u00e0, e ci\u00f2 non pu\u00f2 che significare che l'incendio di rumorose batterie durante i festeggiamenti sacri \u00e8, nel 1707, una pratica usuale, tradizionale e radicata, indubbiamente in uso gi\u00e0 nella seconda met\u00e0 del Seicento.\nUn primo esplicito riferimento documentario all'incendio di batterie nel corso di una processione \u00e8 del 1748; in quell'anno diversi sacerdoti ottengono, dopo una lunga causa, l'ammissione nei capitoli parrocchiali come \"partecipanti\": la festosa processione d'insediamento nelle arcipreture, cui prendono parte anche il vescovo e il civico governo al completo, \u00e8 seguita da \u00abmoltissimo Popolo, che andava sparando per li vichi molte botte, oltre le batterie di cinque mile e tre mile botte avante le rispettive Chiese\u00bb. Anche in questo caso si scrive di queste esplosioni come di elemento nient'affatto eccezionale, del tutto consueto, e si deduce anche che il loro incendio durante i sacri cortei \u00e8 cosa comune, in uso da lungo tempo; s'accenna inoltre alla distinzione (allora certamente abituale) tra batterie da cinquemila e batterie da tremila botti, di durata evidentemente diversa, e ci\u00f2 significa che la produzione di questi artifici \u00e8 gi\u00e0, a met\u00e0 del Settecento, piuttosto elaborata, e non semplice e rudimentale.\nCol tempo le batterie sono diventate sempre pi\u00f9 l'insostituibile colonna sonora delle feste sanseveresi (e, in particolare, della festa patronale), un galvanizzante concerto di fuoco che, dalla prima met\u00e0 del Novecento, si \u00e8 arricchito di un ulteriore e precipuo elemento spettacolare: \u00e8 all'incirca un secolo, infatti, che durante l'incendio delle batterie un numero sempre maggiore di \"fujenti\" corrono \"appresso il fuoco\". Sfidando le scintille e la carta infocata, inseguiti dalle deflagrazioni sempre pi\u00f9 forti e veloci sino al finale, essi danno vita a una spettacolare e adrenalinica corsa collettiva, una dionisiaca fuga dalla morte e dal dolore che, nel rullo ancestrale degli scoppi e sotto lo sguardo dei santi patroni e protettori, \u00e8 tutta un inno alla pi\u00f9 autentica gioia di vivere.\nNella seconda met\u00e0 del Novecento, in pi\u00f9 di un'occasione si \u00e8 tentato - da parte sia dell'autorit\u00e0 civile sia di quella religiosa - di cancellare la tradizione della batterie o, quantomeno, di ridurne la potenza. Superate a furor di popolo le emergenze del 1968, del 1986, del 1989 e del 1990, nel 2002 il locale commissariato di Polizia intese applicare con estrema durezza una circolare ministeriale sulla sicurezza pubblicata il 22 gennaio 2001. La protesta non si fece attendere, e la domenica della festa patronale un gruppo di cittadini insorse bloccando la processione e costringendola a un indecoroso rientro anticipato. In quell'occasione venne aggredito verbalmente l'allora Vescovo di San Severo. Un comitato si fece dunque carico di salvare la tradizione, ottenendo apposita delibera dalla Commissione consultiva centrale del Ministero dell'Interno (11/03E del 29 aprile 2003), che diede parere favorevole alla \"non\" classificazione delle batterie sanseveresi tra i manufatti esplodenti, definendole \"serie di colpetti a salve per impiego da strada tipica di San Severo\" (ovvero \"colpetti a salve alla sanseverese\").\nForme, tempi e luoghi della festa.\nLa festa del Soccorso vera e propria si celebra durante il \"triduo\" composto dalla terza domenica di maggio, dal sabato precedente e dal luned\u00ec seguente (se la terza domenica coincide con la Pentecoste, la tradizionale processione domenicale con le relative batterie pirotecniche slitta al pomeriggio di Domenica, mentre il resto della festa resta invariato), preceduto da un solenne novenario mariano. Ma essa ha inizio con la lunga processione della prima domenica del mese, quando la statua della Madonna (dal suo Santuario) e quella di san Severino (dalla chiesa a lui dedicata) sono condotte, con un itinerario che varia di anno in anno, nella cattedrale, in cui si venera la statua di san Severo. Il massimo tempio diocesano \u00e8 per l'occasione riccamente addobbato con drappi di seta e velluto frangiati d'oro, e i simulacri dei tre patroni sono collocati sull'altare maggiore, all'interno di un grandioso apparato effimero, ogni anno diverso.\nIl sabato.\nAlla vigilia della terza domenica, al mezzogiorno si calano dall'apparato le statue dei patroni e si accomodano le loro ricche vesti; l'effigie della Vergine \u00e8 ornata delle corone auree e dei gioielli pi\u00f9 preziosi custoditi nel Tesoro del Santuario; quindi, i tre simulacri sono sistemati su fercoli processionali in legno dorato (ben pi\u00f9 fastosi rispetto a quelli usati per la processione della prima domenica). Nel primo pomeriggio giungono nella cattedrale i simulacri dell'Angelo Custode e dei santi arcangeli Raffaele, Gabriele e Michele, provenienti dal Santuario della Madonna. Pi\u00f9 tardi si celebra un solenne pontificale (alcuni anni celebrato all'aperto, in piazza Incoronazione). Al tramonto - e cos\u00ec anche alla sera della domenica e del luned\u00ec - si accendono le luminarie che decorano le pi\u00f9 importanti vie cittadine e, in particolar modo, piazza Incoronazione, dove si monta una grande luminaria alta all'incirca quindici metri.\nLa domenica.\nLa domenica, alle ore dieci, prende avvio la solenne processione. Vi partecipano il vescovo, il capitolo cattedrale e il clero diocesano, l'arciconfraternita del Soccorso (riconoscibile dalle mozzette celesti foderate di rosso), la pia associazione di san Severino (mozzette gialle foderate di rosso), i \"portatori\" di san Severo (mozzette rosse foderate di giallo) e degli Angeli (mozzette celesti foderate di bianco), quindi le autorit\u00e0 civili e militari. La processione \u00e8 aperta dallo stendardo del Soccorso, seguito dalle statue dei quattro Angeli e da quelle dei tre patroni; il simulacro della Madonna, al centro, chiude il corteo, seguito da un grande baldacchino in seta bianca ricamata in oro, sorretto da otto aste piumate, e dai gonfaloni della citt\u00e0, della provincia e dei comuni ospiti; due bande musicali si alternano in coda al sacro corteo, suonando incessantemente. Se alla processione prendono parte altri simulacri (come in antico, quando si superava abitualmente il numero di trenta statue in corteo), essi prendono posto prima degli Angeli. Dopo aver percorso un breve tragitto all'interno del borgo antico, la processione, che dura mediamente oltre sei ore, percorre l'intero \"Giro Esterno\", il lungo anello viario corrispondente alla scomparsa cinta muraria medievale, per poi far rientro nella cattedrale.\nIl luned\u00ec.\nLa processione del luned\u00ec \u00e8 un po' meno ricca: le autorit\u00e0 civili e religiose non vi prendono parte, mentre le statue dei quattro Angeli fanno autonomamente ritorno al Santuario della Madonna prima che abbia inizio il sacro corteo. Esso comprende, quindi, i simulacri dei soli tre patroni (la statua di san Severo partecipa alla processione del luned\u00ec solo dagli anni novanta del Novecento), preceduti dallo stendardo dell'arciconfraternita e seguiti dal baldacchino e da due bande musicali. In compenso, l'itinerario \u00e8 pi\u00f9 lungo, tanto che la durata della processione supera le sette ore (all'incirca dalle 10.30 alle 18.00). Al termine del tragitto, che fuori del borgo antico percorre corso Garibaldi, via Masselli, via don Minzoni, viale Matteotti, piazza Incoronazione, via Ergizio e via Soccorso, la statua della Madonna rientra nel suo Santuario, mentre i simulacri dei due santi patroni le fanno corteggio ai lati del portale. Rientrata l'effigie della Vergine, quelle di san Severino e san Severo proseguono insieme fino alla cattedrale, dove fa rientro il simulacro del santo vescovo. L'ultimo tratto della processione, infine, coincide col gioioso ritorno della statua di san Severino alla propria chiesa, accompagnata dalla folla plaudente al suono di marce bandistiche particolarmente briose.\nOltre il triduo.\nI festeggiamenti esterni si estendono ben oltre il triduo, occupando le due settimane a cavaliere della terza domenica con concerti (bandistici, corali, di musica leggera, etc.), mostre, eventi vari e, soprattutto, spettacoli pirotecnici. Quanto a questi ultimi, particolarmente importanti sono le competizioni di fuochi in aria e di batterie serali."}
{"id": "530869", "revid": "35565", "url": "https://it.wikipedia.org/wiki?curid=530869", "title": "Evidenziazione del codice", "text": ""}
{"id": "530870", "revid": "404449", "url": "https://it.wikipedia.org/wiki?curid=530870", "title": "Cuna (disambigua)", "text": ""}
{"id": "530871", "revid": "599013", "url": "https://it.wikipedia.org/wiki?curid=530871", "title": "Carlos Alberto Fernandes (calciatore)", "text": "Carriera.\nHa militato anche nelle file della Steaua Bucarest, squadra in cui \u00e8 arrivato nel gennaio del 2006 proveniente dal ."}
{"id": "530894", "revid": "1745361", "url": "https://it.wikipedia.org/wiki?curid=530894", "title": "Stock sport", "text": "Lo Stock sport, altrimenti definito \"birilli su ghiaccio\", \u00e8 un'antica pratica sportiva bavarese, praticata soprattutto nelle aree di lingua tedesca lungo l'arco alpino.\nIn Italia, lo stock sport \u00e8 praticato quasi esclusivamente in Trentino-Alto Adige. La disciplina \u00e8 rappresentata dal settore stock sport, affiliato alla FISG.\nIl gioco, per certi versi simile al curling, consiste nel tirare degli speciali birilli su una superficie ghiacciata, cercando di avvicinarsi a un bersaglio o raggiungendo la massima distanza possibile. \u00c8 possibile praticarlo anche d'estate, su superfici di cemento.\nLo Stock sport \u00e8 stato disciplina olimpica dimostrativa in due occasioni: Garmisch-Partenkirchen 1936 e Innsbruck 1964."}
{"id": "530910", "revid": "298055", "url": "https://it.wikipedia.org/wiki?curid=530910", "title": "Arno Tozz", "text": ""}
{"id": "530911", "revid": "842", "url": "https://it.wikipedia.org/wiki?curid=530911", "title": "Branch prediction", "text": ""}
{"id": "530916", "revid": "194405", "url": "https://it.wikipedia.org/wiki?curid=530916", "title": "Cache miss", "text": ""}
{"id": "530917", "revid": "842", "url": "https://it.wikipedia.org/wiki?curid=530917", "title": "Miss penalty", "text": ""}
{"id": "530918", "revid": "83804861", "url": "https://it.wikipedia.org/wiki?curid=530918", "title": "Hit rate", "text": ""}
{"id": "530920", "revid": "72396", "url": "https://it.wikipedia.org/wiki?curid=530920", "title": "Eric Nord", "text": "Il giornalista Herb Caen lo defin\u00ec \"Il re della Beat Generation\".\nBiografia.\nNato in Germania col nome di Harry Helmuth Pastor da padre tedesco e madre americana, visit\u00f2 spesso gli Stati Uniti, dove suo padre si recava per ragioni di lavoro.\nDopo il divorzio dei suoi genitori, apparentemente influenzato dal \"Mein Kampf\" di Adolf Hitler, fu arruolato nella Giovent\u00f9 hitleriana, ma lasci\u00f2 la Germania durante la Seconda guerra mondiale per trasferirsi a San Francisco.\nPer non essere catturato perch\u00e9 tedesco, cambi\u00f2 il suo vero nome in Eric Nord, sostenendo di essere scandinavo.\nCorpulento e molto alto (da cui il soprannome di \"Big Daddy\"), grande appassionato di jazz moderno (\"hipster\"), Nord fu il volto della Beat Generation nei quotidiani di San Francisco e Los Angeles alla fine degli anni cinquanta.\nA San Francisco conobbe quella che divenne sua moglie, Mary Hollister, dalla quale ebbe due figli, Carl ed Eve. Ben presto, tuttavia, divorziarono. Nel 1975 si trasfer\u00ec a Los Gatos, dove rimase fino alla sua morte, avvenuta nel 1989."}
{"id": "530921", "revid": "767487", "url": "https://it.wikipedia.org/wiki?curid=530921", "title": "Juan Carlos Navarro", "text": "Carriera.\nClub.\nSoprannominato \"La Bomba\" per il suo caratteristico tiro ad arco, inarrestabile per qualsiasi difensore, ed \"El Rey\" per la sua omonimia con il re spagnolo, nella sua carriera ha debuttato nella Liga ACB nel novembre 1997 ad appena 17 anni. Nel 2002 fu scelto, nel Draft NBA, al secondo giro (n\u00b0 40) dai Washington Wizards, per\u00f2 prefer\u00ec restare in Catalogna. Tra il 2000 e il 2007, con la squadra di club ha vinto un'Eurolega, 4 campionati spagnoli, una Supercoppa spagnola, due Coppe del Re e una Coppa Kora\u0107. Nella stagione 2005-06 \u00e8 stato inoltre nominato MVP della Liga ACB.\nDopo la stagione 2007-2008 ai Memphis Grizzlies in NBA, conclusa a 10,9 punti di media a partita, \u00e8 ritornato in patria, di nuovo al Barcellona.\nNel 2010 vince per la seconda volta l'Eurolega, meritandosi anche il titolo di MVP delle Final Four grazie anche ai 21 punti segnati in finale contro i greci dell'Olympiakos. Nel dicembre 2011 accusa i primi sintomi di una fascite plantare cronica al piede sinistro, che lo terr\u00e0 fermo per un mese e mezzo e comprometter\u00e0 il suo rendimento per il resto della stagione; nonostante l'infortunio, Navarro conduce la sua squadra ad un altro titolo nazionale, battendo in finale di play-off il Real Madrid (3-2).\nAll'inizio della stagione 2012-13, un riacutizzarsi della fascite plantare fa s\u00ec che Navarro non partecipi a nessuna delle partite di preparazione al campionato, n\u00e9 al torneo della Supercopa. In occasione della partita del 22 novembre contro il Lietuvos Rytas, il club blugranato ha deciso di omaggiare il quindicesimo anniversario del debutto da professionista del suo capitano. Nella partita del 30 dicembre contro il Real Madrid, fino a quel momento imbattuto nella Lega domestica, Navarro ha messo a segno 33 punti, con un solo errore dal campo su tredici tentativi, ottenendo 44 punti di valutazione, firmando cos\u00ec una delle migliori partite della sua carriera. Il 24 gennaio 2013, durante la partita di Eurolega contro il Caja Laboral, segna 11 punti che gli permettono di diventare il primo giocatore nella storia della competizione ad aver superato quota 3000.\nNazionale.\nCon la Nazionale spagnola ha vinto il Mondiale 2006, segnando 20 punti nella partita finale e risultando il miglior marcatore con Jorge Garbajosa. Ha vinto due volte gli Europei (2009 e 2011), e vanta inoltre due medaglie d'argento ed una di bronzo. Nell'edizione 2011 \u00e8 stato eletto MVP della manifestazione.\nPalmar\u00e8s.\nClub.\nTitoli nazionali\nTitoli internazionali\nNazionale.\nNazionale maggiore\nNazionali Giovanili"}
{"id": "530925", "revid": "767487", "url": "https://it.wikipedia.org/wiki?curid=530925", "title": "Guido Guglielminetti", "text": "Biografia.\nInizia a suonare alla fine anni sessanta nel \"Patrick Samson Set\", il complesso che accompagna il cantante di \"Soli si muore\", in cui ricopre il ruolo di bassista insieme a Umberto Tozzi alla chitarra ed Euro Cristiani alla batteria.\nA partire dal 1972 comincia la sua carriera di turnista in supporto di molti rinomati cantautori e interpreti della canzone italiana, tra i quali Lucio Battisti, Ivano Fossati, Umberto Tozzi, Mia Martini, Francesco De Gregori, Luigi Grechi, Giovanna Marini.\nNel 1974 entra a far parte della band rock d'ispirazione americana Track (di cui fanno parte Ricky Belloni, Paolo Siani e il cantante Cacao) con cui incide un unico LP, \"Track rock\", cantato in inglese.\nNel 1981 incide un 45 giri per la CGD.\nHa composto la musica per diverse canzoni tra le quali sono da ricordare \"Un'emozione da poco\" (testo di Ivano Fossati) interpretata da Anna Oxa, \"La nave\" (Mina), \"Tiv\u00f9color\" e \"Notte che verr\u00e0\" (Loredana Bert\u00e8), \"Anna\" e \"Un'altra donna\" per Carlos Cosmo (con i testi di entrambi i brani scritti da Valerio Liboni), \"Biancaluna\" scritto con e per Gianmaria Testa.\nNel 1984 compone brani italo-disco per Between the Sheets e Bagarre.\nNel 1991 si cimenta anche nella composizione di musica da film per \"La casa\".\nTra le ultime produzioni di Francesco De Gregori a cui ha preso parte vanno ricordate, i LP \"La valigia dell'attore\", \"Sulla strada\", \"Buongiorno e buonasera\"; per Giovanna Marini, \"Passioni\".\nDal 1985 \u00e8 il \"capobanda\" dell\"'ensemble\" di musicisti che accompagna dal vivo Francesco De Gregori.\nInsieme ad alcuni di essi ha dato vita al progetto Block Alchimia autori dello spettacolo \"Luoghi d'affezione\".\nDiscografia.\nCon i Track.\n1974: \"Track rock\"\nDa solista.\n45 giri.\n1981: Grida piano/Anna ha un buon motore (CGD, 10287)\nPartecipazioni ad incisioni di altri artisti (come bassista, ove non altrimenti indicato).\n1972\n1973\n1974\n1977\n1978\n1979\n1981\n1982\n1984\n1985\n1986\n1987\n1989\n1990\n1992\n1993\n1994\n1995\n1996\n1997\n1999\n2001\n2002\n2003\n2004 \n2005\n2006\n2008\n2010\n2012\n2014"}
{"id": "530926", "revid": "767487", "url": "https://it.wikipedia.org/wiki?curid=530926", "title": "Morcheeba", "text": "I Morcheeba (pronuncia: ) sono un gruppo musicale britannico originario di Londra.\nL'esordio della band risale al 1995, con quella che \u00e8 considerata la storica formazione del gruppo: Skye Edwards (voce), Paul Godfrey (disc jockey) e Ross Godfrey (chitarrista e tastierista).\nAffermatisi sulla scena Trip hop inglese al termine degli anni novanta, la loro fama si \u00e8 protratta ed accresciuta nel tempo. Nel corso della loro carriera ventennale, hanno abbracciato con l'utilizzo dell'elettronica pi\u00f9 di un genere musicale, attingendo al pop rock, all'alternative rock e all'indie rock.\nIl termine \"Morcheeba\" vuole significare \"La via della cannabis\" \u00e8 infatti composto da \"MOR\" espressione inglese che indica un genere musicale affine allo smooth jazz nonch\u00e9, letteralmente, la parte centrale della strada (Middle of the Road), e \"cheeba\", nome gergale della cannabis.\nStoria del gruppo.\nFormazione e primi anni (1995-1996).\nA met\u00e0 degli anni novanta i due fratelli Paul e Ross Godfrey, originari di Hythe (Kent), appassionati da diverse influenze musicali (hip hop l'uno e blues, rock e folk l'altro) lasciano la citt\u00e0 di Folkestone e si trasferiscono a Londra.\nNel 1995, dopo aver coprodotto sei tracce per David Byrne (ex Talking Heads) contenute nel suo disco \"Feelings\", ad una festa nel borgo di Greenwich incontrano la cantante britannica Skye Edwards (che in quel periodo faceva la disegnatrice di moda), rimasti stupiti dalla particolare voce della ragazza, decidono di contattarla per formare un nuovo gruppo. Iniziano quindi le prime prove, nel piccolo studio della casa dei gemelli, e subito la triade riuscendo a trovare un'ottima intesa, sceglie come nome della band Morcheeba.\nIl termine \"morcheeba\" vuole significare \"La via della cannabis\": \u00e8 infatti composto da \"MOR\", espressione inglese che indica un genere musicale affine allo smooth jazz nonch\u00e9, letteralmente, la parte centrale della strada (Middle of the Road), e \"cheeba\", nome gergale della cannabis.\nLe prime pubblicazioni (1996-1999).\n Nel 1995 firmano un contratto discografico con la China Records, assumendo anche un manager, Paul Ablett. Dopo alcuni mesi di lavoro, dagli studi di Clapham, a Londra, esce il singolo \"Trigger Hippie\", con un video musicale, a cui segue, il 24 settembre 1996, l'album \"Who Can You Trust?\". Il disco ha un inaspettato successo: rimane al 57\u00ba posto per undici settimane nella classifica inglese e viene lodato sia dal pubblico che dalla critica che apprezza in particolare la voce di Skye mischiata ai suoni dei Godfrey e viene certificato disco d'argento in Regno Unito. Dall'album, vengono estratti altri tre singoli: \"Never an Easy Way\", \"Tape Loop\" e \"The Music That We Hear (Moog Island)\" che amplificano il bacino d'utenza della band, che dopo aver accompagnato Fiona Apple e i Live nei loro tour negli Stati Uniti d'America e in Europa, acquister\u00e0 un nuovo studio e collaborer\u00e0 questa volta come gruppo con David Byrne.\nNel 1998, i Morcheeba, avendo uno studio di registrazione pi\u00f9 professionale, confrontano nuove idee per l'album \"Big Calm\", iniziano la registrazione del disco il giorno di Natale e lo ultimano nella primavera del 1999. L'album, introdotto dal singolo \"The Sea\", vende milioni di copie, raddoppiando il successo ottenuto col precedente album e venendo certificato disco d'oro in Canada mentre disco di platino negli UK e in Francia, vengono quindi pubblicati nuovi singoli: \"Blindfold\", \"Let Me See\" e \"Part of the Process\". Questo porta la band ad entrare nella Top 20 della classifica degli album del Regno Unito classificandosi al 18\u00ba posto per ben centotredici settimane, e a partecipare a numerosi festival e apparizioni, tra cui quella alla Royal Albert Hall di Londra.\nIl successo mondiale con \"Rome Wasn't Built in a Day\" (2000).\nAl rientro in Inghilterra, i tre membri del gruppo decidono di prendersi un periodo di pausa, ma quasi subito dopo cambiano idea e registrano l'album \"Fragments of Freedom\", su cui si dedicano un anno nel loro studio di Clapham. Il disco, pubblicato il 7 agosto 2000, contiene numerosi contaminazioni di vari generi musicali, tra cui disco music, rap e funky, risultando meno malinconico dei precedenti e rimane per trentadue settimane al 6\u00ba posto in classifica, venendo certificato disco d'oro in Regno Unito, disco di platino in Francia, e triplo disco di platino in Italia, tuttavia proprio questo allontanamento dal trip-hop lascia la critica delusa a differenza del pubblico, entusiasta specialmente del singolo \"Rome Wasn't Built in a Day\", che diventa ben presto un hit in tutto mondo, specialmente in Nuova Zelanda e in Italia, dove si piazza nelle prime posizioni delle classifiche. La canzone riceve inoltre, numerosi riconoscimenti e secondo la classifica delle migliori canzoni del 2000 di MTV si trova in quarta posizione, subito dietro \"I'm Outta Love\" di Anastacia, mentre \u00e8 al primo posto nella classifica delle migliori canzoni dell'estate dello stesso anno. Al fortunato singolo, ne seguono altri due: \"Be Yourself\" e \"World Looking In\" che ottengono, tuttavia, minor successo. In seguito, i Morcheeba vengono candidati agli Italian Music Awards come Miglior gruppo internazionale del 2000 per poi esibirsi all'Heineken Jammin' Festival a Imola.\n\"Charango\" e l'abbandono di Skye (2002-2005).\nDopo aver inciso un Back to Mine nel 2001, il 2 luglio 2002 tornano con un nuovo LP dal titolo \"Charango\". A questo lavoro collaborano Nick Ingman (registrazioni orchestrali), Pino Palladino (basso), Kurt Wagner (cantante dei Lambchop), Slick Rick, pioniere dell'hip hop, ed il rapper Pacewon (Outsidaz). Il singolo di lancio, \"Otherwise\", ottiene numerosi passaggi in TV e radio, diventando il singolo pi\u00f9 trasmesso dell'album rispetto ai successivi: \"Way Beyond\" e \"Undress Me Now\". L'album entra nella Top 10 delle classifiche inglesi: si classifica infatti al 7\u00ba posto per undici settimane e diventa uno degli album di maggior successo della band, venendo certificato disco d'oro in Regno Unito, e infatti i Morcheeba ricevono la seconda candidatura agli Italian Music Awards come Miglior gruppo internazionale del 2002. L'anno seguente, duettano con il rapper statunitense Big Daddy Kane in \"What's Your Name\", unico singolo contenuto nel greatest hits, \"Parts of the Process (The Very Best of Morcheeba)\" che riceve un'ottima accoglienza anche dalla critica, riuscendo ad arrivare alla posizione numero 6\u00b0 per dodici settimane nella classifica inglese e ad aggiudicarsi il disco d'oro in Regno Unito. Successivamente, i Morcheeba intraprenderanno il primo tour significativo dal 1998 negli Stati Uniti d'America, con i filmati dei concerti viene creato il primo DVD intitolato \"Morcheeba: From Brixton to Beijing\".\nDopo aver inciso cinque album, nel 2004 Skye, durante una vacanza, riceve una chiamata del manager del gruppo che le comunica la sua espulsione dalla band, a causa di divergenze con il resto dei componenti, cos\u00ec decide di intraprendere una carriera da solista lasciando Paul e Ross alla ricerca di una nuova cantante per il gruppo.\n\"The Antidote\" e \"Dive Deep\" (2005-2008).\n Nella primavera del 2005, precisamente il 9 maggio, il gruppo pubblica il quinto album, \"The Antidote\" supportato dai singoli \"Wonders Never Cease\", \"Lighten Up\" e \"Everybody Loves a Loser\". In questo lavoro, Skye viene sostituita da Daisy Martey, gi\u00e0 vocalist dei Noonday Underground e viene anche cambiata l'etichetta discografica: si passa alla Echo Records. L'album riceve opinioni contrastanti specialmente da parte della critica, in particolare la rivista \"Pitchfork\" contestava la sostituzione di Skye con Daisy Martey scrivendo che \u00e8 come \u00abun'Angela Lansbury che sostituisce una Marilyn Monroe\u00bb, tuttavia l'album si classifica al 7\u00ba posto per quattro settimane nella classifica inglese.\nDaisy Martey per\u00f2 non si esibir\u00e0 mai nei live: sebbene non sia stata estromessa formalmente dal gruppo, a cantare nei tour sar\u00e0 Jody Sternberg, una corista/sassofonista australiana. Non affidandosi pi\u00f9 ad una cantante sola, il cuore della band rimane la coppia di fratelli, permettendo una flessibilit\u00e0 maggiore.\nDopo diversi anni di pausa, il 4 febbraio 2008 il gruppo pubblica l'album \"Dive Deep\", che viene accolto positivamente dal pubblico e dalla critica, arrivando seppur per una sola settimana, al 59\u00ba posto nella classifica inglese. Partecipano come ospiti di questo disco: Thomas Dybdahl, la cantante Judie Tzuke, il cantante e chitarrista Bradley Burgess, il rapper Cool Calm Pete e la cantante francese Manda. Quest'ultima insieme a Burgess seguiranno il gruppo nel tour del 2008. Dall'album vengono estratti due singoli: \"Enjoy the Ride\" e \"Gained the World\" che ottengono numerosi consensi.\nIl ritorno di Skye e gli album \"Blood Like Lemonade\" e \"Head Up High\" (2010-2013).\nNel 2010 Skye incontra casualmente Ross a Londra e cos\u00ec, avendo recuperato i rapporti, a febbraio 2010, ritorna a lavorare con il gruppo e fa il suo ritorno dal vivo in Svizzera il 9 aprile seguente. Il gruppo pubblica cos\u00ec il suo settimo album \"Blood Like Lemonade\" che viene pubblicato il 7 giugno 2010 con la formazione iniziale, dall'album viene estratto il singolo \"Even Though\" e successivamente il singolo \"Blood Like Lemonade\", ottenendo un riscontro positivo dalla critica e dal pubblico.\nIl 14 ottobre 2013 viene pubblicato l'LP \"Head Up High\", anticipato dal singolo \"Gimme Your Love\", anche questo album \u00e8 apprezzato sia dalla critica che dal pubblico seppur mantenendo solo il 99\u00ba posto una sola settimana nella classifica inglese. Per promuovere l'album, la band ha intrapreso un tour mondiale nello stesso anno. Paul per\u00f2 non prende parte ai live dove viene sostituito dal musicista James Anthony.\nLittle Mountain (2014).\nNel 2013 Ross Godfrey fonda il gruppo Little Mountain con Ste Forshaw e Amanda Zamolo. L'anno successivo i tre pubblicheranno un album.\nSkye and Ross (2015-2016).\nIl 7 novembre 2015, i Morcheeba presentano con dei post sulla loro pagina Facebook e Twitter, due inediti del nono album in studio: \"All My Days\" e \"Clear My Mind\". Successivamente, il 9 dicembre, sempre attraverso social network, la band ha confermato l'uscita dell'album prevista nel 2016 annunciando che il disco porter\u00e0 la firma di Skye and Ross in quanto autori dell'album.\nIl 2 settembre 2016 \u00e8 stato pubblicato l'album \"Skye and Ross\".\n\"Blaze Away\" (2018-2020).\nDopo la parentesi Skye and Ross, il 1\u00ba giugno 2018 esce l'album in studio \"Blaze Away\". dal quale sono tratti i singoli Never Undo e l'omonimo Blaze Away.\n\"Blackest Blue (2021)\".\nIl 27 gennaio 2021 pubblicano il singolo \"Sounds of Blue\". Annunciano l'uscita del decimo album in studio \"Blackest Blue\" per il 14 maggio dello stesso anno."}
{"id": "530941", "revid": "7195", "url": "https://it.wikipedia.org/wiki?curid=530941", "title": "Imidacloprid", "text": "L'imidacloprid \u00e8 un insetticida sistemico che fa capo alla classe dei cloronicotinici neonicotinoidi. \u00c8 un composto bis-eterociclico alogenato strutturalmente simile alla nicotina da cui differisce per geometria, dimensione e la presenza di un gruppo nitrilimminico. Pu\u00f2 assumere diverse forme cristalline variando le sue propriet\u00e0 cromatiche e il PF.\nMetodo di azione.\nLa molecola \u00e8 un inibitore irreversibile del recettore nicotinico dell'acetilcolina negli insetti, mentre \u00e8 molto meno attivo su quello dei mammiferi.\nIl termine \"sistemico\" indica che non agisce per contatto, bens\u00ec \u00e8 assorbito dalla pianta ed \u00e8 attivo sugli insetti se questi si alimentano di parti della pianta nel tempo in cui l'insetticida permane nella pianta stessa. Per questo motivo \u00e8 molto importante che il trattamento venga effettuato a fioritura completamente conclusa. La pianta trattata non ha alcun effetto sugli insetti contigui o sulla pianta, se questi non si alimentano di parti della pianta.\nDiffusione.\nDa recenti stime \u00e8 considerato uno dei pi\u00f9 diffusi insetticidi di nuova generazione, ci\u00f2 \u00e8 giustificato dall'amplissimo spettro di azione sugli\ninsetti. \nL'Italia ne ha vietato l'uso all'aperto dal 2008 con divieti temporanei, rinnovati poi a ogni scadenza. Il 27 aprile 2018 la Commissione Europea ha approvato una direttiva per vietarne l'uso all'aperto, applicato anche a Clothianidin e il Tiamethoxam.\nL'Imidacloprid \u00e8 uno dei principi attivi utilizzati nel confezionamento di prodotti per la disinfestazione degli ambienti interni, ad esempio contro le blatte commensali dell'uomo. Il principio attivo \u00e8 ammesso in Endoterapia.\nPermanenza.\nI tempi di permanenza nella pianta variano moltissimo, e dipendono dal metabolismo della pianta, vanno da circa 3 giorni nel carciofo fino a oltre trenta giorni nel albicocco; la presenza decresce progressivamente nel periodo indicato, e dopo tale periodo la sostanza si considera smaltita o non pi\u00f9 attiva. \nTossicit\u00e0.\nHa importanti ripercussioni sulla fauna acquatica in quanto concentrazioni al limite della rivelabilit\u00e0 sono in grado di uccidere diverse specie di crostacei e di alghe. Quindi \u00e8 molto importante evitare l'inquinamento dell'acqua (ruscelli, fiumi, pozze) con l'insetticida. Importante \u00e8 anche la tossicit\u00e0 su diverse specie di volatili.\nSono state effettuate approfondite ricerche riguardo all'effetto dell'imidacloprid sulla moria di api avvenuta nel mondo fra 2008 e 2009, ed \u00e8 risultato essere il principale responsabile di tali fenomeni. Successivamente a questi fatti, insieme ad altri composti neonicotinoidi, dal 2008 sono state introdotte delle restrizioni circa il suo impiego portando ad un bando totale al 2018 per la dimostrata tossicit\u00e0 acuta e cronica su molti apoidei. \nLa rivista \"Nature\", in un suo articolo afferma che l'intossicazione degli uccelli \u00e8 effetto indiretto dell'applicazione dell'insetticida, che si verifica se gli uccelli si alimentano con insetti o semi contaminati.\nUno studio olandese ha registrato un calo annuo del 3,5% nella popolazione di uccelli in una area inquinata dall'Imidacloprid.\nTossicit\u00e0 sull'uomo.\nDa numerosi studi risulta una non rilevabile tossicit\u00e0 sull'uomo a concentrazioni operative normali; questo ha comportato l'uso dei preparati contenenti l'imidacloprid nelle coltivazioni intensive a fine alimentare. \nSono riportati in letteratura solo due casi in tutto il mondo di tossicit\u00e0 sull'uomo, tali casi sono dovuti all'assunzione volontaria di grosse quantit\u00e0 di insetticida a scopo suicida. Questi casi si riferiscono a una sindrome da eccessiva stimolazione simpatica con associate iperglicemia, neutrofilia, agitazione psichica seguita da depressione respiratoria."}
{"id": "530948", "revid": "198277", "url": "https://it.wikipedia.org/wiki?curid=530948", "title": "Ellen Hidding", "text": "Biografia.\nInizia come nuotatrice quando, a 11 anni, viene selezionata da un allenatore che le propone di entrare nella squadra del suo paese. A 14 anni vince i campionati regionali nei 100 metri stile libero. Sempre nei Paesi Bassi, nel 1991 vince un concorso come modella, dove uno dei giurati, rappresentante di un'agenzia di moda di Milano, pochi mesi dopo la chiama in Italia. In Israele \u00e8 testimonial per Tapuzina, una diffusa bibita analcolica, ma \u00e8 in Italia che conquista la notoriet\u00e0. Il suo debutto in TV risale al 1997 con il programma \"Mai dire Gol\", che conduce anche nell'anno seguente insieme ad Alessia Marcuzzi.\nNell'estate del 1999 diventa la valletta di Mike Bongiorno nel programma del sabato sera di Canale 5, \"Momenti di gloria\". Nel gennaio 2000 Ellen conduce il programma giornaliero \"Mai dire Maik\" con al suo fianco Fabio De Luigi e Ugo Dighero. Nel marzo del 2000 ricomincia l'avventura con \"Mai dire Gol\", di cui Ellen \u00e8 protagonista per il terzo anno consecutivo. Nel 2000 anche la radio la vede protagonista con un programma, \"Papaveri e papere\", su RIN-Radio Italia Network, accanto a Marco Baldini. Dopo una breve parentesi nel cast di Zelig, nel maggio 2001 torna a condurre \"Mai dire Maik\" al fianco del Mago Forest. In estate \u00e8 ancora in tv con Alessia Mancini e Gigi Sabani per condurre il programma \"Facce da quiz\", in onda il venerd\u00ec in prima serata.\nNel 2002 passa alla conduzione de \"Lo stivale delle meraviglie\", in onda tutti i sabati mattina su Canale 5. Nel suo curriculum c'\u00e8 anche un'apparizione cinematografica nel film \"Tutti gli uomini del deficiente\" della Gialappa's Band. Dal 2003 al 2005 conduce il programma per bambini \"Ziggie\", in onda il sabato pomeriggio su Italia 1. Interviene spesso nelle trasferte radiofoniche della Gialappa's Band su Radio2 (\"RAI dire Sanremo\", \"RAI dire Gol\"). All'inizio del 2006 affianca Dario Vergassola nel programma di viaggi \"Paese che vai...\", in onda su LA7. Nella stagione 2006/2007 \u00e8 chiamata da Emilio Fede a condurre \"Sipario\", rotocalco del TG4. Nel 2007 conduce su SKY Vivo il reality show \"The bachelor - L'uomo perfetto\". Da settembre 2007 conduce \"E!News Italia\" su E!, canale satellitare di Sky.\nNel 2010 ritorna in tv con un \"Numero zero\", prodotto dagli autori di \"Zelig\", e pubblica, assieme a Stefano Romano, un libro di fiabe per bambini con all'interno 365 racconti dal titolo \"Mamma, mi racconti una storia?\", edito da Leone Editore. Durante l'estate 2012 conduce su La5 il programma sui bambini, \"Girogirobimbo\". Dal 18 dicembre 2012 approda in prima serata su La5 con il programma \"Naturalissima - Speciale Natale\". Dal 2010 conduce inoltre ogni domenica \"Melaverde\" assieme a Edoardo Raspelli e (dal 2019) a Vincenzo Venuto, dapprima su Rete 4 e successivamente (dal 2012) su Canale 5."}
{"id": "530956", "revid": "767487", "url": "https://it.wikipedia.org/wiki?curid=530956", "title": "Scary Movie", "text": "Scary Movie \u00e8 un film parodia del 2000, diretto da Keenen Ivory Wayans e interpretato da Shannon Elizabeth, Anna Faris e Regina Hall.\nIl film, primo capitolo della serie, che trae spunto da importanti film horror e thriller, racconta le vicissitudini di alcuni amici che un anno dopo aver investito un uomo per sbaglio si ritrovano di fronte ad un pericoloso serial killer.\nTrama.\nDrew Decker, una procace studentessa e fotomodella rimasta sola in casa, riceve un'inquietante telefonata da un pazzo mascherato che comincia a minacciarla: la ragazza se lo ritrova davanti armato con un pugnale e, spaventata, comincia a correre in giardino, rimanendo seminuda, fino a quando non viene investita per errore da suo padre e finisce per essere uccisa dallo spietato assassino.\nL'omicidio sar\u00e0 solo il primo di una lunga serie, ma la polizia brancola nel buio, anche perch\u00e9 l'indagine \u00e8 affidata al reparto meno efficiente di cui fa parte anche Doofy Gilmore, un agente mentalmente ritardato e palesemente infantile. Tre amiche (Cindy, Brenda e Buffy) sono convinte che l'assassino si nasconda tra loro e decidono di prevenire a loro modo altre possibili atrocit\u00e0. Cindy pensa che gli omicidi possano essere collegati a un uomo che il gruppo di ragazze aveva ucciso per sbaglio un anno prima durante un incidente stradale con i loro rispettivi ragazzi (Bobby, Ray e Greg) e di cui i sei non avevano fatto parola con nessuno, ma viene ritenuta paranoica dagli altri.\nNel frattempo Gail Hailstrom, giornalista d'assalto senza scrupoli, si occupa del caso aggiungendo confusione a confusione: i suoi tentativi di filmare un omicidio dal vivo dapprima intimoriscono ma successivamente aizzano il killer a una maggiore spietatezza.\nBuffy partecipa ad un concorso di bellezza e, proprio quando sta per esibirsi, vede l'assassino uccidere Greg e urla, ma nessuno le d\u00e0 conto perch\u00e9 pensano che la ragazza stia solo recitando. Buffy, infatti, vince il concorso e crede che il tutto sia uno scherzo organizzato da Greg, ma nonostante ci\u00f2 ne parla con gli amici.\nCindy viene aggredita in casa, ma alla fine riesce a salvarsi chiamando la polizia e costringendo l'assassino a mettersi in fuga. Poco dopo entra dalla finestra il suo fidanzato Bobby che ha in mano una maschera e un coltello, proprio come il killer e la ragazza crede che il responsabile degli omicidi sia proprio quest'ultimo, facendolo cos\u00ec arrestare. Cindy, sconvolta, viene ospitata da Buffy, che, nonostante tutto, continua a crederla paranoica.\nApprofittando del fatto che il padre \u00e8 fuori sede (per la precisione in Colombia a vendere cocaina) Cindy organizza una mega festa in casa sua mettendo in seria difficolt\u00e0 lo psicopatico: se vuole ammazzare ancora, deve necessariamente recarsi nella sua abitazione palesandosi di fronte a tutta quella folla di studenti.\nL'omicida \u00e8, per\u00f2, pi\u00f9 furbo del previsto: a poco a poco fa fuori tutti, tranne Bobby (che viene accoltellato dall'amico in fin di vita Ray). L'assassino per\u00f2 \u00e8 riuscito ancora una volta a dileguarsi.\nNel frattempo Buffy, che rifiuta di recarsi alla festa e preferisce allenarsi, rimasta sola nello spogliatoio, viene sorpresa dal killer e viene uccisa.\nAltre vittime saranno prima Brenda, che verr\u00e0 assassinata dagli spettatori di un cinema, visibilmente irritati dai suoi atteggiamenti maleducati durante la proiezione di un film intitolato \"Shakespeare in love\" e poi suo fratello, Shorty, ucciso, alla fine della tragica festa, da un colpo di pistola da parte di Bobby, diventato psicopatico.\nNelle fasi concitate delle indagini si scopre la clamorosa verit\u00e0: l'assassino \u00e8 Doofy, che fingeva di essere stupido, ma che in realt\u00e0 faceva solo il doppio gioco. Ormai per\u00f2 \u00e8 troppo tardi per arrestarlo: l'uomo infatti \u00e8 scappato insieme a Gail Hailstrom, con cui si \u00e8 da poco messo insieme. Cindy, disperata, comincia ad urlare per la strada e subito dopo viene investita da un'auto.\nIn una scena durante i titoli di coda Shorty rivela di essere sopravvissuto e insieme ai suoi amici deruba un negozio venendo inseguiti dal proprietario con una pistola.\nDistribuzione.\nIl film venne distribuito nelle sale cinematografiche statunitensi dal 7 luglio 2000 ed in quelle italiane dal 10 novembre seguente.\nDVD.\n1\u00aa edizione.\nLa 1\u00aa edizione del DVD \u00e8 uscita nel 2001 ed \u00e8 stata distribuita dalla Buena Vista Home Entertainment e contiene:\n2\u00aa edizione.\nLa 2\u00aa edizione del DVD \u00e8 uscita il 26 dicembre 2011 assieme a quella di \"Scream - Chi urla muore\" ed \u00e8 distribuita dalla Eagle Pictures e contiene:\nAccoglienza.\nIncassi.\nA fronte di un budget di 19 milioni di dollari, il film ne ha incassati globalmente 278 milioni. \nNegli Stati Uniti il film incass\u00f2 42.3 milioni di dollari solo nel primo weekend di programmazione, concludendo con un totale di circa 157 milioni. In Italia il film incass\u00f2 un totale di 5.7 milioni di euro.\nSequel.\nIl film ha avuto quattro sequel: \"Scary Movie 2, Scary Movie 3, Scary Movie 4\" e \"Scary Movie V.\""}
{"id": "530969", "revid": "123678931", "url": "https://it.wikipedia.org/wiki?curid=530969", "title": "Ziggie", "text": "Ziggie \u00e8 stato un programma televisivo per bambini e ragazzi andato in onda dal 2002 al 2005, inizialmente solo al sabato pomeriggio alle ore 17:50, per poi diventare un appuntamento quotidiano (alle ore 17:25) del palinsesto pomeridiano di Italia 1. Visto il suo crescente successo ottenuto, ne \u00e8 stata realizzata anche un'unica edizione rivolta ai pi\u00f9 giovani intitolata Ziggie Show, andata in onda nel 2003 (da luned\u00ec 2 giugno) nella fascia dell'access prime time dal luned\u00ec al sabato alle ore 20:45.\nIl programma.\nStoria.\nIl programma esord\u00ec il 14 dicembre 2002, prima con la conduzione di Roberta Lanfranchi e Giorgio Celli (chiamato con il soprannome di \"Zio Giorgio\") mentre, dal 22 marzo al 7 giugno 2003, sono stati sostituiti da Ellen Hidding e Alessandro Cattelan con la partecipazione del mago Walter Rolfo. Luca Bottale era la voce fuori campo del programma.\nStrutturazione.\n\"Ziggie\" era il nome del pupazzo con le sembianze di un dinosauro chiamato \"Zigosauro\" (che proveniva dall'isola di Komodo), ed era realizzato da Walter Marinello, animato da Marco Merlini e doppiato da Simone D'Andrea; esso interagiva insieme ai conduttori all'interno di una sorta di sitcom che, informando e divertendo, miscelava contenuti educativi e intrattenimento. Solo nella terza ed ultima edizione, furono introdotti due nuovi pupazzi: le piantine Nadine e Letizia (entrambe doppiate da Debora Magnaghi).\nNel corso del programma, venivano proposti: esperimenti scientifici (realizzati con la consulenza del Museo Nazionale della Scienza e della Tecnologia \"Leonardo da Vinci\" di Milano), filmati sugli animali e la natura, documentari della BBC e, soprattutto, ci fu la prima visione dell'unico cartone animato trasmesso al suo interno, dal titolo \"La famiglia dei perch\u00e9\".\nSpazio poi all'arte del bricolage per imparare a costruire oggetti utilizzando colla, cartoncini e colori. Inoltre c'erano ricette di cucina, lezioni d'inglese, musica e ballo."}
{"id": "530979", "revid": "64495376", "url": "https://it.wikipedia.org/wiki?curid=530979", "title": "Serie di Maclaurin", "text": ""}
{"id": "530981", "revid": "921573", "url": "https://it.wikipedia.org/wiki?curid=530981", "title": "Mikl\u00f3s R\u00f3zsa", "text": "\u00c8 stato uno dei pi\u00f9 grandi compositori di colonne sonore cinematografiche. Sue sono le musiche legate alle pi\u00f9 grandi produzioni hollywoodiane nel periodo che va dalla met\u00e0 degli anni quaranta ai primi anni ottanta.\nBiografia.\nI primi anni e l'adolescenza.\nMikl\u00f3s R\u00f3zsa nasce in una famiglia della borghesia ungherese, da padre industriale e da madre insegnante di pianoforte. Sin dalla giovane et\u00e0 viene avviato agli studi musicali dalla madre pianista, e gi\u00e0 all'et\u00e0 di sei anni era considerato un pianista prodigio. Prima del raggiungimento dei dieci anni inizia attivit\u00e0 concertistica riscuotendo notevole successo. Completati gli studi decide di iscriversi al Conservatorio di Budapest incontrando per\u00f2 difficolt\u00e0 in seno alla famiglia. Si trasferisce a Lipsia per studiare chimica per seguire il desiderio del padre, ma ben presto desiste per iscriversi al Conservatorio di questa citt\u00e0. Qui segue un corso completo di studi con Herrmann Grabner laureandosi a pieni voti. Si perfeziona poi con Zolt\u00e1n Kodaly e B\u00e9la Bart\u00f3k.\nI primi passi nell'attivit\u00e0 di musicista.\nNonostante la sua bravura, i primi anni di attivit\u00e0 in patria non gli consentono di sfondare e decide quindi di andare a Parigi dove il fervore dell'attivit\u00e0 musicale pu\u00f2 dare grandi possibilit\u00e0 di incontro con altri musicisti.\nLa sua decisione si rivela subito indovinata. Egli inizia a comporre musica classica sia in forma solistica che sinfonica ottenendo subito un grande successo con il Ballet Hungarian. Visti i primi successi, viene invitato a Londra nel 1935 per dirigere il teatro \"Duke's of York\".\nQui, proseguendo l'attivit\u00e0 di direttore d'orchestra e di solista di violino, ha l'opportunit\u00e0 di scrivere altra musica e di incontrare molte persone influenti che faranno la sua fortuna.\nA Londra, infatti, incontra il regista Jacques Feyder che gli propone di scrivere le musiche per il film \"Knight whitout armor\". R\u00f3zsa, che non ha alcuna esperienza in questo genere musicale, accetta anche se poco convinto. Il lavoro risulta per\u00f2 migliore di ogni sua pi\u00f9 rosea aspettativa e costituisce l'inizio di una carriera che andr\u00e0 avanti per circa cinquanta anni.\nLa sua prima produzione.\nI primi lavori si riferiscono a commedie che non sono molto consone al modo di sentire dell'autore e risentono, pertanto, di una certa mancanza di ispirazione. Soltanto quando gli proporranno dei film del genere avventuroso, emerger\u00e0 l'estro e il virtuosismo del grande compositore, che far\u00e0 assurgere la musica da film alle vette massime della musica immortale. Prima di lui soltanto due autori, Max Steiner e Erich Wolfgang Korngold avevano usato lo stile classico nella musica da film ma non erano riusciti a farla assurgere ai livelli ai quali la porter\u00e0 Mikl\u00f3s R\u00f3zsa. Alcuni esempi di questi film sono \"Le quattro piume\" e \"Il ladro di Bagdad\".\nNel 1942 gli vengono commissionate le musiche per il film \"Il libro della giungla\" ed egli ne scrive un poema sinfonico dove la voce di ogni animale \u00e8 abbinata ad uno strumento musicale. Il risultato \u00e8 entusiasmante e anche per merito delle musiche il film rimarr\u00e0 un classico del genere.\nIl periodo di Hollywood.\nAlla vigilia della seconda guerra mondiale, R\u00f3zsa, avendo ormai deciso di considerare la scrittura di musiche da film quale sua attivit\u00e0 principale, si trasferisce definitivamente negli Stati Uniti. Qui incontra il produttore e regista Billy Wilder che gli dar\u00e0 la possibilit\u00e0 di affermarsi quale uno dei pi\u00f9 grandi scrittori di musica per il cinema negli anni d'oro di Hollywood.\nNel corso della collaborazione con Wilder, durata a pi\u00f9 riprese per oltre un quarantennio, scriver\u00e0 per lui le musiche dei film \"La fiamma del peccato\" (1944), \"Giorni perduti\" (1945) e \"Fedora\" (1978).\nDurante gli anni quaranta contribuisce al successo del \" gangster movie \" e del \"noir\", conquistando un Oscar per le musiche di \"Io ti salver\u00f2\" (1945) di Alfred Hitchcock. Altri film del genere che ottennero grande successo furono \"I gangsters\" (1946), \"Lo strano amore di Marta Ivers\" (1946), \"Forza bruta\" (1947), \"La citt\u00e0 nuda\" (1948) e \"Giungla d'asfalto\" (1950) di John Huston. Nel 1948 conquista il secondo premio Oscar per il film \"Doppia vita\" (1947) diretto da George Cukor.\nNei primi anni cinquanta, il passaggio alla Metro Goldwyn Mayer coincide con l'inizio di un decennio d'oro per il kolossal di genere storico, e di conseguenza per la produzione rozsiana. A questo genere appartengono le musiche di \"Quo vadis?\" (1951), \"Ivanhoe\" (1952), \"Gli avventurieri di Plymouth\" (1952), \"Giulio Cesare\" (1953), \"I cavalieri della tavola rotonda\" (1953), \"La regina vergine\" (1953), \"La valle dei re\" (1954), \"Ben-Hur\" (1959), che gli fa vincere il terzo premio Oscar, \"El Cid\" (1961), \"Il Re dei Re\" (1961), \"Sodoma e Gomorra\" (1962).\nDopo questo frenetico periodo creativo, il compositore sembra voler tornare alla scrittura dell'amata musica classica e pertanto rallenta la sua produzione di musica per il cinema. Ma nonostante tutto realizzer\u00e0 ancora le musiche di film importanti quali \"I berretti verdi\" (1968), \"Vita privata di Sherlock Holmes\" (1970), \"Providence\" (1977) e \"La cruna dell'ago\" (1981).\nNell'ultimo decennio della sua vita si dedicher\u00e0 definitivamente alla scrittura di musica classica che, seppure meno conosciuta, costituisce buona parte della sua produzione musicale.\nNel 1984 avviene la prima esecuzione assoluta nella Carnegie Music Hall di Pittsburgh del Concerto per viola e orchestra di sua composizione diretta da Andr\u00e9 Previn con Pinchas Zukerman."}
{"id": "530990", "revid": "1442080", "url": "https://it.wikipedia.org/wiki?curid=530990", "title": "Frankenstein (programma televisivo)", "text": "Frankenstein \u00e8 stato un programma televisivo italiano andato in onda per dieci puntate, dal 27 marzo al 29 maggio 2006 in seconda serata su Italia 1, condotto da Fabio Canino.\nIl programma.\nAppartiene al filone dei reality di \"gender swap\", un programma che permette alle persone di cambiare totalmente identit\u00e0. Si tratta di un nuovo genere televisivo che oltreoceano ha gi\u00e0 riscosso un enorme successo e da cui sono nati diversi e interessanti spin-off che hanno attirato l'attenzione di pubblico e critica.\nIn Italia il cuore della trasmissione \u00e8 centrato sul percorso compiuto dal protagonista dell'episodio che desidera essere trasformate e cambiare temporaneamente identit\u00e0 (aspetto, et\u00e0, sesso...).\nIn ogni puntata un candidato si rivolgeva a \"Frankenstein\" ed illustrava la sua storia di vita, i risvolti curiosi, drammatici o divertenti che lo spingono a volere cambiare il proprio essere per capire meglio, per poter modificare punto di vista, per acquisire sicurezza o per semplice curiosit\u00e0. Ciascun candidato ha motivazioni di trasformazione diverse ed esigenze specifiche.\nUn cast di professionisti assiste il conduttore a preparare il candidato per il suo cambiamento. Alcuni sono ricorrenti:\nAl termine della puntata, ove vengono riassunti i punti cruciali della preparazione, il protagonista doveva affrontare la \"prova\", ovvero il cimentarsi nei nuovi panni nella situazione desiderata. Il cast a tale fine si organizza (e organizza) la preparazione della situazione lasciando al protagonista il ruolo di gestire autonomamente la propria sfida. Spesso tale prova impone di interagire o presentarsi in ambienti famigliari o tra gente conosciuta nei suoi nuovi panni, dimostrando di essere riuscito a simulare la nuova identit\u00e0.\nMolteplici le tematiche trattate, rivalse sociali, rapporto padre figlio, relazioni sentimentali e affettive in genere.\nGli autori erano Claudio Canepari, Mariano Cirino, Luca Mayenza.\nIl programma ha ottenuto uno share del 13-14%."}
{"id": "530992", "revid": "1318658", "url": "https://it.wikipedia.org/wiki?curid=530992", "title": "On the Road (programma televisivo)", "text": "On the Road \u00e8 stato un programma televisivo trasmesso nella seconda serata estiva di Italia 1 dal 2004 al 2005, a met\u00e0 strada tra reality show e documentario.\nIl programma.\nBasato sul format statunitense della FOX \"The Simple Life\", il programma vedeva come protagonisti alcuni personaggi televisivi inviati a esplorare alcuni stati stranieri.\nLa prima stagione del programma inizia a luglio 2004, la domenica in seconda serata e narra le avventura dalla coppia del \"Grande Fratello\" Pasquale Laricchia e Victoria Pennington in giro per il Texas. Dato il successo della prima stagione, viene deciso di proporne un'altra con delle novit\u00e0: la met\u00e0 \u00e8 la Spagna e i protagonisti sono due coppie: una, Alessia Fabiani e Mascia Ferri, l'altra, Giada De Blanck e Alessia Ventura e va in onda sempre in seconda serata, ma di venerd\u00ec. Nell'estate successiva viene riproposto sempre con due coppie: una composta da Alessandra Pierelli e Sara Tommasi e l'altra dalla ex-letterina Ludmilla Radchenko e l'ex-GF Carolina Marconi. In questa edizione la destinazione \u00e8 la Florida e le due coppie erano spiate dai tronisti Diego Conte e Francesco Lucchi e dalla modella Charlotte Crona. I collegamenti erano gestiti da DJ Ringo che, assieme ad un gruppo di altre ragazze (Francesca D'Auria, Francesca De Rose, Francesca Martinez), mostrava alcuni luoghi del Molise.\n\"Disconnessi On the Road\".\nDal 23 settembre al 23 ottobre 2020 viene trasmesso in seconda serata su Italia 1 il programma \"Disconessi On the Road\", idealmente una nuova edizione del programma in cui Paolo Ciavarro, Paola Di Benedetto e Giulia Salemi compiono un viaggio avventuroso alla scoperta di vari luoghi d'Italia."}
{"id": "530993", "revid": "767487", "url": "https://it.wikipedia.org/wiki?curid=530993", "title": "Rohrbachgraben", "text": "Rohrbachgraben (toponimo tedesco) \u00e8 un comune svizzero di 397 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nTra le frazioni e le localit\u00e0 di Rohrbachgraben figurano:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "530996", "revid": "1919059", "url": "https://it.wikipedia.org/wiki?curid=530996", "title": "Radio CORA", "text": "Radio CORA (acronimo per COmmissione RAdio) fu un'emittente clandestina, creata del Partito d'Azione e gestita da membri del Servizio Informazioni denominato \"i\" , che dal gennaio al giugno 1944 mantenne i contatti tra la Resistenza toscana e i comandi alleati.\nFin dall'ottobre del \u201943, il Comando di Giustizia e Libert\u00e0, affid\u00f2 al Maggiore Flamini (in codice \"SIEPI\") l\u2019incarico di organizzare il Servizio di Informazione Militare con l\u2019aiuto del Comandante Giuliano Calcini (in codice \"NELSON\") : le notizie raccolte dagli informatori, venivano vagliate e riassunte e comunicate settimanalmente ai Comandi interessati. Grazie al Capitano Piccagli, all'Avvocato Bocci e ai loro collaboratori, il Servizio Informazioni riusc\u00ec a dotarsi di una prima Radio ricetrasmittente e pot\u00e9 comunicare quotidianamente con gli Alleati. \nL\u2019organizzazione e la vicenda, \u00e8 bene riassunta in questo rapporto su Nelson (a Capo anche del Servizio \"i 3\") redatto nel '46, dal Comandante della Prima Divisione Partigiana Athos Albertoni \nFondazione.\nIdeatori dell'iniziativa furono un gruppo di giovani comprendenti Carlo Ludovico Ragghianti, Enrico Bocci, Pippo Codignola, Enzo Enriques Agnoletti che poterono contare sull'appoggio di una ventina di collaboratori. Fra i fondatori, vi fu anche Giuliano Calcini che, fuggito alla retata di Piazza D'Azeglio, da solo continu\u00f2 il Servizio Informazione Co.Ra, fino alla liberazione di Firenze. Vi fu pure Carlo Ballario che scamp\u00f2 a sua volta dalla retata in quanto si trovava fortuitamente in ospedale con Giovanna Sansughi, che sarebbe poi divenuta sua moglie nel 1946.\nL'attivit\u00e0 della radio clandestina, che si curava di trasmettere informazioni sulle attivit\u00e0 dei tedeschi a Firenze ai comandi alleati e di richiedere aiuti per i partigiani, fu talmente importante che il 2 giugno 1944 gli alleati paracadutarono nel Pratese alcuni loro uomini per dare man forte alla radio.\nLe trasmissioni iniziarono a fine gennaio/inizi febbraio 1944 dalla prima sede della radio clandestina in piazza Indipendenza e si protrassero fino alla liberazione; la sede fu ripetutamente spostata per sfuggire alla caccia di tedeschi e repubblichini.\nLa retata tedesca.\nL'ultima sede di Radio CORA, prima degli arresti, fu in uno stabile di piazza d'Azeglio dove i tedeschi irruppero il 7 giugno 1944: un giovane speaker, Luigi Morandi, tent\u00f2 un'estrema difesa e riusc\u00ec ad uccidere un giovane soldato tedesco, prima di essere ferito a morte.\nNell'ambito della retata vennero arrestati altri collaboratori: Enrico Bocci, Carlo Campolmi, Maria Luigia Guaita, Giuseppe Cusmano, Gianfranco Desiderio Gilardini (detto \"Franco\") e Gilda Larocca. Il capitano dell'Aeronautica Italo Piccagli si consegn\u00f2 spontaneamente ai repubblichini, sperando di scagionare gli altri \nL'esecuzione.\nNei giorni successivi Italo Piccagli e quattro dei soldati alleati che erano stati paracadutati vennero portati vicino al torrente Terzolle in localit\u00e0 Cercina (una frazione collinare di Sesto Fiorentino) e fucilati assieme alla partigiana Anna Maria Enriques Agnoletti e ad un partigiano cecoslovacco.\nEnrico Bocci, insieme ad altri componenti del gruppo, furono prima portati a Villa Triste per essere torturati dagli uomini della \"Banda Carit\u00e0\". Il corpo di Bocci non fu mai ritrovato. Gilda Larocca, Gianfranco Gilardini e Maria Luigia Guaita riuscirono a scappare dal treno e ad evitare la deportazione nei lager in Germania.\nIl Servizio prosegue.\nDa un rapporto informativo di Giustizia e Libert\u00e0: \" [...] \"Il 3_2_44 in seguito all'arresto del comandante Flamini il compagno Calcini si trov\u00f2 per circa un mese solo a sostenere il servizio che pur tuttavia egli riusc\u00ec regolarmente a far funzionare\".[...]\"\nOnorificenze.\nEnrico Bocci, Italo Piccagli, Luigi Morandi e Anna Maria Enriques Agnoletti, furono insigniti della Medaglia d'Oro al valor militare alla memoria; un monumento fu eretto a Cercina per ricordare le vittime. \nGiuliano Calcini, fu insignito della medaglia d'Argento al V.M. per il ruolo che assunse in questa vicenda e per quella relativa alla difesa delle Officine Galileo."}
{"id": "531003", "revid": "110157", "url": "https://it.wikipedia.org/wiki?curid=531003", "title": "Ursenbach", "text": "Ursenbach (toponimo tedesco) \u00e8 un comune svizzero di 905 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nNel 1888 e nel 1889 le localit\u00e0 di Richisberg, fino ad allora frazione di Oeschenbach, e di L\u00fcnisberg, fino ad allora exclave di Wynigen, furono assegnate al comune di Ursenbach, il quale a sua volta negli stessi anni cedette Hubberg a D\u00fcrrenroth e a Walterswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni e le localit\u00e0 di Ursenbach sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "531004", "revid": "219110", "url": "https://it.wikipedia.org/wiki?curid=531004", "title": "Valori standard resistori", "text": "I valori standard o normalizzati per i resistori sono stabiliti in base alla norma IEC 60063, che fissa delle tabelle da utilizzare a seconda della tolleranza (valide anche per i condensatori).\nIn base ad essa si pu\u00f2 conoscere quali valori di resistori sono disponibili in commercio.\nLe serie.\nA seconda della tolleranza garantita la norma IEC 60063 definisce diverse serie: E6 con tolleranza 20%, E12 con tolleranza 10%, E24 con tolleranza 5%, E48 con tolleranza 2%, E96 con tolleranza 1%, e infine la E192 (la pi\u00f9 precisa) con tolleranza 0,5%.\nPer esempio la tabella E12 prevede resistori catalogati come segue:\n 10 12 15 18 22 27 33 39 47 56 68 82\n\u00c8 sufficiente moltiplicare questi valori per 0,1 1 10 100 1000 ecc. per ottenere i valori delle resistenze in commercio. \nQuindi, se il venditore dichiara di avere disponibile la serie E12, non avr\u00e0 una resistenza da 1274 \u03a9, ma neanche da 1300 \u03a9 o da 1400 \u03a9: esistono solo da 1200 \u03a9 (1,2 x 1000) o 1500 \u03a9 (1,5 x 1000).\nAltro esempio. La serie E6 (per resistori con tolleranza del 20%) consente sei valori: 10, 15, 22, 33, 47, 68. Questo significa che i valori di questa serie possono essere multipli di 10. Ad esempio valori che si trovano in commercio sono: 0,47 \u03a9, 4,7 \u03a9, 47 \u03a9, 470 \u03a9, 4,7 k\u03a9, 47 k\u03a9, 470 k\u03a9, e cos\u00ec via. La tabella con i valori catalogati per le diverse serie \u00e8 la seguente:\n E6 (20%): 10 15 22 33 47 68\n E12 (10%): 10 12 15 18 22 27 33 39 47 56 68 82\n E24 ( 5%): 10 11 12 13 15 16 18 20 22 24 27 30\n 33 36 39 43 47 51 56 62 68 75 82 91\n E48 ( 2%): 100 105 110 115 121 127 133 140\n 147 154 162 169 178 187 196 205\n 215 226 237 249 261 274 287 301\n 316 332 348 365 383 402 422 442\n 464 487 511 536 562 590 619 649\n 681 715 750 787 825 866 909 953\n E96 ( 1%): 100 102 105 107 110 113 115 118\n 121 124 127 130 133 137 140 143\n 147 150 154 158 162 165 169 174\n 178 182 187 191 196 200 205 210\n 215 221 226 232 237 243 249 255\n 261 267 274 280 287 294 301 309\n 316 324 332 340 348 357 365 374\n 383 392 402 412 422 432 442 453\n 464 475 487 499 511 523 536 549\n 562 576 590 604 619 634 649 665\n 681 698 715 732 750 768 787 806\n 825 845 866 887 909 931 953 976\n E192 (0,5%):100 101 102 104 105 106 107 109\n 110 111 113 114 115 117 118 120 \n 121 123 124 126 127 129 130 132 \n 133 135 137 138 140 142 143 145 \n 147 149 150 152 154 156 158 160 \n 162 164 165 167 169 172 174 176 \n 178 180 182 184 187 189 191 193 \n 196 198 200 203 205 208 210 213 \n 215 218 221 223 226 229 232 234 \n 237 240 243 246 249 252 255 258 \n 261 264 267 271 274 277 280 284 \n 287 291 294 298 301 305 309 312 \n 316 320 324 328 332 336 340 344 \n 348 352 357 361 365 370 374 379 \n 383 388 392 397 402 407 412 417 \n 422 427 432 437 442 448 453 459 \n 464 470 475 481 487 493 499 505 \n 511 517 523 530 536 542 549 556 \n 562 569 576 583 590 597 604 612 \n 619 626 634 642 649 657 665 673 \n 681 690 698 706 715 723 732 741 \n 750 759 768 777 787 796 806 816 \n 825 835 845 856 866 876 887 898 \n 909 919 931 942 953 965 976 988\n\u00c8 da notare che la serie E192 \u00e8 usata anche per resistori con tolleranza dello 0,25% e 0,1% .\nConsiderazioni teoriche.\nI valori delle singole serie (derivati dalla serie di R\u00e9nard) sono ottenuti dalla progressione geometrica:\nDove \"r\" \u2260 0 \u00e8 la ragione ed \"a\" \u00e8 un \"fattore di scala\" che viene posto uguale a 1.\nLa ragione ed il termine \"Nesimo\" risultano (\"n\" va incrementato a partire da \"0\" fino a \"k-1\"):\nIl valore \"k\" varia a seconda della serie: per la E6 \"k\"=6, per la E12 \"k\"=12, ecc.\nGrazie a questa scelta, se si sostituisce un componente di valore qualsiasi con uno del valore standard pi\u00f9 vicino, si commette un errore relativo massimo inferiore alla tolleranza della serie scelta.\nEsempio. Serie E6, tolleranza 20%\nConsiderando due 'casi limite' di resistenza desiderata da 18\u03a9 e 19\u03a9. Si ottengono i seguenti risultati:\nValore preciso: 18\u03a9\nValore nominale scelto: 15\u03a9\nErrore: 20%\nValore preciso: 19\u03a9\nValore nominale scelto : 22\u03a9\nErrore: 16%\nCome si vede l'errore commesso \u00e8 pari, nel caso peggiore, alla tolleranza della serie E6."}
{"id": "531006", "revid": "339392", "url": "https://it.wikipedia.org/wiki?curid=531006", "title": "Conte di Olivares", "text": ""}
{"id": "531008", "revid": "110157", "url": "https://it.wikipedia.org/wiki?curid=531008", "title": "R\u00fcegsau", "text": "R\u00fcegsau (toponimo tedesco) \u00e8 un comune svizzero di 3\u00a0256 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nR\u00fcegsau \u00e8 servito dalla stazione di Hasle-R\u00fcegsau sulle ferrovie Emmentalbahn e Burgdorf-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "531015", "revid": "834", "url": "https://it.wikipedia.org/wiki?curid=531015", "title": "Franklin (fisica)", "text": ""}
{"id": "531016", "revid": "298055", "url": "https://it.wikipedia.org/wiki?curid=531016", "title": "Angeline Fowl", "text": ""}
{"id": "531020", "revid": "486946", "url": "https://it.wikipedia.org/wiki?curid=531020", "title": "Artemis Fowl Jr", "text": ""}
{"id": "531021", "revid": "994818", "url": "https://it.wikipedia.org/wiki?curid=531021", "title": "Tamara Don\u00e0", "text": "Biografia.\nTamara Don\u00e0 inizi\u00f2 recitando in spot pubblicitari e successivamente passando agli sceneggiati tv (per le reti italiane, svizzere e francesi), tra cui \"Vita coi figli\" (1991).\nNel 1995 fu in \"Mollo tutto\" di Jos\u00e9 Mar\u00eda S\u00e1nchez.\nIn seguito si mise in luce come inviata in rotocalchi televisivi di Italia 1 dedicati ai giovani, come \"Village\", \"Planet\" e \"Fuego!\", di cui fu conduttrice con la collaborazione di Francesca Fogar.\nNel 1999 condusse \"Night Express\" e \"Target\", uno dei rotocalchi pi\u00f9 seguiti nelle reti Mediaset.\nNel 2000 fu a Rai 2 alla conduzione di \"Shout\": durante la trasmissione, in cui alcuni studenti delle scuole superiori potevano gridare ci\u00f2 che volevano, un padre si sent\u00ec oltraggiato da ci\u00f2 che era stato detto dalla figlia e querel\u00f2 la presentatrice per diffamazione, ma il processo si concluse con una prescrizione. Il 2001 ha segnato il passaggio a LA7, dove Don\u00e0 ha condotto il game-show \"Il labirinto\". L'anno dopo la conduttrice \u00e8 stata impegnata alla radio su Radio Italia Network, ogni domenica mattina per presentare la trasmissione radiofonica \"Domenica Rin\", e tutti i giorni su LA7 per un nuovo programma, \"Trend\", dedicato alle mode del momento. Come attrice, nello stesso anno ha partecipato alla IV rassegna di \"Teatro e Archeologia\", organizzata a Velleia Romana (Lugagnano Val d'Arda, PC) recitando la parte di Giocasta nel dramma \"Edipus\" di Seneca.\nIl 2003 l'ha vista di nuovo nelle vesti di attrice nella rappresentazione teatrale de \"La Venexiana\" diretta da Beppe Arena. Dal 2004 al 2007 conduce il programma di gossip \"E! News Italia\" in onda sul canale satellitare E! Entertainment, mentre dal 2005 \u00e8 tornata in radio nella rinnovata R101 con il programma quotidiano \"La ricarica\". Nel 2008 su Sky conduce Sky Cine News. Dal 16 aprile 2012 conduce il programma televisivo di make-up \"Che trucco!\".\nA settembre 2015, durante la 72\u00aa Mostra Internazionale d'arte Cinematografica di Venezia ha condotto \"Venice Today\", format in onda su Iris in collaborazione con \"Grazia\" e \"Shiseido\" nel quale ha raccontato la mostra del cinema dal punto di vista del beauty e della moda. A dicembre 2015 \u00e8 in onda su laeffe con \"Hashtag\", talk show realizzato in collaborazione con \"ENI\" nel quale Tamara intervista personalit\u00e0 del mondo della ricerca scientifica, della cultura, dell\u2019arte, dello sport e dello spettacolo.\nNel 2016 ritorna a Venezia in occasione della 73\u00aa Mostra Internazionale d'arte Cinematografica di Venezia per condurre \"Venice Lounge\" in onda su Iris e La5, e nel 2017, Tamara si dedica maggiormente all'attivit\u00e0 di mamma, accrescendo nel frattempo la sua presenza sui social media e in TV come ospite in alcune trasmissioni come \"Caduta Libera\" su Canale 5. Durante il corso dell'anno, continua la collaborazione con AzimutTV e torna alla kermesse veneziana con \"Shiseido\" e \"Venice Lounge\".\nDurante i primi mesi del 2018, la vedono impegnata in campagne sociali in collaborazione con Fondazione Umberto Veronesi, ed \u00e9 testimonial della campagna web \"Donne in Gamba\"; per l'estate, dello stesso anno Tamara decide di fare il suo come-back radiofonico e per la prima volta \u00e9 ai microfoni di \"Rai Radio 2\", con il programma serale, \"Sere D'Estate\" in compagnia dello speaker Andrea Santanastasio. Grazie alla sua conduzione spigliata e vivace, Tamara Don\u00e0 conquista il pubblico di Rai Radio 2 e viene confermata anche per la stagione invernale. Questa volta viene affiancata dalla voce di Gianluca Gazzoli per la conduzione di \"Quelli che... A Radio 2\", spin-off radiofonico dello storico programma TV \"Quelli che il Calcio\". Nel frattempo, sempre sulle onde di Rai Radio 2, ha condotto le due serate speciali di Sanremo Giovani insieme a Melissa Greta Marchetto anticipando il Festival di Sanremo 2019.\nA fine anno, conduce da sola gli speciali natalizi di Rai Radio 2, dal titolo \"Quelli che... A Natale\", per poi tornare con la stagione regolare durante i weekend con \"Quelli che... A Radio 2\", di nuovo in compagnia di Santanastaso, fino alla primavera 2019.\nConduce in coppia con Guido Bagatta e, dal 10 gennaio 2022 , con Giancarlo Cattaneo, il programma Take it easy in drive time su Radio Monte Carlo "}
{"id": "531026", "revid": "123112736", "url": "https://it.wikipedia.org/wiki?curid=531026", "title": "Bartolomeo Vivarini", "text": "Biografia.\nInizi\u00f2 a lavorare insieme al fratello maggiore Antonio Vivarini attorno agli anni cinquanta del Quattrocento. \u00c8 dibattuto se abbia seguito il fratello e il cognato Giovanni d\u2019Alemagna a Padova durante i lavori nella Cappella Ovetari, dove avrebbe conosciuto Andrea Mantegna, dalla cui arte fu profondamente influenzato.\nAl 1450 risale il maestoso polittico, in dodici scomparti, commissionato da papa Nicol\u00f2 V per l\u2019altare della chiesa della Certosa di Bologna, datato e firmato da entrambi i fratelli nell'iscrizione sulla cornice sotto il gradino del trono della Vergine. I critici ritengono di mano di Antonio le figure ancora legate alla tradizione del gotico internazionale, mentre a Bartolomeo l'introduzione delle novit\u00e0 formali e spaziali del rinascimento. \nLa prima opera nota che Bartolomeo firma da solo \u00e8 il \"San Giovanni da Capestrano\", che reca: \"OPUS BARTHOLOMEI. VIVARINI. DE MVRANO. 1459\"., dipinta per Gagliano Aterno, oggi al Louvre. Essa ritrae un santo francescano; alla committenza dell'ordine dei Francescani Osservanti infatti sar\u00e0 dovuta la maggioranza delle opere della bottega muranese dei Vivarini. Le commissioni francescane non arrivarono solo dalla laguna, come i due trittici per Santa Maria Gloriosa dei Frari, ma da tutto l'Adriatico, come ad esempio il \"Polittico di san Bernardino\" per il convento di Sant'Eufemia sull'isola di Arbe, o il \"Polittico di Morano Calabro.\" La sua presenza \u00e8 attestata anche a Capua con il dipinto dell\"'Ecce Homo,\" parte di polittico poi smembrato\",\" conservato presso il Museo campano.\nLa \"Sacra conversazione\", dipinta per il convento degli Osservanti di Bari nel 1465, custodita nella Galleria di Capodimonte, \u00e8 ritenuta la prima pala d'altare a campo unificato del Rinascimento veneziano, senza pi\u00f9 la suddivisione in scomparti tipica dei polittici. In un paesaggio aperto \u00e8 rappresentata la sacra conversazione della \"Pala della certosa di Padova\", oggi a Lussingrande, mentre in un hortus conclusus sono racchiusi i personaggi della \"Sacra Conversazione\" della Basilica di San Nicola a Bari. Nel 1474 firma da solo il \"Trittico di San Marco\" della \"Cappella Corner\" in Santa Maria Gloriosa dei Frari, il gusto mantegnesco \u00e8 evidente nella resa dei dettagli del trono rinascimentale e dei festoni di frutta.\nNel corso di oltre quarant'anni di carriera pittorica, attiva soprattutto a Venezia e nei suoi domini, rimase sempre legato allo stile di Andrea Mantegna e degli squarcioneschi, caratterizzato da figure nette e scolpite, dettagli anatomici minuziosamente descritti a contorni netti, anatomie statuarie e colori intensi e traslucidi, ovvero l'opposto della contemporanea ricerca atmosferica e tonale di Giovanni Bellini. Uno degli esempi pi\u00f9 alti del suo stile estremo si pu\u00f2 vedere nel \"Polittico di Torre Boldone\", detto anche \"trittico di S. Martino\" datato 1491 e conservato a Bergamo in Accademia Carrara.\nOpere.\nCon Antonio Vivarini:\nContemporaneamente realizz\u00f2 autonomamente: \nAgli anni Settanta del secolo risale l'apice della maturit\u00e0 artistica di Bartolomeo che realizza grandi polittici per le chiese di Venezia:\nUn maggior apporto della bottega caratterizza le opere successive:"}
{"id": "531030", "revid": "830939", "url": "https://it.wikipedia.org/wiki?curid=531030", "title": "Renzo Berti", "text": "Biografia.\nLaureato in medicina e chirurgia e specializzato in Igiene e Medicina Preventiva, dal 1990 \u00e8 dirigente medico dell'Azienda Usl 3 di Pistoia, operante dal febbraio 2014 presso la Regione Toscana in qualit\u00e0 di responsabile regionale del piano straordinario per il lavoro sicuro. All'inizio degli anni ottanta ha fondato il circolo di cultura cinematografica Joris Ivens di cui \u00e8 stato Presidente fino al 1984. Ha ricoperto la carica di presidente dell'Associazione Teatrale Pistoiese dal 1996 al 2002.\nNel 1984 \u00e8 divenuto Presidente dell'ARCI di Pistoia, carica dalla quale si \u00e8 dimesso nel 1985 quando \u00e8 stato eletto consigliere comunale nel comune di Pistoia per il Partito Comunista Italiano.\nDal 1985 al 1990 \u00e8 stato assessore al comune di Pistoia con le deleghe al Decentramento, Informazione e poi Politiche sociali, Istruzione ed Educazione.\nNel 1990 \u00e8 stato rieletto in Consiglio Comunale e per alcuni mesi \u00e8 stato assessore con deleghe allo Sport, Traffico, Polizia Municipale, Servizi Sociali, Edilizia Residenziale.\nNell'ottobre del 1990, in seguito all'assunzione alla USL di Pistoia, si \u00e8 dimesso dall'incarico di assessore proseguendo il suo impegno come consigliere comunale e poi come Capogruppo del Partito Democratico della Sinistra fino al 1994.\nAlle elezioni comunali del 27 e 28 maggio 2002 \u00e8 stato eletto sindaco di Pistoia al primo turno con il 62,4% dei voti. \u00c8 stato riconfermato sindaco nel 2007 (al ballottaggio) con il 53,3% dei voti. Ha ricoperto l'incarico fino al 7 maggio 2012, ovvero fino alla scadenza del secondo mandato per un totale dieci anni dopodich\u00e9 \u00e8 tornato a lavorare come medico alla USL lasciando il posto a Samuele Bertinelli.\nNel 2013 ha pubblicato per Felici Editore il suo primo libro, \"Tra il dire e il fare\", la ricostruzione senza peli sulla lingua di alcuni degli episodi pi\u00f9 curiosi accaduti durante il decennio in cui \u00e8 stato Sindaco. \nNel 2015 esce per la Istos Edizioni la sua seconda opera, \"Il mazziere di Eleusi\", un romanzo a tinte gialle lungo la traiettoria che va da Cipro ai Caraibi passando per Parigi."}
{"id": "531031", "revid": "599013", "url": "https://it.wikipedia.org/wiki?curid=531031", "title": "Angiomixoma aggressivo", "text": "L'angiomixoma aggressivo \u00e8 un mixoma localizzato a livello dei vasi sanguigni.\nStoria.\n\u00c8 stato descritto la prima volta nel 1983 seppure il termine \"angiomixoma\" ricorra da almeno il 1952.\nLocalizzazione.\nPu\u00f2 essere localizzato alla vulva e ad altre parti della pelvi.\nAnatomia patologica.\n\u00c8 caratterizzato da una matrice mixomatosa con cellule fusate e stellate nel cui contesto si riconoscono vasi di varie dimensioni, da medi a grandi, con ialinosi perivasale.\nDiagnosi differenziale.\nAgevole la diagnosi differenziale con altri mixomi per la presenza dei vasi e della ialinosi. A volte sono presenti dei nuclei di lipociti intrappolati."}
{"id": "531033", "revid": "34971", "url": "https://it.wikipedia.org/wiki?curid=531033", "title": "Regina Caeli", "text": "Il Regina Caeli o Regina Coeli (in italiano: \"Regina del Cielo\" o \"Regina del Paradiso\") \u00e8 una preghiera cattolica in onore della beata Vergine Maria con cui i fedeli chiedono alla madre del Risorto di intercedere per loro presso Dio. \nIl nome deriva dalle prime due parole del testo latino.\nNella sua forma originaria \u00e8 composta di quattro brevi testi recitati a versetto e responsorio, che costituiscono una delle antifone mariane che si recitano o cantano nel Tempo di Pasqua al termine della compieta, la preghiera della Liturgia delle Ore prima del riposo notturno.\nQuesta gioiosa preghiera dal 1742, viene anche cantata o recitata, sempre nel tempo pasquale, in sostituzione dell\"'Angelus\" \u00aball'aurora, a mezzogiorno e al tramonto\u00bb.\nComposizione.\nLa sua composizione risale al X secolo, ma l'autore \u00e8 sconosciuto.\nLa tradizione vuole che papa Gregorio Magno (590-604), una mattina di Pasqua in Roma, ud\u00ec degli angeli cantare le prime tre righe del \"Regina Caeli\", alla quale aggiunse la quarta. Un'altra teoria afferma che l'autore sia papa Gregorio V (996-999).La melodia in uso risale al XII secolo, ma \u00e8 stata semplificata nel XVII.\nUtilizzo e testi.\nL'antifona trova la sua collocazione liturgica al Magnificat nei vespri del giorno di Pasqua e dell'ottava fin dal XII secolo. Attualmente \u00e8 prescritta come antifona mariana al termine della compieta, la preghiera della Liturgia delle Ore prima del riposo notturno nel seguente testo ufficiale latino e italiano (in nota si riporta una traduzione letterale):\nInoltre, il \"Regina Caeli\" dal 1742 viene cantato o recitato, in sostituzione dell\"'Angelus\", nel tempo pasquale (attualmente dalla domenica di Pasqua fino al giorno di Pentecoste) con l'aggiunta di un altro versetto e relativo responsorio, un'orazione, e, come nell'\"Angelus\", tre \"Gloria\", un \"Requiem\" e la benedizione, come segue:\nIndulgenze.\nBenedetto XIV il 20 aprile 1742 stabil\u00ec che il \"Regina Caeli\" sostituisse l'\"Angelus\" in tutto il Tempo Pasquale, ordin\u00f2 che si recitasse stando in piedi, e concesse le stesse indulgenze dell'\"Angelus\", vale a dire quelle concesse da Benedetto XIII con indulto del 14 settembre 1724: indulgenza plenaria una volta al mese, in un giorno a scelta, a chi, confessato, contrito e comunicato, avesse recitato devotamente la preghiera al mattino, a mezzogiorno e alla sera, al suono della campana, e 100 giorni d'indulgenza allo stesso modo a chi l'avesse recitato negli altri giorni, con facolt\u00e0 di non perdere l'indulgenza per chi avesse recitato l\"'Angelus\" non sapendo il \"Regina Caeli\" e successiva facolt\u00e0 accordata il 5 dicembre 1727 ai religiosi occupati al suono della campana di recitare la preghiera in altro momento. Leone XIII (1878-1903) modific\u00f2, rendendole pi\u00f9 facili, le condizioni per ottenere il dono dell'indulgenza. Fino alla riforma delle indulgenze attuata da papa Paolo VI nel 1967 era ancora concessa la stessa indulgenza.\nL\"'Enchiridion Indulgentiarum\" attualmente include un'indulgenza parziale per i fedeli che recitano nel tempo pasquale il \"Regina\" \"Caeli\" nei tre momenti prescritti della giornata. Per ottenere il dono dell'indulgenza non \u00e8 necessaria la recita dei \"Gloria\" e di quel che segue. La concessione \u00e8 data per i testi approvati dalla Santa Sede, quindi \u00e8 necessario che i testi in lingua volgare siano approvati dalle Conferenze episcopali e successivamente confermati della Congregazione per il Culto Divino e la Disciplina dei Sacramenti. Pertanto le traduzioni difformi non sono indulgenziate e possono essere eventualmente usate per la recita privata. Come per tutte le indulgenze, \u00e8 necessario essere in stato di grazia; inoltre, l'indulgenza \u00e8 applicabile a s\u00e9 stessi o alle anime dei defunti, ma non \u00e8 applicabile ad altre persone viventi sulla terra.\nIl Regina Caeli nella poesia.\nDante, nel canto XXIII del Paradiso, descrive il coro dei diletti che si rivolgono alla Madonna con le parole del \"Regina Caeli\":"}
{"id": "531034", "revid": "124651987", "url": "https://it.wikipedia.org/wiki?curid=531034", "title": "Martiri del Campo di Marte", "text": "I martiri del Campo di Marte furono cinque giovanissimi accusati di renitenza alla leva nell'esercito della Repubblica Sociale Italiana e fucilati dai soldati della RSI, nei pressi della Torre di Maratona dello Stadio Giovanni Berta, oggi Stadio Artemio Franchi di Firenze.\nI fatti di Vicchio.\nIl 6 marzo 1944 i partigiani occuparono la cittadina di Vicchio e procedettero all'uccisione di diversi simpatizzanti fascisti presi prigionieri.\nAlle prime luci del 12 marzo 1944 i militi della RSI effettuarono un rastrellamento nella zona, durante il quale furono catturati diversi renitenti alla leva, sospettati di appartenere alle bande partigiane, tra cui, oltre ad alcuni giovani contadini del posto, un aviere sardo che si era rifugiato presso la famiglia di uno di loro, nei pressi di Gattaia.\nIl processo e la condanna.\nCondotti a Firenze, furono processati e sette furono condannati a morte. Di questi due furono graziati ed assegnati a reparti operativi; vani furono i tentativi di richiedere clemenza da parte delle famiglie e del cardinale Elia Dalla Costa.\nLa mattina del 22 marzo venivano fucilati:\nFurono invece graziati ed arruolati\nMedaglia d'oro al Valor Civile.\nIl 25 aprile 2008, durante la cerimonia per la Festa della Liberazione all'Altare della Patria di Roma, il Presidente della Repubblica Giorgio Napolitano ha insignito i cinque martiri della Medaglia d'oro al valor civile.\nCerimonia.\nOgni anno, presso il sacrario dello stadio comunale di Firenze si svolge la cerimonia per ricordare i cinque martiri del Campo di Marte, con la deposizione di corone di alloro al monumento e la celebrazione di una Messa."}
{"id": "531035", "revid": "339392", "url": "https://it.wikipedia.org/wiki?curid=531035", "title": "Gaspar de Guzm\u00e1n y Pimentel, conte di Olivares e duca di San L\u00facar", "text": ""}
{"id": "531036", "revid": "39224", "url": "https://it.wikipedia.org/wiki?curid=531036", "title": "Peter Severin Kroyer", "text": ""}
{"id": "531040", "revid": "984922", "url": "https://it.wikipedia.org/wiki?curid=531040", "title": "Ete Vivo", "text": "L'Ete Vivo \u00e8 un fiume della regione Marche, nella provincia di Fermo.\nNasce al confine tra i comuni di Santa Vittoria in Matenano e Montelparo e nel suo percorso di circa 35\u00a0km attraversa i comuni di Monte Rinaldo, Monteleone di Fermo, Monsampietro Morico, Belmonte Piceno, Montottone, Monte Giberto, Ponzano di Fermo, Fermo, per sfociare a Porto San Giorgio.\nSul versante di destra conta alcuni affluenti: torrente Cosollo, torrente Lubrico, torrente Il Rio, fosso Terquetta.\nCostituisce uno dei 30 bacini idrografici regionali riconosciuti dalla regione Marche."}
{"id": "531042", "revid": "834", "url": "https://it.wikipedia.org/wiki?curid=531042", "title": "Consociazione nazionale FRATRES donatori di sangue", "text": ""}
{"id": "531044", "revid": "125425703", "url": "https://it.wikipedia.org/wiki?curid=531044", "title": "Dugong dugon", "text": "Il dugongo (Dugong dugon ) \u00e8 un mammifero dell'ordine Sirenia; \u00e8 l'unica specie del genere \"Dugong\" e della famiglia Dugongidae .\n\u00c8 un parente relativamente prossimo del lamantino, da cui si differenzia soprattutto per la forma biforcuta della coda. Per secoli oggetto di caccia, \u00e8 a rischio d'estinzione.\nDescrizione.\nIl dugongo \u00e8 un animale acquatico di grossa mole e di colore grigio-biancastro che pu\u00f2 superare i 3 metri di lunghezza, per un peso compreso tra 400 e 500 kg.\nLa femmina risulta spesso leggermente pi\u00f9 lunga e pesante del maschio, ma non abbastanza da poter parlare di dimorfismo sessuale.\nIl dugongo ha una struttura fisica tozza e compatta che gli ha fatto guadagnare il popolare soprannome di \"mucca di mare\"; in questo sirenio, infatti, una pinna caudale orizzontale divisa in due lobi simile a quella dei cetacei si associa ad un corpo estremamente massiccio provvisto di due ghiandole mammarie toraciche e di due grosse pinne anteriori appiattite, a forma di spatola.\nQueste ultime hanno una doppia funzione: esse servono sia da mezzo di propulsione per la locomozione e servono anche all'animale per girare. Anche la testa ha una forma insolita, caratterizzata da minuscoli occhi e orecchie e da un grosso paio di spesse \"labbra\": mentre i primi sono per\u00f2 fattori propri di molti mammiferi marini (si pensi alla balena o all'orca), il secondo \u00e8 posseduto solo da questa specie, ed \u00e8 dovuto alla sua particolare dieta.\nLa sua pelle \u00e8, al pari degli altri sirenii, usata principalmente come accumulatore di materia grassa, risorsa che torna utile durante l'inverno come protezione termica dalle basse temperature. Essa \u00e8 inoltre estremamente resistente e dotata di buone capacit\u00e0 rigenerative: una profonda ferita inflitta da una rete da pesca d'alto mare pu\u00f2 guarire infatti anche in un solo giorno. La pelle \u00e8 ricoperta da piccoli peli sparsi che potrebbero avere una funzione sensoriale, una caratteristica comune nei sirenii.\nNonostante la sua vita si svolga completamente in mare, come i cetacei il dugongo \u00e8 costretto a salire a galla periodicamente per prendere aria; dopo l'inspirazione, per\u00f2, la maggior parte dell'ossigeno non viene fissato nell'emoglobina del sangue come accade nei mammiferi terrestri, ma nella mioglobina dei muscoli: questa caratteristica, presente in molti altri mammiferi marini, gli permette di evitare embolie durante la risalita e di restare sott'acqua per tempi molto lunghi.\nBiologia.\nComportamento.\nI dugonghi sono animali sociali, ed estremamente pigri, amano poltrire per ore ed ore durante la giornata galleggiando immersi nell\u2019acqua e spesso vivono anche in gruppi, composti da tre o quattro simili, nei quali pu\u00f2 essere presente anche pi\u00f9 di un maschio.\nAlimentazione.\nIl dugongo \u00e8 un mammifero erbivoro marino, uno dei pochi esistenti; per questo motivo la sua dieta \u00e8 basata esclusivamente sulle piante marine (della famiglia \"Potamogetonaceae\", anche se non disdegna le \"Hydrocharitaceae\" e le \"Cymodoceaceae\"), che \u00e8 solito brucare nelle acque pi\u00f9 basse, dove i predatori (come ad esempio gli squali) non si avventurano quasi mai. Analisi effettuate sulle feci di questi animali hanno spesso rilevato la presenza di piccoli invertebrati; \u00e8 plausibile che siano involontariamente inghiottiti durante il pascolo delle piante acquatiche. L'alimentazione \u00e8 l'attivit\u00e0 cui il dugongo si dedica maggiormente durante la giornata: pu\u00f2 arrivare a mangiare ben 30 kg di piante acquatiche al giorno; per agevolarsi il dugongo adopera le sue muscolose \"labbra\", molto utili per strappare le foglie dal fondale, e le pinne anteriori, che usa quasi come mani per reggere il cibo.\nRiproduzione.\nRaggiungono la fertilit\u00e0 sessuale fra gli 8 ed i 18 anni. L'accoppiamento \u00e8 un'operazione molto lunga e lenta, che pu\u00f2 durare anche diverse ore; dopo una gestazione di dodici mesi la femmina partorisce un solo cucciolo, che viene aiutato dalla madre a salire in superficie per il primo respiro. La madre provvede anche ad allattarlo, di nuovo adoperando le pinne anteriori come braccia per mantenere il piccolo vicino a s\u00e9. \nSpesso la scelta del partner avviene secondo un rituale per il quale pi\u00f9 maschi si contendono, lottando, la stessa femmina; \u00e8 stato per\u00f2 documentato anche un comportamento differente, per cui un gran numero di individui maschi si reca in un'unica zona, e le femmine scelgono liberamente con chi accoppiarsi. Durante questo periodo i dugonghi maschi, solitamente non molto territoriali, divengono estremamente aggressivi, al punto che anche per un essere umano pu\u00f2 essere pericoloso avvicinarli.\nDistribuzione.\nIl dugongo \u00e8 diffuso solamente nell'Oceano Indiano, all'estremit\u00e0 occidentale di quello Pacifico, in corrispondenza a particolari gruppi di isole equatoriali e tropicali come l'Australia, l'Indonesia, la Thailandia (in particolare nel mare nelle Andamane nell'arcipelago di Trang, spesso avvistato nei pressi dell'isola di Koh Libong) o lo Sri Lanka, e nel Mar Rosso. Un piccolo gruppo vive nei mari del sud-est della Cina e sforzi sono stati fatti per proteggerlo e preservare o ricostituire il loro habitat.\nI luoghi in cui la densit\u00e0 della popolazione di dugonghi \u00e8 massima \u00e8 sulle coste settentrionali australiane e sulle sponde egiziane del Mar Rosso; negli altri stati i dugonghi sono invece una specie rara, raggiungendo al massimo i 100 individui a nazione: basti pensare che il Kenya, luogo dove una volta i manatee abbondavano, conta una popolazione totale di soli 6 individui. Anche nelle gi\u00e0 nominate isole giapponesi Ry\u016bky\u016b, habitat da millenni di questi animali, la situazione \u00e8 tragica, cos\u00ec come attorno all'isola di Okinawa, dove risiederebbero solo 3 individui, in Madagascar e nelle isole al largo della costa orientale africana: ci\u00f2 ha spinto importanti organizzazioni mondiali, come il WWF, a dichiarare il dugongo un animale in via d'estinzione da salvaguardare.\nStoria e leggende.\nIl pi\u00f9 antico resto di dugongo, risalente a 6000 anni fa, si trova nelle Akab Island (Umm al Qaywayn, Emirati Arabi Uniti, Jousse 1999).\nL'analisi dell'animale ci ha rivelato che esso \u00e8 stato lasciato a lungo invariato nell'evoluzione; esiste una sola specie di dugongo, il \"D. dugon\", ma non \u00e8 sempre stato cos\u00ec: fino al XVIII secolo, infatti, ne era esistita una seconda, l\"Hydrodamalis gigas\", la ritina o vacca di mare di Steller, poi estintasi per l'eccessiva caccia da parte dalle popolazioni locali e dai colonizzatori europei all'inizio del Settecento. L'unica specie di dugongo sopravvissuta \u00e8 dunque considerata protetta, malgrado la caccia abusiva o la pesca disattenta ne stiano lentamente causando la completa estinzione.\nIn alcuni altri stati, specialmente appartenenti al sud-est asiatico, si sono create diverse leggende sui dugonghi: alcune culture lo vogliono portatore di sfortuna, mentre altre ritengono la sua presenza di buon augurio; ci furono civilt\u00e0, sempre in quei luoghi, che credevano le lacrime di dugongo una magica pozione amorosa, mentre infine altre (appartenenti alle isole Filippine) utilizzavano le sue ossa per fabbricare amuleti contro la sorte avversa.\nAppare in un capitolo di \"Ventimila leghe sotto i mari\" ambientato nel mar Rosso e anche nel capitolo XVI de \"L'isola misteriosa\"."}
{"id": "531048", "revid": "384473", "url": "https://it.wikipedia.org/wiki?curid=531048", "title": "Walther Gewehr 41", "text": ""}
{"id": "531049", "revid": "633110", "url": "https://it.wikipedia.org/wiki?curid=531049", "title": "Walther Gewehr 43", "text": "Il Walther Gewehr 43 (anche Gewehr 43 o Karabiner 43, spesso abbreviato come G 43, K 43, Gew 43, Kar 43) \u00e8 un fucile semiautomatico camerato per il proiettile 7,92 \u00d7 57 mm Mauser sviluppato in Germania durante la Seconda guerra mondiale.\nStoria.\nLa richiesta della Germania di due fucili semiautomatici da fanteria condusse alla presentazione di due modelli, il G 41(M) e il G 41(W), proposti rispettivamente dalla Mauser e dalla Walther. Il modello della Mauser venne introdotto in combattimento nel 1941 ma si rivel\u00f2 ben presto inaffidabile e ne vennero realizzati solo 12.755 esemplari. Anche il modello della Walther, pur essendo migliore in certi aspetti, presentava numerosi problemi di affidabilit\u00e0. Nel 1943 la Walther combin\u00f2 le caratteristiche positive del G 41(W) con un nuovo sistema di gas, migliorando cos\u00ec di molto le prestazioni del fucile. Il prototipo venne accettato ed entr\u00f2 in servizio nel 1943 con la denominazione Gewehr 43 (poi sostituita nel 1944 con Karabiner 43) e ne vennero prodotti 402.713 esemplari tra il 1943 e il 1945.\nGewehr 41.\nNel 1940 divenne evidente la necessit\u00e0 di introdurre dei fucili semiautomatici, con un rateo di fuoco superiore ai normali fucili a otturatore girevole-scorrevole, per migliorare le prestazioni dei reparti di fanteria. L'esercito stabil\u00ec delle specifiche che dovessero essere rispettate per questo nuovo progetto, e affid\u00f2 il lavoro alla Mauser e alla Walther. Le restrizioni imposte furono:\nEntrambi i modelli impiegarono quindi il sistema di armamento Bang (dall'inventore S\u00f8ren H. Bang) del fucile danese M1922. In questa configurazione, i gas venivano bloccati in un cono sagomato vicino alla volata che in questo modo faceva forza su un pistone a corsa lunga che azionava il meccanismo di ricarica ed espelleva il bossolo. Il sistema \u00e8 completamente diverso dal classico sistema a gas, in cui si utilizzano fori sulla canna per reindirizzare i gas verso la meccanica dell'arma. Le due armi impiegavano caricatori fissi da 10 colpi, ricaricabili mediante due clip da 5 colpi (le stesse usate nel Kar98k).\nIl prototipo della Mauser, il G 41(M), fu un fallimento totale. Solo 6.673 esemplari vennero prodotti prima che la produzione venisse fermata definitivamente. Il modello della Walther, il G 41(W), \u00e8 esternamente molto simile al G 43. Le parti in metallo venivano ricavate dal pieno e alcuni esemplari, specialmente quelli pi\u00f9 tardi, presentano calciature in bachelite. Il modello della Walther ebbe maggiore fortuna semplicemente perch\u00e9 la casa produttrice ignor\u00f2 totalmente la seconda e la terza restrizione.\nQuesti fucili (come anche il modello della Mauser) avevano problemi nel sistema di gas. I problemi derivavano dall'eccessiva complessit\u00e0 del sistema per l'utilizzo dei gas, che veniva facilmente danneggiato dai sali corrosivi presenti negli inneschi dei proiettili. Il meccanismo era composto da 5 parti piuttosto piccole e fragili, il che rendeva difficile una manutenzione accurata in situazioni concitate. Il fucile venne riprogettato nel 1943, assumendo la sua forma definitiva di G-43: venne implementato un sistema per il recupero dei gas del tutto analogo a quello dell'SVT-40 russo e un caricatore da 10 colpi amovibile. Precedentemente anche il fucile M1 americano era stato progettato con lo stesso sistema di utilizzo dei gas, e puntualmente anche in America il sistema si rivel\u00f2 inefficiente.\nGewehr 43 (Karabiner 43).\nNel 1941 la Germania nazista diede il via all'Operazione Barbarossa, invadendo cos\u00ec l'Unione Sovietica. Subito prima dell'invasione, l'Armata Rossa aveva cominciato a riarmare i propri reparti sostituendo l'ormai obsoleto (ma ancora efficiente) Mosin Nagant con i nuovi SVT-38 e SVT-40. La cosa colp\u00ec molto i tedeschi che procedettero quindi investendo grandi sforzi nel tentativo di produrre un proprio fucile semiautomatico.\nL'SVT sovietico usava un sistema di recupero dei gas molto elementare, che fu presto adattato al G 41(W) per ottenerne il G 43. L'aggiunta rese il fucile pi\u00f9 semplice, pi\u00f9 leggero e pi\u00f9 rapido da produrre rispetto alla versione originale. L'aggiunta del caricatore amovibile fu l'ultima miglioria dal G 41 al G 43.\nLa produzione dell'arma cominci\u00f2 nell'Ottobre del 1943, seguita nel 1944 dal K 43 (identico in tutto tranne che per la lettere incisa sull'arma). Il nome venne cambiato da \"Gewehr\" (fucile lungo) a \"Karabiner\" dato che l'arma era di soli 2\u00a0cm pi\u00f9 lunga del Karabiner 98k e il termine \"Gewehr\" risultava quindi inappropriato.\nLa produzione alla fine della guerra fu di 402.713 esemplari, di cui almeno 53.435 fucili di precisione: questi ultimi erano dei K 43 equipaggiati con un'ottica \"Zielfernrorh 43\" (ZF 4) a quattro ingrandimenti. L'arma era stata progettata per essere utilizzata anche in combinazione con il lanciagranate \"Schiessbecher\" (standard per il Kar98k) e il silenziatore \"Schalld\u00e4mpfer\", ma i test diedero dei risultati talmente negativi che non vennero mai inclusi nella produzione in serie. Il fucile non presentava neanche l'attacco per la baionetta.\nDopo la guerra il fucile rimase in dotazione all'esercito della Cecoslovacchia per diversi anni, cos\u00ec come venne utilizzato dalla polizia di frontiera della Repubblica Democratica Tedesca.\nAltri dettagli.\nDiverse furono le piccole modifiche apportate al G/K-43 durante il ciclo di produzione. La cosa fondamentale \u00e8 che non vi furono, tuttavia, modifiche nel progetto dell'arma nel cambio di nomenclatura, se non la lettera stampigliata sul lato. Le variazioni in lunghezza delle varie canne sono spesso dovute alla tolleranza delle macchine, alla diversa fabbrica o ad esperimenti volti all'introduzione di canne sperimentali pi\u00f9 lunghe. Un numero sconosciuto di fucili furono persino riconvertiti in modo da poter utilizzare i caricatori del nuovo StG 44 e i nuovi proiettili 7,92 \u00d7 33 mm Kurz.\nSebbene la maggior parte dei G/K 43 fossero equipaggiati con slitta per ottiche, la maggior parte degli esemplari veniva consegnata ai soldati senza mirino. L'unico mirino equipaggiabile, inoltre, era lo ZF 4. Nessun altro mirino \u00e8 mai stato montato sulle armi durante la guerra. Molte varianti sono apparse dopo la guerra ma si tratta in ogni caso di modifiche amatoriali. Sono inoltre molto comuni fucili danneggiati, in quanto i soldati tedeschi erano addestrati a rendere inservibile il fucile in caso di abbandono.\nNell'ambito dei videogiochi, il Gewehr 43 \u00e8 presente nella serie di giochi \"Sniper elite\" della Rebellion, ed all'interno della serie viene usato con l'ottica ZF 4. \u00c8 presente anche nella modalit\u00e0 zombie di Call of Duty: World at War."}
{"id": "531051", "revid": "339392", "url": "https://it.wikipedia.org/wiki?curid=531051", "title": "Gewehr 98", "text": ""}
{"id": "531053", "revid": "729019", "url": "https://it.wikipedia.org/wiki?curid=531053", "title": "Ayman al-Zawahiri", "text": "Dal 2011 \u00e8 il capo del gruppo terrorista islamico al-Q\u0101\u02bfida in seguito alla morte di Osama bin Laden, dopo essersi impegnato, in un video pubblicato l'8 giugno 2011, a continuare il suo operato.\nNacque in una famosa famiglia egiziana che vanta magistrati, letterati e medici, Ayman al-Zaw\u00e0hiri era, oltre che medico egli stesso, scrittore e poeta. Si afferma da pi\u00f9 parti che egli sia stato il capo dell'organizzazione militante fondamentalista \"Jihad dell'Egitto Islamico\". Parla, oltre all'arabo, il francese e un inglese fluente.\nUsa vari pseudonimi, fra cui: Ab\u016b Muhammad (Ab\u016b Mohammed) - che \u00e8 la sua vera \"kunya\" -, Ab\u016b F\u0101tima, Muhammad Ibr\u0101h\u012bm, Ab\u016b \u02bfAbd All\u0101h, Ab\u016b al-Mu\u02bfizz, Il Dottore, Il Maestro, N\u016br (Luce), Ust\u0101dh (Professore), Ab\u016b Muhammad N\u016br al-D\u012bn, \u02bfAbd al-Mu\u02bfizz (Abdel Moez, Abdel Muez).\nNel 1998 ufficialmente fuse la sua organizzazione con quella di al-Q\u0101\u02bfida. Secondo quanto detto da un ex membro di questa organizzazione terroristica, egli gi\u00e0 lavorava per l'organizzazione di al-Q\u0101\u02bfida fin dalla sua costituzione ed era un membro anziano della \"sh\u016bra\" (consiglio) del gruppo. \u00c8 stato sovente descritto come \"luogotenente\" del defunto capo di al-Q\u0101\u02bfida, Os\u0101ma bin L\u0101den e si pensa che lo abbia anche assistito come medico personale.\nBiografia.\nGiovent\u00f9.\nAyman al-\u1e92aw\u00e0hiri Nacque a Kafr el-Dawar (Governatorato di Buhayra) in un'importante famiglia della borghesia cairota residente nel quartiere di Maadi del Cairo (Egitto).\nSuo padre era il prof. Muhammad al-Sh\u0101fi\u02bf\u012b al-\u1e92aw\u00e0hiri, uno dei pi\u00f9 rinomati dermatologi egiziani, suo nonno materno era \u02bfAbd al-Wahh\u0101b \u02bfAzz\u0101m, uno dei letterati pi\u00f9 in vista dell'Egitto monarchico e suo zio materno era \u02bfAbd al-Ra\u1e25m\u0101n \u02bfAzz\u0101m Pasci\u00e0, il primo Segretario generale della Lega Araba.\nLa sua giovent\u00f9 fu caratterizzata dallo studio. Un suo ritratto \u00e8 contenuto nell'intervista concessa a Francesco Battistini del \"Corriere della Sera\" dalla sorella Heba Mohamed al-Zaw\u00e0hiri, docente universitaria e oncologa al National Cancer Institute del Cairo. Heba descrive il fratello come un \"timido\". Suo padre fu un farmacista e suo nonno uno \"shaykh\" di al-Azhar, autore di alcune apprezzate pubblicazioni verso l'inizio del XX secolo. Tuttavia gli eventi lo spinsero in una direzione assai pi\u00f9 radicale (probabilmente dopo la Guerra dei sei giorni del 1967). A 14 anni raggiunse le file dei Fratelli Musulmani ( \"al-Ikhw\u0101n al-Muslim\u016bn\" ), un gruppo militante fondamentalista, e divenne uno studente e un seguace di Sayyid Qutb. Al-\u1e92aw\u0101hir\u012b studi\u00f2 \"Comportamento\", \"Psicologia\" e \"Farmacologia\" come parte del suo \"curriculum\" mirante a conseguire il diploma di laurea in Medicina nell'Universit\u00e0 del Cairo.\nMilitanza fondamentalista.\nNel 1979 entr\u00f2 a far parte del gruppo islamico assai pi\u00f9 radicale, definito \"Jih\u0101d\", in cui alla fine divenne uno dei principali organizzatori e reclutatori. Fu fra le centinaia di arrestati a seguito dell'assassinio del Presidente Anwar al-S\u0101d\u0101t ma le autorit\u00e0 egiziane non furono in grado di dimostrare alcun collegamento fra lui e l'assassinio, tanto da essere rilasciato dopo aver scontato una piccola pena per possesso illegale di armi.\nNegli anni Ottanta si rec\u00f2 in Afghanistan per partecipare con i \"Muj\u0101hid\u012bn\" alla resistenza contro l'occupazione sovietica. L\u00ec incontr\u00f2 Os\u0101ma bin L\u0101den, che stava costituendo una struttura chiamata \"Maktab al-Khidamat\" (MAK, ossia \"Ufficio di Servizi\"). Entrambi operarono sotto la guida del palestinese \u02bfAbd All\u0101h Y\u016bsuf al-\u02bfAzz\u0101m ma quando pi\u00f9 tardi il MAK fu chiuso, al-Zaw\u0101hir\u012b si un\u00ec a Bin L\u0101den nell'organizzazione del gruppo chiamato al-Q\u0101\u02bfida (\"La Base\").\nNel 1990 al-\u1e92aw\u0101hir\u012b ritorn\u00f2 in Egitto, dove prosegu\u00ec a sospingere l'organizzazione del \"Jih\u0101d Islamico\" su posizioni sempre pi\u00f9 oltranziste, mettendo a frutto l'esperienza cumulata in Afghanistan. Nel 1996 era considerato la pi\u00f9 credibile minaccia e il pi\u00f9 letale terrorista in grado di colpire gli USA nei suoi interessi. Un avviso emanato a quel tempo - di cui per\u00f2 non si ha traccia documentabile - avrebbe specificato che l'attentato suicida sarebbe stata la pi\u00f9 probabile forma di attacco organizzata contro gli interessi statunitensi.\nAlla fine del 1996, al-\u1e92aw\u0101hir\u012b fu arrestato in Daghestan e incarcerato in Russia per 6 mesi dai Servizi Federali per la Sicurezza dopo aver provato apparentemente a reclutare combattenti \"gihadisti\" in Cecenia. Secondo il portavoce di tale Servizio, Sergei Ignatchenko, \"Aveva quattro passaporti, con quattro diversi nomi e quattro diverse attestazioni di cittadinanza. Abbiamo cercato di condurre una verifica in ognuna di queste nazioni ma non \u00e8 stato possibile avere nessuna conferma su di lui. Non potevamo trattenerlo per sempre e cos\u00ec lo abbiamo portato al confine con l'Azerbaigian e lo abbiamo rilasciato\". Nel 1997 fu ritenuto responsabile del massacro di 62 turisti stranieri nella citt\u00e0 egiziana di Luxor, per il quale ricevette una condanna a morte in contumacia nel 1999 da un tribunale militare egiziano.\nIl 23 febbraio 1998, emise con Os\u0101ma bin L\u0101den una \"fatw\u0101\" dal titolo \"Il Fronte Islamico Mondiale contro gli ebrei e i crociati\", un importante passo per ampliare il fronte della loro lotta su scala globale. Il 25 settembre 2001, l'Interpol emise un ordine di arresto a carico di al-\u1e92aw\u0101hir\u012b in risposta agli attacchi terroristici dell'11 settembre a New York e Washington, contro il World Trade Center e il Pentagono.\nIl 10 ottobre 2001 al-Zaw\u00e0hiri comparve in una prima lista redatta dal Federal Bureau of Investigation statunitense sui 22 terroristi maggiormente ricercati dall'FBI, comunicata al pubblico dal Presidente degli USA George W. Bush. Nel dicembre 2001 al-\u1e92aw\u0101hir\u012b pubblic\u00f2 il libro \"Cavalieri sotto la bandiera del Profeta\" in cui esponeva l'ideologia di al-Q\u0101\u02bfida: estratti in inglese di esso sono disponibili online Al momento si sa che egli sta lavorando su un altro libro.\nA seguito dell'invasione statunitense dell'Afghanistan, dove sia al-Zaw\u00e0hiri rimane non chiarito. Sembra che egli possa stare con Bin L\u0101den nella regione frontaliera fra l'Afghanistan e il Pakistan. Il 3 dicembre 2001, attacchi aerei sono stati condotti per colpire un insieme di caverne vicino Jalalabad. La moglie di al-Zaw\u00e0hiri, \u02bfAzza, e i loro 3 figli si dice siano morti in tali attacchi. Nel maggio del 2004, il governo pakistano annunci\u00f2 che egli si era arreso nell'\"area tribale\" montagnosa al confine pakistano-afghano, insieme a 50-100 irriducibili combattenti di al-Q\u0101\u02bfida.\nMalgrado vi fossero state perdite significative, non fu scoperta alcuna traccia riconducibile alla sua persona. Si crede ora che egli non sia mai stato presente nella zona o che sia fuggito alla trappola tesagli non appena avviati i combattimenti. Il 13 gennaio 2006, la CIA lanci\u00f2 un attacco aereo su Damadola, un villaggio pakistano presso la frontiera afghana, dove si credeva che si trovasse al-Zaw\u00e0hiri. L'attacco aereo uccise otto uomini, cinque donne e cinque bambini, ma non al-Zaw\u00e0hiri; molte delle vittime furono inumate senza essere identificate.\nFunzionari governativi anonimi statunitensi affermarono che alcuni militanti stranieri di al-Q\u0101\u02bfida furono uccisi e il governo dell'area tribale di Bajaur confermarono che almeno 4 di essi risultassero fra i caduti nell'azione. Proteste anti-americane esplosero in tutto il Paese e il governo pakistano condann\u00f2 l'attacco USA e la perdita di vite innocenti. Il 30 gennaio un nuovo video fu fatto circolare in cui si mostrava al-\u1e92aw\u0101hir\u012b illeso. Il video parlava dell'attacco aereo ma non rivelava se al-\u1e92aw\u0101hir\u012b fosse stato presente nel villaggio in quei momenti.\nIl 3 marzo 2008, pubblica sul \"Net\" il libro \"al-Tabr\u012b\u02bea\" (l'assoluzione): una risposta alle critiche del suo sodale, Imam al-Shar\u012bf, ora terrorista islamista pentito e incarcerato al Cairo. Questo libro costituisce la pi\u00f9 recente dichiarazione ufficiale di al-Q\u0101\u02bfida. A partire dal 16 giugno 2011 \u00e8 a capo di al-Q\u0101\u02bfida in seguito alla morte di Osama bin Laden, ucciso dal commando dei Navy SEAL."}
{"id": "531054", "revid": "146644", "url": "https://it.wikipedia.org/wiki?curid=531054", "title": "Pietro Fazzi", "text": "Biografia.\nSi iscrive all'Universit\u00e0 Cattolica del Sacro Cuore, dove svolge gli studi presso il Collegio Augustinianum. Laureato con lode in scienze politiche, \u00e8 stato presidente della FUCI (Federazione degli Universitari Cattolici Italiani) dell'Universit\u00e0 Cattolica di Milano. Insegnante, nel 1985 \u00e8 eletto consigliere comunale come indipendente nelle liste della Democrazia Cristiana. Dal 1995 svolge la professione di promotore finanziario.\nEletto per il centrodestra Sindaco di Lucca alle elezioni del 1998, ottenendo al turno di ballottaggio dell'11 giugno il 54,8% dei voti contro il candidato del centrosinistra Antonio Rossetti. Alle successive elezioni comunali del 28 maggio 2002 \u00e8 stato riconfermato al primo turno con il 53% dei consensi con l'apporto dell'intero centrodestra.\nVicende amministrative.\nL'11 ottobre 2005 accusa l'allora presidente del Senato Marcello Pera di ingerenze nell'attivit\u00e0 amministrative del Comune davanti al consiglio comunale lucchese e, in piazza, a tutta cittadinanza. Dopo una lunga e dura polemica, e dopo un susseguirsi di dimissioni da parte di alcuni componenti della sua Giunta, il 6 giugno 2006 \u00e8 sfiduciato dal consiglio comunale. In questi otto mesi il clima politico lucchese \u00e8 notevolmente avvelenato tra gli scontri avvenuti tra Pietro Fazzi e il senatore Marcello Pera, nonch\u00e9 con l'on. Denis Verdini, che impose al proprio partito di passare momentaneamente all'opposizione in consiglio comunale, col dissenso di molti.\nAlle elezioni provinciali del 29 maggio 2006 \u00e8 candidato alla presidenza della Provincia di Lucca per le liste Liberi e Responsabili e Movimento Autonomista Toscano. \u00c8 eletto consigliere provinciale ottenendo quasi il 16% dei consensi nel comune di Lucca ed il 6,4% nel complesso del territorio provinciale per un totale di 11.438 voti.\nL'anno successivo alle elezioni amministrative del 2007, non potendo presentare per la terza volta consecutiva la candidatura a sindaco, il candidato Marco Brancoli Pantera, da Fazzi designato, ottiene un risultato individuale del 3.9%.\nLa lista Liberi e Responsabili ottiene il 4,2% nel territorio comunale, ma per non aver sostenuto ufficialmente nessuno dei due candidati concorrenti al turno di ballottaggio, non riporta eletti in Consiglio comunale ad eccezione del candidato Brancoli Pantera. A seguito delle dimissioni di quest'ultimo, intervenute nel giugno 2009 e dettate dalla impossibilit\u00e0 di conciliare l'attivit\u00e0 professionale con l'impegno che la carica di capogruppo e di consigliere comunale richiedevano, Pietro Fazzi ha cos\u00ec potuto sedere nuovamente nei banchi del Consiglio lucchese. L'11 febbraio 2010 ha aderito al Popolo della Libert\u00e0. Nel luglio 2011 Fazzi ha altres\u00ec presentato le proprie dimissioni irrevocabili dalla carica di consigliere comunale in aperta polemica con la mancata realizzazione delle aspettative legate al programma elettorale del Sindaco Mauro Favilla, frizione che sancir\u00e0 un nuovo distacco tra l'ex-sindaco della citt\u00e0 di Lucca e il centrodestra locale.\nAlle elezioni amministrative del 2012 Fazzi ripropone alla citt\u00e0 di Lucca la sua candidatura a sindaco, appoggiata da una propria lista civica e dall'Unione di Centro. Questa scelta provoca una diaspora nel centrodestra lucchese, dove, in particolare, i consiglieri comunali Checchia Massimo, Buchignani Nicola, Lido Fava, Torri Gabriele e Venturi Alessandro decidono di fuoriuscire dal gruppo consiliare del PDL per sostenere la candidatura di Fazzi, facendo appello al voto disgiunto e invitando gli elettori a non sostenere il Sindaco uscente, Mauro Favilla, ritenuto un candidato imposto dai vertici del partito ed inadeguato a fronteggiare il centrosinistra lucchese.\nIl risultato del primo turno, tenutosi il 6 e 7 maggio 2012, lo designa con il 15,70% dei suffragi al ballottaggio come avversario del candidato di centrosinistra Alessandro Tambellini, che ha riportato invece il 46,81% dei consensi. A fronte della complessiva perdita dei consensi del centrodestra italiano, in molti sono rimasti stupiti di come Pietro Fazzi abbia superato Mauro Favilla, sebbene di soli 422 voti, il quale ha ottenuto un consenso pari al 14,67% dei consensi dei lucchesi, perdendo quindi la possibilit\u00e0 di riconfermare il proprio incarico.. A seguito di questo risultato, nella corsa elettorale alla sua possibile rielezione l'ex-sindaco di Lucca ha comunque deciso di non effettuare alcun apparentamento ufficiale con le liste escluse dal turno di ballottaggio.\nL'esito del secondo turno elettorale, stante un calo dell'affluenza alle urne e pur accrescendo di quasi 4.000 voti il risultato precedente, lo vede assestarsi al 30,27% a fronte del 69,72% dello sfidante di centrosinistra. Pietro Fazzi risulter\u00e0 comunque eletto al Consiglio comunale lucchese assieme a due consiglieri totalizzati dalla sua lista civica, nonch\u00e9 da un ulteriore eletto spettante all'Unione di Centro."}
{"id": "531058", "revid": "1718925", "url": "https://it.wikipedia.org/wiki?curid=531058", "title": "Abbreviazioni aeronautiche", "text": "I termini sono inseriti nel formato\nLe parentesi quadre indicano eventuali informazioni aggiuntive da aggiungere al messaggio."}
{"id": "531059", "revid": "289247", "url": "https://it.wikipedia.org/wiki?curid=531059", "title": "Regina Coeli (prigione)", "text": ""}
{"id": "531060", "revid": "22356", "url": "https://it.wikipedia.org/wiki?curid=531060", "title": "Erectopus", "text": ""}
{"id": "531065", "revid": "287204", "url": "https://it.wikipedia.org/wiki?curid=531065", "title": "Crash Bandicoot", "text": ""}
{"id": "531067", "revid": "320578", "url": "https://it.wikipedia.org/wiki?curid=531067", "title": "Piano proiettante in prima proiezione ortogonale", "text": ""}
{"id": "531070", "revid": "1745361", "url": "https://it.wikipedia.org/wiki?curid=531070", "title": "Souvlaki", "text": "Il souvlaki (\"suvl\u00e0ki\"; gr. \u03c3\u03bf\u03c5\u03b2\u03bb\u03ac\u03ba\u03b9) \u00e8 una popolare pietanza greca costituita da carne e, a volte, verdura, grigliate su di uno spiedino. Pu\u00f2 essere servito direttamente sullo spiedino, come ripieno in una pita con salse e condimenti, o su un piatto. La carne pu\u00f2 essere di agnello, di maiale, di pollo e, a volte, di pesce, generalmente pescespada. . \u00c8 anche venduto come cibo da strada.\nLa terminologia che riguarda il souvlaki e le sue varianti \u00e8 confusa e contraddittoria. A seconda del contesto il termine \"souvlaki\" stesso pu\u00f2 essere utilizzato per riferirsi a una qualsiasi delle diverse varianti possibili. \nLa parola \"souvlaki\" significa letteralmente \"spiedino\", ovvero piccolo (\"aki\", diminutivo, corrispondente al nostro \"ino\") e spiedo (so\u00f9vla).\nKalamaki.\nIl souvlaki vero e proprio \u00e8 chiamato ad Atene \"kalam\u00e0ki\" (\u03ba\u03b1\u03bb\u03b1\u03bc\u03ac\u03ba\u03b9), per differenziarlo dalle numerose varianti. \nLa sua forma \u00e8 quella di una serie di pezzi di carne tagliati a cubi di 2, 3 centimetri e grigliati su uno spiedino di legno dopo essere stati marinati per una notte in una miscela di succo di limone, olio d'oliva e spezie greche.\nSouvlaki mer\u00ecda (\u03c3\u03bf\u03c5\u03b2\u03bb\u03ac\u03ba\u03b9 \u03bc\u03b5\u03c1\u03af\u03b4\u03b1).\nSebbene il souvlaki venga generalmente mangiato con le mani come pasto veloce, pu\u00f2 essere servito anche come piatto completo accompagnato da insalata, salse (tzatziki) e pita. Generalmente il souvlaki merida (\"porzione di souvlaki\") consiste degli stessi ingredienti di un pita-souvlaki, ma serviti su un piatto anzich\u00e9 arrotolati per essere portati via.\nPita souvlaki (\u03c0\u03af\u03c4\u03b1 \u03c3\u03bf\u03c5\u03b2\u03bb\u03ac\u03ba\u03b9).\nQuesta pietanza consiste di un souvlaki con aggiunta di pomodori, cipolle e salsa tzatziki, arrotolato in una pita leggermente grigliata. Varie altre salse e complementi sono possibili tra cui: la lattuga, la paprica, le patate fritte, il ketchup e la senape, sebbene queste varianti siano considerate alla stregua di un'eresia da parte di puristi. \u00c8 anche conosciuta con il nome di pita kalamaki."}
{"id": "531073", "revid": "67128", "url": "https://it.wikipedia.org/wiki?curid=531073", "title": "Ruggero Frugardo", "text": ""}
{"id": "531074", "revid": "1429175", "url": "https://it.wikipedia.org/wiki?curid=531074", "title": "Notepad++", "text": "Notepad++ \u00e8 un editor di testo libero per Windows.\nStoria.\nIl programma \u00e8 stato creato da Don Ho e la prima versione venne pubblicata il 24 novembre 2003. Su SourceForge, dove per lungo tempo \u00e8 stata ospitata la pagina web ufficiale di Notepad++, a giugno 2010 \u00e8 risultato essere stato scaricato pi\u00f9 di 25 milioni di volte.\nDall'inizio del 2010, in base alle leggi statunitensi, SourceForge ha bloccato l'accesso al server da parte di paesi diversi dagli Stati Uniti. Attualmente \u00e8 ospitato da un provider francese dove non esistono restrizioni sulla distribuzione di questo tipo.\nDalla versione 7, uscita il 22 settembre 2016, il programma \u00e8 disponibile anche nella versione a 64 bit.\nAspetti tecnici.\nIl progetto \u00e8 basato sul componente open source Scintilla ed \u00e8 scritto in C++, facendo uso esclusivamente delle API Win32, quindi senza impiegare Microsoft Foundation Classes (MFC) o librerie simili, il che assicura una minore dimensione del programma e quindi un caricamento pi\u00f9 veloce. \u00c8 distribuito secondo la licenza GPL.\nSebbene Scintilla non supporti internamente la ricerca di testo con espressioni regolari su pi\u00f9 righe, Notepad++ permette l'uso di plugin che aiutano a mitigare questo problema.\nCaratteristiche.\nNotepad++ \u00e8 un software che segue la filosofia FOSS, supporta l'autocompletamento, la ricerca/sostituzione tramite espressioni regolari, la scrittura a schermo diviso, il code folding, i segnalibri, l'evidenziazione delle parentesi e dell'indentazione. Supporta anche l'aggiunta di macro e plugin. Di base \u00e8 gi\u00e0 incluso un plugin chiamato TextFX, scritto da un utente, che fornisce molte opzioni di trasformazione del testo.Ha un'interfaccia personalizzabile ed \u00e8 possibile aprire pi\u00f9 documenti all'interno della stessa finestra di programma tramite l'uso delle linguette. Presenta stili, \"font\" e colori a tema propri di editor di testo pi\u00f9 evoluti. Il tradizionale Notepad non permette di scegliere il colore del font e dello sfondo. Sono presenti alcuni \"temi\" che recuperano la tradizionale modalit\u00e0 sfondo nero/caratteri bianchi o grigi.\nInoltre gli utenti possono definire l'evidenziazione della sintassi e l'autocompletamento per qualunque altro linguaggio, tramite un sistema di definizione basato su XML che rende Notepad++ estensibile.\nAltre caratteristiche sono:\nLinguaggi supportati.\nI linguaggi di programmazione e di marcatura attualmente supportati (versione 7.5) sono:"}
{"id": "531076", "revid": "51418", "url": "https://it.wikipedia.org/wiki?curid=531076", "title": "Carrarmato", "text": ""}
{"id": "531077", "revid": "320578", "url": "https://it.wikipedia.org/wiki?curid=531077", "title": "Piano proiettante in seconda proiezione ortogonale", "text": ""}
{"id": "531082", "revid": "124087228", "url": "https://it.wikipedia.org/wiki?curid=531082", "title": "Christie Monteiro", "text": " \u00e8 un personaggio immaginario della serie di videogiochi \"Tekken\", prodotta dalla Namco. \u00c8 la nipote dell'allenatore di Eddy Gordo, che l'ha allenata, insegnandole la capoeira.\nDescrizione.\nCreazione e sviluppo.\nMasahiro Kimoto, in vista dell'uscita di \"Tekken 4\", riusc\u00ec, anche grazie allo sviluppo della tecnologia dell'epoca, a creare finalmente un personaggio femminile che sapesse usare la capoeira: Christie Monteiro. Pertanto, decise di concedere maggior spazio a quest'ultimo personaggio e di eliminare dalle scene quello di Eddy Gordo. Eddy appare in Tekken 4 solo come variante costumistica di Christie, senza essere utile ai fini della storia. Kimoto riprese Eddy a partire da \"Tekken 5\" e svilupp\u00f2 il rapporto tra quest'ultimo e quello di Christie, creando cos\u00ec una sottotrama che coinvolgesse i due. In \"Tekken 6\", il carattere di Eddy viene sviluppato ancora di pi\u00f9, ma le sue mosse e tecniche combattive rimangono invariate.\nBiografia.\n\"Tekken 4\".\nA Eddy Gordo, quando era in prigione (era stato arrestato per l'omicidio di suo padre, ucciso dal Cartello messicano, non da Eddy), era stato insegnato lo stile di combattimento della Capoeira da un bravo maestro, al quale aveva promesso di trovare sua nipote Christie Monteiro, ed insegnarle la Capoeira. Dopo il Torneo \"Tekken 3\", Eddy trova Christie e le insegna la Capoeira. Dopo soltanto due anni di allenamento, Christie era divenuta una lottatrice piuttosto brava. Comunque, un giorno Eddy scomparve per cercare l'assassino del padre. Christie, agitata dalla misteriosa e improvvisa scomparsa di Eddy, decise di inseguirlo, iscrivendosi al Torneo \"Tekken 4\" per cercare di trovarlo. Nell'epilogo, riesce a vincere il torneo e, con la folla in delirio, riceve il trofeo. Christie \u00e8 chiaramente insoddisfatta, nonostante la vittoria, per non aver ritrovato Eddy. Durante un'intervista, casualmente lo scorge tra la folla e lo raggiunge, abbracciandolo.\n\"Tekken 5\".\nIl nonno di Christie rimase in prigione diversi anni. Quando egli usc\u00ec, Christie ritrov\u00f2 un uomo debole, a malapena capace di reggersi in piedi. Scopre cos\u00ec che il nonno ha una malattia incurabile e che gli rimangono solo sei mesi di vita: se solo avessero i soldi necessari per\u00f2, potrebbero salvarlo. Christie partecipa al \"Tekken 5\" per salvarlo. Nell'epilogo, Eddy e Christie stanno aspettando ansiosamente per l'operazione del nonno di quest'ultima. Finalmente, la luce \"Operazione\" si spegne e la porta si apre. La scena cambia, e Eddy e Christie sono fuori ad allenarsi alla luce del Sole, quando arriva il nonno di Christie. \u00c8 chiaro che l'operazione \u00e8 andata a buon fine, cos\u00ec Eddy si fa da parte e Christie e suo nonno cominciano ad allenarsi.\nSub-boss di Christie sono Bruce Irvin e Eddy Gordo. Christie \u00e8 sub-boss di 4 stage di Eddy Gordo.\n\"Tekken 6\".\nNon avendo trovato il denaro necessario per l'operazione, le condizioni del nonno di Christie peggiorano; perci\u00f2 Eddy entra a far parte della Tekken Force con la promessa di Jin Kazama di procurare al maestro le cure necessarie, senza dire nulla a Christie. Di fatto, una volta ritornata in Brasile, Christie scopre che suo nonno e Eddy sono misteriosamente spariti. Per ritrovarli, decide di iscriversi nel sesto torneo del \"Pugno di ferro\" quando esso viene annunciato. Nel finale si vede Christie in lacrime sulla bara del nonno quando sopraggiunge Eddy; la ragazza prima lo schiaffeggia per essere sparito senza dire nulla, per poi abbracciarlo disperata. Eddy, adirato, scaglia a terra il medaglione della Tekken Force.\n\"Street Fighter X Tekken\".\nChristie \u00e8 presente come personaggio giocabile solo nei DLC per PS3 e PS Vita.\n\"Tekken\" (film).\n\u00c8 una dei personaggi principali. Nel film ha un ruolo importante perch\u00e9 aiuta Jin Kazama e lo spinge a continuare a lottare. Nel torneo sconfigge Nina Williams e, mentre questo \u00e8 in corso, si bacia con Jin. Fra i due sembra nascere una relazione ma non \u00e8 noto come prosegua in quanto Jin ritorna a casa dove gi\u00e0 aveva una ragazza. Christie non ha alcun legame con Eddy, e non pratica principalmente la capoeira."}
{"id": "531083", "revid": "33689", "url": "https://it.wikipedia.org/wiki?curid=531083", "title": "Piano proiettante", "text": ""}
{"id": "531087", "revid": "842", "url": "https://it.wikipedia.org/wiki?curid=531087", "title": "Benjamin Bostrom", "text": ""}
{"id": "531090", "revid": "30610", "url": "https://it.wikipedia.org/wiki?curid=531090", "title": "Henri de Mondeville", "text": "Nacque probabilmente in Normandia, forse a Mondeville presso Caen o a \u00c9mondeville presso Valognes. Certamente studi\u00f2 prima a Montpellier e quindi a Bologna ove apprese l'arte chirurgica dal grande Teodorico de' Borgognoni e poi dal Maestro Guglielmo da Saliceto. Trasferitosi a Parigi fu allievo anche di Lanfranco da Milano, considerato il fondatore della scuola medica parigina. \nInsegn\u00f2 a Montpellier ove ebbe tra i suoi discepoli Guy de Chauliac e quindi divenne chirurgo personale del re Filippo il Bello e di suo figlio Luigi X le Hutin (il litigioso). \nCi\u00f2 gli consentir\u00e0 di seguire come chirurgo alcune campagne militari e di fare molta pratica sulle lesioni traumatiche da arma bianca.\nHenri de Mondeville \u00e8 l'autore di un'opera monumentale: \"Chirurgie\" che non riusc\u00ec a completare per una morte precoce probabilmente dovuta a tubercolosi. Quest'opera come quella del suo quasi contemporaneo Rogerio Frugardi \u00e8 eminentemente pratica. L'autore riporta tutte le tecniche chirurgiche conosciute apportandovi in alcuni casi modifiche originali e corredandola di proprie osservazioni. Di particolare rilievo, perch\u00e9 in controtendenza rispetto a quanto sostenuto da altri suoi autorevoli contemporanei, propose la terapia \"secca\" delle ferite che andavano lavate con vino o aceto, suturate poi bendate. In ci\u00f2 egli si dissoci\u00f2 completamente dall'insegnamento di Rogerio e quindi della Scuola Medica Salernitana e dalla tradizione della Scuola Araba facendo proprie invece le teorie del suo Maestro Teodorico. Praticava inoltre la legatura dei vasi sanguigni in corso di amputazione degli arti, ritornando alla tecnica seguita dai romani ed in contrasto con l'usanza araba del cauterio."}
{"id": "531094", "revid": "67128", "url": "https://it.wikipedia.org/wiki?curid=531094", "title": "Luigi X", "text": ""}
{"id": "531095", "revid": "154893", "url": "https://it.wikipedia.org/wiki?curid=531095", "title": "Giacitura (geometria descrittiva)", "text": ""}
{"id": "531096", "revid": "123571923", "url": "https://it.wikipedia.org/wiki?curid=531096", "title": "Chris Griffin", "text": "Christopher Cross \"Chris\" Griffin, \u00e8 un personaggio immaginario componente della famiglia Griffin, protagonista della serie televisiva di cartoni animati \"I Griffin\", creata da Seth MacFarlane.\nIl personaggio.\nAspetto fisico.\nChris \u00e8 un ragazzo obeso e di media statura. Ha dei capelli biondi e veste quasi sempre con una semplice maglietta blu, un paio di pantaloni sportivi e un berretto arancione e nero Nelle prime stagioni aveva anche un orecchino.\nCarattere.\nNonostante venga spesso presentato come poco intelligente, presenta ogni tanto talenti artistici: \u00e8 capace di cantare ed ha un'approfondita conoscenza di film e attori televisivi; gli piace disegnare, tant'\u00e8 che riusc\u00ec quasi a diventare un artista di successo a New York, ma fall\u00ec quando rifiut\u00f2 di separarsi dalla famiglia. Dimostra di sapersi adattare con grande facilit\u00e0 a nuovi contesti socio-culturali ed \u00e8 capace di ragionamenti coerenti nei quali fa osservazioni inaspettatamente acute quando parla di film. A tratti paranoico, parecchio propenso a crearsi amici immaginari come il colonnello Schwarz, vede ogni tanto una scimmia aggressiva che pare vivere nel suo armadio. La scimmia spiega che non ha mai voluto minacciare Chris, e che le sue presunte minacce corrispondono soltanto al suo modo di relazionarsi con lui, anche se non ci riesce mai a causa della paura di Chris; in alcune puntate la scimmia manifesta addirittura un affetto di fondo nei confronti di Chris: per esempio, quando quest'ultimo \u00e8 lontano da casa per lunghi periodi; Chris far\u00e0 in seguito pace con la scimmia, che andr\u00e0 a vivere nell'armadio di Jake Tucker. Inaspettatamente, \u00e8 anche capace di profonde riflessioni su temi d'attualit\u00e0, come quando sollev\u00f2 il problema dei caschi dei giocatori di football americano, ritenuti troppo leggeri e quindi pericolosi per l'incolumit\u00e0 degli atleti.\nRelazioni.\nNell'episodio \"Laggi\u00f9 nel profondo sud\", Chris stringe amicizia con una ragazza di nome Sam. Nella quarta stagione, aderisce al Partito Repubblicano per amore di una ragazza. Ha come migliore amica una pianta di nome Cooper, che poi abbandoner\u00e0 dopo il disastro nucleare avvenuto a causa del millennium bug. Dalla terza serie in poi compare un personaggio innamorato di Chris Griffin, Mr. Herbert, un anziano signore che Chris conosce nel suo occasionale lavoro di consegna dei giornali e che fa di tutto pur di riuscire a ottenere qualcosa da Chris, ma malgrado numerosi tentativi andati male rimane comunque innamorato e pronto a spiarlo e soccorrerlo.\nSuo padre Peter spesso lo rifiuta per altri bambini o per s\u00e9 stesso. In \"Emissione impossibile\", si scopre che Chris \u00e8 nato per sbaglio, a causa di un preservativo bucato e i suoi sporsero denuncia alla compagnia che li produceva e con il risarcimento comprarono casa. In \"La figlia di Peter\", Lois disse di aver bevuto e fumato molto quando era incinta di Chris per avere un aborto spontaneo, ma che poi si ferm\u00f2 a met\u00e0 della gravidanza. Generalmente, Chris \u00e8 di modi gentili e amichevoli, ma come suo padre nasconde un lato pi\u00f9 rude, che viene fuori quando gli altri lo fanno arrabbiare: ad esempio, in \"Peter all'arrembaggio\", quando insulta Joe Swanson perch\u00e9 portatore di un handicap, o quando colpisce Brian con una sedia solo per poter tornare dal veterinario e vedere la ragazza che lo ha mollato.\nNel film \"La storia segreta di Stewie Griffin\" si viene a sapere che Chris nel futuro far\u00e0 il poliziotto e sposer\u00e0 Vanessa, una ragazza dai modi rudi. Chris \u00e8 inoltre il membro della famiglia Griffin che appare in meno episodi, non essendo presente in tre episodi della settima stagione. Nella puntata \"Giochi di ruolo\" si evince che Chris \u00e8 mancino. Il suo nome \u00e8 ispirato a quello di Christopher Cross.\nLui e Brian sono gli unici a sapere che Stewie parla.\nNella puntata \"Who's Brian Now?\" della stagione 19, si scopre che venne rapito quando era neonato, e che la sua vera famiglia vive in Olanda, e la madre naturale sente molto la sua mancanza.\nDoppiaggio.\nNella versione italiana il personaggio \u00e8 doppiato da Davide Lepore, mentre in quella originale dall'attore Seth Green."}
{"id": "531102", "revid": "753473", "url": "https://it.wikipedia.org/wiki?curid=531102", "title": "Quattro umori", "text": ""}
{"id": "531115", "revid": "591237", "url": "https://it.wikipedia.org/wiki?curid=531115", "title": "Villa Triste", "text": "Villa Triste \u00e8 l'appellativo di vari luoghi di tortura usati dai nazifascisti durante gli ultimi anni della seconda guerra mondiale, durante la Repubblica Sociale Italiana, in diverse citt\u00e0 italiane come Trieste, Roma, Firenze, , Biella, Milano e Genova.\nElenco.\nFirenze.\nLa Villa Triste di Firenze ebbe sede in un palazzo situato in via Bolognese 67 a Firenze, che ospit\u00f2 anche una sezione della polizia politica tedesca (il SD: Sicherheitsdienst) e di un reparto della milizia repubblichina, la 92\u00aa legione della Milizia Volontaria per la Sicurezza Nazionale (conosciuta come Banda Carit\u00e0), nel periodo settembre 1943 agosto 1944. \nI tedeschi concessero ai fascisti l'uso dei piani inferiori e degli scantinati del caseggiato, dove il comandante Mario Carit\u00e0 organizz\u00f2 il Reparto Servizi Speciali, corpo in cui confluirono criminali di tutti i tipi in cambio di una sorta di amnistia e personaggi dalla salute mentale discutibile.\nI locali occupati dagli uomini della Banda Carit\u00e0, che si erano organizzati in squadre chiamate significativamente la \"squadra degli assassini\", la \"squadra della labbrata\" e i \"quattro santi\", videro nei mesi successivi atti efferati, stupri e torture di tutti i tipi: pestaggi furiosi anche sui genitali, estirpazione delle unghie, evirazioni e occhi cavati, sigarette spente sui capezzoli alle ragazze. \nTra le vittime dei torturatori si ricordano Bruno Fanciullacci (uno dei gappisti che partecip\u00f2 all'uccisione del filosofo Giovanni Gentile; in un primo tempo si pens\u00f2 che fossero gli stessi uomini della Banda ad aver ucciso l'anziano \"filosofo del fascismo\", che aveva minacciato di denunciare le loro violenze efferate), la giovane Anna Maria Enriques Agnoletti (1907-1944, fucilata a Cercina dalle SS) e il capitano Italo Piccagli, anch'egli fucilato a Cercina. \nTra i partecipanti agli interrogatori ci fu anche un monaco benedettino, padre Ildefonso (al secolo Epaminonda Troya).\nQuando il fronte inizi\u00f2 ad avvicinarsi a Firenze, Mario Carit\u00e0 spost\u00f2 le sue attivit\u00e0 a Padova, installandosi a Palazzo Giusti e lasciando al suo posto in Toscana l'amico e collaboratore Giuseppe Bernasconi (vedi anche eccidio di piazza Tasso). Villa Triste venne utilizzata come carcere e luogo di torture fino alla Liberazione di Firenze, nell'agosto del 1944.\nLo spiazzo su cui si affaccia fu in seguito intitolato a Bruno Fanciullacci.\nUna lapide scritta da Piero Calamandrei ricorda gli atti di terrore e di coraggio compiuti:\nRoma.\nL'edificio posto in via Tasso ai numeri 145 e 155 - che dal settembre 1943 al giugno 1944 ospit\u00f2 la sede dell\"'Aussenkommando Rom der Sicherheitspolizei und des SD\" (Comando di Roma della Polizia di Sicurezza e dello SD) e del carcere provvisorio delle SS - \u00e8 tristemente noto come luogo di tortura per le vicende che lo vedono protagonista nel periodo dell'occupazione nazista della capitale. Da questo posto, interamente gestito dalle SS al comando dell'Obersturmbannf\u00fchrer Herbert Kappler, figura fondamentale nell'ambito dell'occupazione tedesca non solo di Roma ma di tutta la Penisola italiana, si stendono sulla citt\u00e0 le complesse ramificazioni delle varie organizzazioni tedesche impegnate contro i patrioti e non solo, che, a centinaia, vengono arrestati e qui imprigionati. Inoltre, \u00e8 dal carcere di via Tasso che partono la maggior parte degli uomini che andranno a morire alle Fosse Ardeatine, alla Storta o a Forte Bravetta.\nL'edificio oggi ospita il Museo storico della Liberazione.\nLa Pensione Oltremare, in via principe Amedeo n. 2, era poi il luogo in cui inizi\u00f2 ad operare la Banda Koch, fino a quando si spost\u00f2 in via Romagna alla Pensione Jaccarino.\nMilano.\nNell'estate del 1944 un altro criminale, Pietro Koch, vincolato in passato a Mario Carit\u00e0, apr\u00ec una nuova Villa Triste con la sua banda, in via Paolo Uccello a Milano, ovvero in quella che era \"villa Fossati\". Il luogo era anche frequentato dal celebre attore Osvaldo Valenti, ma l'accusa mossagli dai partigiani di aver preso parte alle sevizie inflitte dalla Banda Koch ai prigionieri partigiani risult\u00f2 poi essere completamente inventata, come emerse poi davanti alla Corte d'appello di Milano.\nQuesta nuova sede di torture ebbe per\u00f2 vita breve: il 25 settembre di quello stesso anno, il ministro di giustizia della RSI Piero Pisenti, spinto dalle proteste dei cittadini milanesi e da quelle dello stesso arcivescovo Schuster, ne ordin\u00f2 la chiusura.\nTrieste.\nTrieste ebbe il triste privilegio di essere stata la prima citt\u00e0 italiana in cui venne aperta una Villa Triste, conosciuta oltretutto con tale denominazione. Si trattava di un edificio di modeste proporzioni sito in via Bellosguardo n. 8 che fin dal 1942 noto per essere stato abitato da una famiglia ebraica fino alle proclamazione delle leggi razziali, venne in seguito requisita e utilizzata non solo come sede dell\u2019Ispettorato Speciale di Pubblica Sicurezza per la Venezia Giulia, ma anche come luogo di interrogatori e di torture. \nIl commissario dell'ispettorato era Giuseppe Gueli, mentre vicecommissario era Gaetano Collotti, il quale crea la cosiddetta \"Banda Collotti\". Nell'estate del 1944 svariate volte e per diversi giorni la \"Banda Collotti\" giustizi\u00f2 dei civili gettandoli nel pozzo di una miniera a Basovizza.\nOltre alla villa di via Bellosguardo, vennero adibiti a tale scopo altri locali, denominati anch'essi \"ville tristi\": uno soprannominato \"dai Gesuiti\" e un altro in via Cologna, fino al 1994 sede di un comando di carabinieri (gestiti all'epoca, come quelli di via Bellosguardo, dall'Ispettorato Speciale di Pubblica Sicurezza). \nGenova.\nAnche Genova ebbe una Villa Triste gestita dai tedeschi: era ubicata nella Casa dello Studente di corso Giulio Cesare, ove avvenivano gli interrogatori e le torture nelle sue pi\u00f9 svariate forme.\nMantova.\nA Mantova il luogo delle sevizie era Villa Gobio (o Villa Gobia) casa padronale di una corte di campagna nei pressi della citt\u00e0. Dall'estate del 1944 alla primavera del 1945 fu una sede del controspionaggio militare tedesco, il F.A.T. 374 (Front Aufkl\u00e4rung Truppe). Al suo interno furono interrogati e seviziati molti antifascisti e agenti stranieri, talvolta fino alla morte. Attualmente \u00e8 disabitata.\nBiella.\nA Biella, luogo di sevizie e torture, fu Villa Schneider, un'elegante palazzina in stile liberty requisita dalle SS dopo l'armistizio di Cassibile ed usata come quartier generale della polizia politica in funzione repressiva dei movimenti partigiani ostili alla Repubblica Sociale Italiana.\nPavia.\nA Pavia la Villa Triste era ubicata all'angolo tra Via Santa Maria alle Pertiche e i giardini di Piazza Castello, al numero 27. Venne requisita dalle SS nel 1943 e rimase operativa per due anni. Dopo la guerra, il precedente proprietario ritorn\u00f2 in possesso della palazzina ma dovette venderla nel 1955. Villa Triste venne demolita e sul terreno vennero costruiti condomini. Nella zona, oggi, non vi sono targhe che ricordano gli orrori perpetrati in quel luogo."}
{"id": "531116", "revid": "6837", "url": "https://it.wikipedia.org/wiki?curid=531116", "title": "Il Giornale di Brescia", "text": ""}
{"id": "531124", "revid": "339392", "url": "https://it.wikipedia.org/wiki?curid=531124", "title": "Setter Gordon", "text": ""}
{"id": "531125", "revid": "339392", "url": "https://it.wikipedia.org/wiki?curid=531125", "title": "Setter Scozzese (Gordon)", "text": ""}
{"id": "531126", "revid": "287204", "url": "https://it.wikipedia.org/wiki?curid=531126", "title": "Army One", "text": "Army One \u00e8 l'identificativo radio di qualsiasi aereo o elicottero dell'esercito statunitense che trasporti il Presidente degli Stati Uniti. In qualsiasi luogo l'Army One atterri, al suolo c'\u00e8 almeno un soldato in alta uniforme pronto ad accogliere il presidente.\nDal 1957 e fino al 1976, la responsabilit\u00e0 del trasporto in elicottero del presidente era divisa fra l'esercito e il corpo dei Marines, fino a dare a questi ultimi la responsabilit\u00e0 esclusiva del trasporto in elicottero del presidente.\nUna famosa immagine fotografica dell'Army One \u00e8 stata scattata il 9 agosto 1974 dopo le dimissioni di Nixon in seguito allo scandalo Watergate, e ritrae il presidente in gesto di vittoria. Nonostante avesse espresso l'intenzione di dimettersi, la sua lettera non era ancora stata consegnata al Segretario di Stato, ed era quindi ancora in carica. Il tenente colonnello Gene T. Boyer, capo pilota di elicotteri del presidente Nixon, trasport\u00f2 il presidente durante il suo ultimo viaggio dalla Casa Bianca alla base militare di Andrews con il VH-3A \"Sea King\" numero 150617. L'elicottero era in servizio nella flotta presidenziale dal 1961 ed \u00e8 oggi in mostra fuori dalla Richard Nixon Presidential Library and Museum.\nUn elicottero o un aereo dell'esercito che trasporti il vicepresidente degli Stati Uniti \u00e8 invece detto Army Two."}
{"id": "531134", "revid": "2075278", "url": "https://it.wikipedia.org/wiki?curid=531134", "title": "L'Arena (quotidiano)", "text": "L'Arena \u00e8 il giornale di Verona e provincia. \u00c8 uno dei quotidiani attualmente in circolazione pi\u00f9 longevi: \u00e8 stato infatti fondato il 12 ottobre 1866, poco prima dell'annessione del Veneto al Regno d'Italia.\nLa Societ\u00e0 Athesis \u00e8 l'editrice della testata. Negli anni novanta era anche la casa editrice de \"Il Giornale di Vicenza\", azionista di \"Bresciaoggi\" (al 2018 proprietaria) e de \"L'Alto Adige\" di Bolzano.\nDirettori.\n\"L'Arena\" ha avuto, nella sua storia, i seguenti direttori:\nDiffusione media giornaliera.\nDati Ads - Accertamenti Diffusione Stampa"}
{"id": "531138", "revid": "2128848", "url": "https://it.wikipedia.org/wiki?curid=531138", "title": "Tzatziki", "text": "Lo tzatziki (in greco \u03c4\u03b6\u03b1\u03c4\u03b6\u03af\u03ba\u03b9, ), o cac\u0131k (in turco), \u00e8 un tipo di antipasto, zuppa o salsa a base di yogurt diffuso nei Balcani meridionali e nel medio oriente.\nEtimologia.\nLa parola greca \"Tzatziki\" deriva dal turco \"Cac\u0131k\" (pr. ), che \u00e8 il nome con cui i turchi chiamano questa pietanza.\nDescrizione.\nLa base comune a tutte le principali tradizioni viene preparata con yogurt, generalmente di pecora (o di capra), poi cetrioli (in forma di purea o finemente spezzettati), quindi aglio, sale e olio d'oliva.\nAltri ingredienti si aggiungono nelle ricette tipiche o secondo il proprio gusto; generalmente \u00e8 arricchito con varie erbe, tra cui l'aneto e la menta. A volte si aggiunge, inoltre, un cucchiaio di aceto e/o una quantit\u00e0 variabile di cipolla o altre spezie aromatiche.\nViene spesso servito, accompagnato da pane o pita, come il primo piatto di un pasto, con olive nere. \u00c8 uno dei componenti principali del \"souvlaki\" e del \"gyros\" greci.\nIn Bulgaria si usano sia lo \"tzatziki\", che \u00e8 chiamato \"snejanka\" (\u0441\u043d\u0435\u0436\u0430\u043d\u043a\u0430), sia un tipo di \"tzatziki\" molto pi\u00f9 liquido, che qui prende il nome di \"tarator\" (\"\u0422\u0430\u0440\u0430\u0442\u043e\u0440\").\nLo Tzatziki \u00e8 chiamato in Iraq \"jajik\", a Cipro \"talaturi\".\nPreparazione.\nUn sistema pratico per la preparazione di questo piatto \u00e8 il seguente: si gratta il cetriolo su una comune grattugia con tutta la buccia; si mette il preparato in un canovaccio un po' fine e molto poroso, si chiude bene e si strizza, con una certa energia, in modo da far perdere buona parte dell'acqua contenuta all'interno del cetriolo; si mescola il tutto con dello yogurt greco di pecora (dal gusto saporito). In seguito vanno aggiunti aglio, possibilmente schiacciato e non triturato, un cucchiaino d'olio, limone, erbe aromatiche a scelta (aneto, menta, origano ecc.) e sale.\nGli ingredienti, in aggiunta al cetriolo e allo yogurt che sono la base dello tzatziki, variano moltissimo da regione a regione: \u00e8 possibile usare aceto anzich\u00e9 limone e in alcuni casi si usa il pepe."}
{"id": "531143", "revid": "287204", "url": "https://it.wikipedia.org/wiki?curid=531143", "title": "Cratere Curie (Luna)", "text": "Curie \u00e8 un grande cratere lunare di 138,87 km situato nella parte sud-occidentale della faccia nascosta della Luna, il cui bordo occidentale si trova nell'altro emisfero. L'osservabilit\u00e0 da Terra di questa formazione dipende in maniera determinante dalle librazioni lunari, variando tra problematica e non possibile.\nA nord-ovest si trova il cratere Schorr, mentre a nord-est giace il cratere Sklodowska. Adiacente al margine sudorientale vi \u00e8 il minore cratere Lauritsen, fortemente danneggiato.\nIl margine esterno di Curie \u00e8 stato fortemente danneggiato da impatti successivi, ed ha assunto una forma vagamente rettangolare. Il bordo orientale \u00e8 parzialmente coperto dal cospicuo cratere satellite \"Curie C\" nella zona nord-est e da \"Curie G\" ad est. Sul bordo settentrionale giace il piccolo satellite \"Curie Z\". Le altre zone sono costellate da impatti minori, e pi\u00f9 pesantemente nella zona sud-ovest.\nIl pianoro interno \u00e8 meno accidentato del territorio circostante, ma si presenta costellato da numerosi impatti minori. Un gruppo di questi piccoli crateri, parzialmente sovrapposti, si trova vicino alle pendici interne a sud-ovest. Il piccolo satellite \"Curie K\" giace nella zona sudorientale, mentre \"Curie V\" \u00e8 prossimo al bordo interno di nord-ovest.\nIl cratere \u00e8 dedicato al fisico francese Pierre Curie.\nCrateri correlati.\nAlcuni crateri minori situati in prossimit\u00e0 di Curie sono convenzionalmente identificati, sulle mappe lunari, attraverso una lettera associata al nome."}
{"id": "531144", "revid": "122642576", "url": "https://it.wikipedia.org/wiki?curid=531144", "title": "Profilassi", "text": "La profilassi (greco \u03c0\u03c1\u03bf\u03c6\u03c5\u03bb\u03ac\u03c3\u03c3\u03c9, \"prophylasso\", \"difendere o prevenire\") \u00e8 una qualsiasi procedura medica o di sanit\u00e0 pubblica a scopo di prevenzione, oppure a scopo terapeutico, di una malattia.\nIn prima analisi, le misure di profilassi sono divise in \"profilassi primaria\" (per prevenire l'insorgere di una malattia cronica, o l'acquisizione di un'infezione nel caso delle malattie infettive), \"profilassi secondaria\" (laddove l'infezione \u00e8 gi\u00e0 stata acquisita e si vuole evitare che essa sfoci nella malattia conclamata; oppure nel caso delle malattie cronico-degenerative quando la malattia \u00e8 gi\u00e0 insorta e il paziente viene difeso dal peggiorare del processo patologico).\nIl termine profilassi \u00e8 utilizzato soprattutto nel caso di malattie infettive, mentre nelle malattie cronico-degenerative rimane in uso il termine prevenzione (primaria, secondaria, terziaria).\nTipologie.\nLa profilassi si pu\u00f2 dividere in \"diretta\" e \"indiretta\".\nProfilassi indiretta.\nLa profilassi indiretta non si rivolge a un determinato agente eziologico, ma piuttosto ricopre la sfera ambientale e quella rivolta alla persona, attuando interventi generici e non specifici.\nNell'ambito ambientale ci sono interventi rivolti all'ambiente fisico (depurazione dell'acqua, bonifica dei terreni, ecc.) e all'ambiente sociale (miglioramento dei livelli socio-assistenziali, ecc.).\nPer quanto riguarda la persona, rientrano nella profilassi indiretta tutte quelle pratiche di educazione, formazione e informazione sanitaria. Il lavarsi le mani potrebbe essere una di queste, in particolare l'informare che \"lavarsi le mani \u00e8 bene\", spiegare le motivazioni di tale comportamento, mostrare il corretto procedimento per il loro lavaggio.\nProfilassi diretta.\nLa profilassi diretta pu\u00f2 inizialmente essere divisa in generica e specifica.\nProfilassi generica.\nNella profilassi generica troviamo misure volte all'ambiente e alla fonte.\nProfilassi generica ambientale.\nPer quanto riguarda l'ambiente, le procedure adottate sono di disinfestazione (eliminazione dei vettori animali), disinfezione (eliminazione dei microorganismi patogeni in un determinato ambiente o substrato) e sterilizzazione (eliminazione tutti microorganismi, comprese le spore di resistenza). Queste ultime due procedure servono, in ambito ospedaliero, per evitare il passaggio dell'agente eziologico da paziente a paziente, da paziente a personale sanitario e da personale sanitario a paziente.\nLa disinfezione pu\u00f2 essere attuata in momenti distinti:\nLa disinfezione pu\u00f2 essere attuata con mezzi naturali e artificiali. Numerosi fattori svolgono un ruolo di \"disinfettanti naturali\", tra questi i pi\u00f9 importanti sono: la luce solare, l'essiccamento, le variazioni brusche di temperatura, la concorrenza vitale con altri microrganismi e la diluizione.\nI mezzi artificiali sono suddivisi tra mezzi fisici e mezzi chimici. I mezzi fisici sono quelli pi\u00f9 frequentemente usati per la sterilizzazione e sono il calore, i raggi ultravioletti e le radiazioni ionizzanti. Il calore pu\u00f2 essere utilizzato a \"secco\", come nel caso di esposizione alla fiamma o con le stufe a secco, che sono il modo pi\u00f9 adatto per la sterilizzazione di materiali in vetro o metallo; pu\u00f2 essere utilizzato anche in forma \"umida\" come con l'acqua bollente o con l'autoclave. I mezzi chimici sono: gli alcoli, tra cui l'alcool etilico; le aldeidi, in particolare l'aldeide formica o l'aldeide glutarica; gli alogeni, comprendono elementi come il cloro e lo iodio; i sali quaternari d'ammonio, appartenenti alla categoria dei detergenti sintetici; metalli, tra cui il mercurio e l'argento; i fenoli.\nProfilassi generica diretta alla fonte.\nPer quanto riguarda la profilassi diretta generica rivolta alla fonte, esistono differenti procedure. \nLa notifica, fondamentale per avviare le procedure di profilassi, viene avviata dal medico; ha anche funzioni di indagine statistica ed \u00e8 utile nelle inchieste epidemiologiche. \nLa contumacia ha il compito principale di evitare il passaggio del microorganismo dal malato agli individui sani. Si attua con l'isolamento domiciliare o ospedaliero, con l'obbligo di permanenza del soggetto in un luogo prestabilito. \nLa sorveglianza sanitaria consiste nell'obbligo di controlli a intervalli prestabiliti, senza liitazione alla libert\u00e0 individuale. \nL'inchiesta epidemiologica si attua con una serie di studi che permettono di capire e individuare la sorgente dell'infezione, i vettori, l'area geografica, studiare il fenomeno nel tempo, la curva epidemiologica e il pool di soggetti recettivi.\nProfilassi specifica.\nLa profilassi diretta di tipo specifico attua procedure che si basano sul tipo di microrganismo coinvolto. Ne fanno parte le procedure di immunoprofilassi e di chemioprofilassi.\nLo scopo dell'immunoprofilassi \u00e8 di agire sull'immunizzazione del soggetto, mediante la vaccinoprofilassi (somministrazione di antigeni) e sieroprofilassi (inoculazione anticorpi di origine animale o umana). La prima stimola una risposta immunitaria da parte del soggetto, \u00e8 quindi un'immunizzazione attiva, e bench\u00e9 abbia tempi di risposta lunghi la sua efficacia dura nel tempo (permanente o rinnovabile) e origina la memoria immunitaria. La seconda invece ha un effetto immediato in quanto si inoculano anticorpi gi\u00e0 formati (immunoprofilassi passiva) per\u00f2 la sua efficacia \u00e8 temporanea.\nLa chemioprofilassi riguarda invece l'azione diretta da parte di farmaci su un determinato microorganismo per prevenirne una possibile infezione.\n\u00c8 primaria quando si somministrano farmaci (di solito in bassa dose e per brevi periodi) a soggetti sani o probabilmente infetti, mentre \u00e8 secondaria (con dosaggi a volte massicci e duraturi nel tempo) quando il soggetto \u00e8 stato sicuramente infettato, ma \u00e8 ancora clinicamente sano (periodo di incubazione).\nMisure di prevenzione.\nLe vaccinazioni sono misure di profilassi, cio\u00e8 prevenzione primaria: esse sono utilizzate per potenziare le difese immunitarie (produzione di anticorpi) contro il patogeno che causa una determinata malattia, prima che il soggetto venga a contatto con il microrganismo. Per definizione la profilassi vaccinale previene solo l'insorgere di malattie. \nGli antibiotici sono a volte usati in funzione profilattica (profilassi antibiotica): ad esempio, nel periodo della paura per gli attacchi all'antrace nel 2001 negli Stati Uniti, ai pazienti per i quali si temeva l'esposizione veniva data la ciprofloxacina. Allo stesso modo, l'uso di unguenti antibiotici su bruciature e altre ferite \u00e8 una misura profilattica.\nGli antimalarici come la clorochina sono utilizzati sia come trattamento sia come chemioprofilassi sui visitatori che si recano in quei paesi laddove la malaria \u00e8 endemica per evitare lo sviluppo del parassita \"plasmodium\", che causa la malattia.\nI profilattici (o preservativi) sono cos\u00ec chiamati perch\u00e9 utilizzati per prevenire la diffusione della sifilide e delle altre malattie sessualmente trasmissibili.\nL'eparina a basso peso molecolare \u00e8 utilizzata come profilassi in pazienti ricoverati in ospedale, per evitare varie forme di trombosi dovute alla loro immobilit\u00e0.\nLa stessa pulizia professionale dei denti \u00e8 una forma di profilassi dentale.\nLa profilassi post-esposizione.\nQuando una profilassi viene applicata \"in seguito\" a una possibile esposizione a un agente infettante, si parla di profilassi post-esposizione, o post-exposure prophylaxis o PEP.\nLa profilassi post-esposizione pu\u00f2 essere \"occupazionale\" quando viene applicata in caso di infortunio di operatori sanitari con oggetti contaminati come aghi o altro, oppure \"non occupazionale\" se viene applicata in una qualunque altra situazione a rischio. La profilassi post-esposizione non occupazionale \u00e8 anche indicata con la sigla nPEP. In ogni caso, lo scopo della profilassi post-esposizione \u00e8 quello di ridurre la probabilit\u00e0 di contagio dopo la situazione a rischio.\nDi particolare importanza si rivela la profilassi post-esposizione a HIV, occupazionale per operatori sanitari o non occupazionale per esempio in caso di rottura del preservativo durante un rapporto sessuale con una persona HIV-sieropositiva. In caso di puntura con aghi contaminati, molto importante \u00e8 anche la profilassi post-esposizione a HBV, il virus responsabile dell'epatite virale B, per via della notevole resistenza di questo virus all'ambiente.\nLa profilassi pre-esposizione.\nSi pu\u00f2 attuare una procedura preventiva di profilassi in ambienti o situazioni in cui \u00e8 possibile essere esposti a un agente infettante; in tal caso si parla di profilassi pre-esposizione o \"pre-exposure prophylaxis\" o PrEP. \nPu\u00f2 essere \"occupazionale\" se applicata a operatori sanitari, oppure \"non occupazionale\" se viene applicata in una qualunque altra situazione a rischio (anche indicata con la sigla \"nPREP\")."}
{"id": "531151", "revid": "121069871", "url": "https://it.wikipedia.org/wiki?curid=531151", "title": "Pita", "text": "La pita (in greco \u03c0\u03af\u03c4\u03b1, in albanese \"pite\", in ebraico \u05e4\u05b4\u05bc\u05ea\u05b8\u05bc\u05d4 o \u05e4\u05d9\u05ea\u05d4, in arabo \u0643\u0645\u0627\u062c, in turco \"pide\") \u00e8 un tipo di pane piatto lievitato, rotondo, a base di farina di grano. \u00c8 un cibo tradizionale delle cucine del Medio Oriente e del Mediterraneo, dal Nord Africa all'Afghanistan. Viene anche chiamata \"pita greca\" o \"pane arabo\"..\nNella gastronomia greca, il significato del termine \"pita\" \u00e8 comunque molto ampio: sta anche a significare una qualsiasi torta salata o dolce, come ad esempio la vasilopita o la \"spanakopita\" (quest'ultima preparata principalmente con pasta phyllo e spinaci).\nEtimologia.\nNei dizionari italiani, il termine \"pita\" \u00e8 abbastanza recente in quanto risale alla seconda met\u00e0 del Novecento, riferendosi ai Balcani, e in special modo alla cucina greca. Molti linguisti attribuiscono l'origine della parola al greco moderno di \"torta\", \"dolce\" (es. vasilopita) oppure \"pane\", che deriverebbe a sua volta dal termine greco antico p\u0113ktos col significato di \"denso\"; a differenza di altri che pensano derivi dall'ebraico \u05e4\u05ea (\"pat\"), che significa \"pagnotta\" o \"pezzetto\".\nLa parola \"pita\" (come \u05e4\u05d9\u05ea\u05d0), esiste ancora nell'aramaico del Talmud babilonese e indica il pane in generale. Un'altra possibile etimologia viene dalla parola \"pit\u0103\", che in rumeno arcaico (all'epoca parlato anche nel nord della Grecia), vuol dire pane. Un'altra etimologia si rif\u00e0 a un particolare tipo di pino (\"Pinus Rigida\") costituito da strati, proprio come il pane pita.\nDa segnalare la relazione con il termine romagnolo \"p\u00ecda\" (e le sue varianti \"pi\u00ea\", \"pi\u00e8da\"), ad indicare la piadina, di origine bizantina. Stessa genesi avrebbe la calabrese pitta, un pane bianco a forma di ciambella schiacciata, cotto al forno, e anche la lestopitta grecanica. Il termine \u00e8 talvolta impiegato per indicare lo stesso prodotto da forno, come in pitta 'nchiusa (un dolce contenente miele e frutta secca).\nAbitudini alimentari.\nLa pita \u00e8 utilizzata per raccogliere sughi o salse come lo hummus, il baba ganush, la shakshuka e per avvolgere sandwich come kebab, gyros (ricetta greca a base di carne) e falafel (polpette egiziane). La maggior parte dei pani assimilabili alla pita vengono cotti al forno ad alte temperature (700 \u00b0F o 370 \u00b0C), facendo s\u00ec che i dischi appiattiti di pasta crescano velocemente. Una volta rimossi dal forno gli strati di pasta cotta restano separati all'interno della pita sgonfia, consentendo che il pane presenti un'apertura a forma di tasca, da usare in varie farciture.\nA partire dagli anni settanta, molta della popolarit\u00e0 della pita \u00e8 dovuta a queste tasche; infatti invece di essere usate per raccogliere salse, esse vengono riempite di vari ingredienti per formare un panino farcito. Queste sono di solito chiamate \"tasche di pita\". Alcuni fabbricanti specificano sulle loro confezioni la differenza fra la pita classica (senza aperture) e le pita con tasche.\nIn Turchia, la pita, chiamata \"pide\" e alquanto diversa dalla pita greca o araba, \u00e8 utilizzata per fare una pietanza simile alla pizza italiana, chiamata lahmacun. L'impasto viene modellato come una canoa e riempito con carne, verdure e a volte uovo, per poi essere cotto in forno.\nIn Gran Bretagna, la parola \"pita\" \u00e8 talvolta usata erroneamente per indicare il \"naan\" o il \"khubz\" arabo, dal momento che entrambi presentano il medesimo aspetto della pita.\nIn Grecia, la pita si mangia tradizionalmente con varie salse quale lo tzatziki, oppure con pietanze come il gyros.\nNella cucina bulgara, la pita si serve per le occasioni speciali. La sua preparazione e consumo hanno un significato rituale. Per esempio, nella notte prima della vigilia di Natale (bulgaro: \u0411\u044a\u0434\u043d\u0438 \u0432\u0435\u0447\u0435\u0440 - \"badni vecher\"), ogni casalinga prepara le pite e le decora con simboli augurali di fertilit\u00e0 per il bestiame e un raccolto ricco dai campi, nonch\u00e9 prosperit\u00e0 per ogni membro della famiglia. In ognuna di esse, nasconde una monetina di nichel; secondo la tradizione, chiunque lo trovi diventi il pi\u00f9 sano e il pi\u00f9 ricco della famiglia. La pita inoltre, \u00e8 preparata quando sono previsti cari ospiti a pranzo o a cena. Una tradizionale festa di benvenuto in Bulgaria, prevede che siano serviti la pita sale o miele. Il significato di questo rituale pu\u00f2 essere trovato nell'espressione \"accogliere qualcuno con pane e sale\" (dal momento che il pane \u00e8 un elemento fondamentale della cucina bulgara - e come dice un proverbio bulgaro: \"nessuno \u00e8 pi\u00f9 grande del pane\", mentre il sale \u00e8 quell'ingrediente base che insaporisce ogni pasto). Ci\u00f2 dimostra come i padroni di casa desiderano avere ospiti e condividere pietanze con loro.\nLa pita libanese \u00e8 simile a quella cipriota, anche se la prima \u00e8 due volte pi\u00f9 lunga della seconda. Il pane di pita, cotto come la pita di Agio Basilio, \u00e8 una tradizione cristiana bizantina, condivisa da tutte le nazioni che un tempo facevano parte dell'Impero Romano d'Oriente, rinforzando nuovamente la cultura Cristiana Ellenica che ha diffuso la pita. Il pane di pita o \"pita di Basilio\" \u00e8 come un dolce o una torta, con un singolo strato di pan di Spagna o di pane, posti generalmente in piani circolari.\nNei paesi balcanici (Grecia compresa) il termine \"pita\" ha un significato pi\u00f9 ampio rispetto a quello convenzionale di pane. Indica infatti una pietanza a strati (o arrotolata), dolce o salata, fatta di molteplici strati di pasta, di solito non lievitata, alternati con degli strati di condimento e cotta nel forno. Alcune di queste pite in Italiano potrebbero essere intese come \"torte\" (dolci o salate), ma nei paesi in questione il termine \"torta\" \u00e8 riservato ai dolci stratificati fatti con la pasta lievitata, o eventualmente senza pasta (alcune torte di frutta). \nPer alcuni tipi di pita si usa la pasta sfoglia o la pasta frolla, ma la pi\u00f9 frequente \u00e8 la pasta fillo. Nel forno gli strati esterni di questa pasta diventano molto croccanti, mentre quegli interni assorbono una grande quantit\u00e0 d'acqua diventando molto soffici e formando una specie delle membrane interne. Alcune ricette prevedono una spennellata superficiale d'uovo ed esistono anche alcuni tipi di pita dove lo strato di copertura non \u00e8 rappresentato da pasta, ma dal condimento. Come condimento si usano diversissimi prodotti, vegetali o animali, ad esempio, per le pite dolci: formaggio non stagionato (simile alla ricotta), noci, mandorle, varia frutta (mele, amarene, frutti di bosco, prugne, pere, more, lamponi, fragole), zucca (pita \"bundevara\"), semi di papavero (pita \"makovnja\u010da\"), panna, carrube, lardo o ciccioli con eventuale aggiunta di uva sultanina, vaniglia, cannella, noci di moscato ecc., tutto cosparso di zucchero a velo, mentre per le pite salate si usano: carne macinata (suina, bovina, ovina, mista..), formaggio non stagionato o semi-stagionato, funghi, spinacio, erba brusca (pita \"zeljanica\") o varie altre verdure a foglia, porro, patate, melanzane, cavoli ecc. con pepe nero, aglio e altre spezie. Tradizionalmente le pite erano riservate per le festivit\u00e0 e altre occasioni speciali. Oggi sono una pietanza abbastanza comune, si trovano anche nei negozi di strada, come fast food, si preparano regolarmente nelle cucine casalinghe e nei ristoranti, vengono consumate a colazione, a merenda, come snack, a pranzo, come antipasto, o come dessert, ma anche come pasto unico a cena. Anche lo strudel e il burek sono considerati tipi di pita."}
{"id": "531152", "revid": "983767", "url": "https://it.wikipedia.org/wiki?curid=531152", "title": "PP\u0160-41", "text": "Il PP\u0160-41 () \u00e8 un mitra (a dispetto del nome, che classifica l'arma come pistola mitragliatrice) sovietico progettato da Georgij \u0160pagin come alternativa al pi\u00f9 costoso e complesso PPD-40.\nFu una delle armi pi\u00f9 usate di tutto il secondo conflitto mondiale. Si stima che nel periodo bellico siano stati prodotti pi\u00f9 di 6 milioni di esemplari di tale arma. Costruito per buona parte in acciaio stampato, l'arma poteva essere alimentata sia da caricatori bifilari che da caricatori a tamburo. Fu largamente usato anche dopo la seconda guerra mondiale durante la Guerra di Corea. Anche in Vietnam l'arma divenne popolare sia tra i Vietcong sia tra le forze dell'NVA e rimase in uso fino agli anni settanta.\nStoria.\nIl progetto e la seconda guerra mondiale.\nIl progetto per il PP\u0160-41 risale alla guerra d'inverno 1939-40 contro la Finlandia, la cui fanteria utilizzava il mitra Suomi KP-31 che risultava molto adatto negli scontri ravvicinati in ambienti boschivi o urbani. All'epoca l'Armata Rossa aveva in dotazione limitate quantit\u00e0 di moschetti automatici PPD-34/38 e PPD-40, ma erano armi considerate inadatte al combattimento da fanteria per la loro corta gittata, e distribuite perlopi\u00f9 alla polizia e al NKVD. L'efficacia dei mitra Suomi usati nei combattimenti delle foreste innevate finlandesi costrinse l'Armata Rossa a rivedere le proprie tattiche ed emerse la necessit\u00e0 di un mitra efficace, poco ingombrante, facile ed economico da produrre. Venne accelerata la produzione del gi\u00e0 esistente PPD-40, per ordine personale di Stalin, ma il Commissariato del Popolo per l'Industria Bellica (organo sovietico preposto alla produzione e progettazione di armamenti) ebbe l'ordine di sviluppare un nuovo moschetto automatico idoneo alla produzione in massa, poich\u00e9 il PPD-40 richiedeva lunghe e complesse lavorazioni alla macchina utensile, con tutti i suoi pezzi fresati e torniti dal pieno.\nNell'autunno 1941 un'apposita commissione valut\u00f2 vari progetti, e quello considerato pi\u00f9 adatto era il progetto di Georgij \u0160pagin, che prevedeva un largo impiego di parti ricavate per stampaggio alla pressa, anzich\u00e9 le tradizionali tornitura-fresatura: cosa al tempo rivoluzionaria per l'URSS, e che consentiva un abbattimento del 50% dei tempi di lavorazione. La produzione dell'arma cominci\u00f2 nel 1941 a Mosca, sotto la supervisione di alti ufficiali del partito comunista sovietico, addetti al controllo della qualit\u00e0 dei prodotti.\nPoche centinaia di esemplari vennero prodotti nel novembre 1941 e altri 155.000 uscirono dalle fabbriche nei cinque mesi seguenti. Per la primavera del 1942, le fabbriche erano arrivate ad un regime di produzione di 3.000 armi al giorno. Il PP\u0160-41 \u00e8 il classico esempio di arma semplificata per permettere la produzione di massa (altri esempi sono lo Sten inglese, l'MP-40 tedesco che per\u00f2 \u00e8 gi\u00e0 pi\u00f9 raffinato, o l'M3 americano). Le sue componenti (ad eccezione della canna) potevano essere facilmente realizzate anche da operai senza esperienza con la dotazione dei garage per la riparazione delle auto, cos\u00ec da lasciare liberi gli operai specializzati per altri incarichi. Il PP\u0160-41 conta 87 parti (contro le 95 del PPD-40, il precedente mitra adottato dall'esercito sovietico) e poteva essere realizzato in sole 7,3 ore di lavoro (contro le 13,7 ore necessarie per il PPD-40). La produzione delle canne veniva accelerata utilizzando le canne dei fucili Mosin-Nagant: si tagliava a met\u00e0 la canna e la si adattava al proiettile da 7,62 x 25\u00a0mm (contro il 7,62 x 54\u00a0mm utilizzato dal fucile).\nL'impiego nel conflitto.\nFin dalla sua introduzione in servizio il PP\u0160-41 super\u00f2 tutte le aspettative. Era robustissimo, estremamente affidabile e pressoch\u00e9 insensibile al gelo e alla polvere. Aveva una cadenza di tiro molto elevata, circa 1.000 colpi al minuto (il doppio della maggior parte dei mitra dell'epoca) ed era piuttosto preciso fino a 100 metri. La cartuccia 7,62x25 era potente e precisa: anche se il proiettile era pi\u00f9 leggero del 9x19mm Parabellum ed aveva meno impatto, era per\u00f2 molto pi\u00f9 veloce ed aveva una traiettoria molto tesa che permetteva al PP\u0160-41 un tiro utile fino a 200 metri.\nAlle distanze ravvicinate (fino a 50 metri) che erano la norma, nei combattimenti urbani o nelle foreste, una pattuglia armata di PP\u0160-41 poteva scatenare un volume di fuoco pari a quello di un'intera compagnia di fanteria armata di tradizionali fucili. Inoltre, il caricatore a tamburo da 71 colpi consentiva un'autonomia ragionevole e il peso dell'arma, unito all'ottimo calcio in legno, rendeva il tiro facile da controllare. \nIl caricatore a tamburo presentava qualche difetto: realizzato in lamiera di appena 1,5\u00a0mm di spessore, si piegava facilmente, il che causava inceppamenti. Inoltre, la molla interna che spingeva le cartucce era piuttosto dura da azionare e riempirlo tutto richiedeva tempo. I soldati sovietici impararono a non caricarlo con pi\u00f9 di 60 colpi, per evitare il rischio che la molla si bloccasse. Dal 1942 furono disponibili caricatori curvi a serbatoio tradizionali da 35 colpi, e nel 1944 furono distribuiti caricatori a tamburo pi\u00f9 robusti ed efficaci. Comunque, i militari sovietici tendevano a impiegare solo caricatori a tamburo che permettevano di sfruttare appieno le potenzialit\u00e0 dell'arma.\nPer il successo ottenuto e gli elevatissimi numeri prodotti, il PP\u0160-41 divenne immediatamente una delle icone della guerra, il simbolo del soldato sovietico cos\u00ec come l'MP-40 lo era del soldato tedesco e l'elmetto Mk.III del soldato britannico: interi battaglioni vennero equipaggiati in massa con quest'arma e lanciati in devastanti attacchi contro le truppe dell'Asse, soprattutto da parte di reparti di sciatori sovietici, ripetendo su scala molto pi\u00f9 vasta le stesse tattiche impiegate dalla Finlandia e con efficacia altrettanto devastante. Il PP\u0160-41 fu un'arma popolare anche tra i soldati tedeschi, e spesso i mitra catturati venivano utilizzati contro i loro precedenti proprietari. L'assoluta intercambiabilit\u00e0 tra i proiettili da 7,62 \u00d7 25\u00a0mm Tokarev dell'arma russa e quelli tedeschi da 7,63 \u00d7 25\u00a0mm Mauser utilizzati nella pistola C-96 permetteva al PP\u0160-41 di sparare senza problemi anche questi, per cui i tedeschi potevano facilmente sopperire alla necessit\u00e0 di munizioni.\nDopo la cattura da parte dei tedeschi di un gran numero di PP\u0160-41, part\u00ec in Germania un programma volto a convertire l'arma in modo che potesse usare il calibro standard per pistole e mitra in uso tra le forze armate tedesche, il 9\u00a0mm Parabellum. Le armi cos\u00ec riconvertite vennero denominate MP41(r), dove (r) sta per \"russisch\" (russo), mentre i modelli non riconvertiti MP717(r). Vennero persino distribuiti dei manuali d'uso in tedesco per le forze armate.\nNon vi \u00e8 dubbio che il PP\u0160-41 soddisf\u00f2 pienamente le aspettative dell'Armata Rossa: il suo impiego in massa, reso possibile dai moderni criteri di produzione su vasta scala, confer\u00ec ai soldati sovietici una potenza di fuoco nettamente superiore ai loro avversari. Ci\u00f2 permise all'Armata Rossa di acquistare la superiorit\u00e0 tattica in tutte le decisive battaglie dal 1942 in poi, e di sviluppare delle tattiche di combattimento basate su assalti combinati di carri armati e fanteria munita di armi automatiche. Questa dottrina, che si rivel\u00f2 vincente, fu sviluppata attorno al PP\u0160-41 ed \u00e8 perci\u00f2 che gli storici e il pubblico, sovietici prima e russi poi, considerano il PP\u0160-41, assieme al T-34 e al PPS-43, \"l'arma che ha vinto la guerra\".\nL'adozione nel secondo dopoguerra.\nDopo la seconda guerra mondiale, il PP\u0160 fu venduto in grandi quantit\u00e0 agli stati filosovietici e alle forze di guerriglia. Il \"Chos\u014fn inmin'gun\" e l'\"Esercito Popolare di Liberazione\" ricevettero grandi quantit\u00e0 di PP\u0160-41 dalla Russia, utilizzati in combinazione con il \"Type 49\" nord-coreano e il \"Type 50\" cinese, entrambi copie dell'arma sovietica. Sebbene non preciso su lunghe distanze, l'arma si rivel\u00f2 estremamente adatta ai combattimenti a breve raggio che ebbero luogo durante la guerra di Corea. Le forze delle Nazioni Unite si trovavano in difficolt\u00e0 nel contrastare l'impressionante volume di fuoco dell'arma sovietica. Molti ufficiali arrivarono persino a definire il PP\u0160 come la migliore arma di quella guerra: pur non vantando la stessa precisione del M1 Garand o della carabina M1 Carbine, il pi\u00f9 alto rateo di fuoco la rendeva un'arma micidiale negli scontri ravvicinati Come disse un capitano di fanteria: \u201cin modalit\u00e0 automatica sparava una quantit\u00e0 incredibile di proiettili e molte delle perdite in Corea furono subite in scontri a breve raggio e di breve durata - dipendeva da chi riusciva a sparare pi\u00f9 in fretta. In queste situazioni, superava qualunque arma di cui noi disponessimo. Uno scontro ravvicinato tra pattuglie terminava molto rapidamente, e in molti casi lo perdevamo proprio a causa sua\u201d.\nIl PP\u0160-41 ed i suoi cloni cinesi, coreani, ungheresi e polacchi (questi ultimi realizzati meglio), fu estesamente impiegato anche durante il conflitto in Indocina del 1945-54, nelle mani dell'esercito del Viet Minh; e fu poi utilizzato nella guerra del Vietnam ed in generale nella maggior parte dei conflitti del secondo dopoguerra fino agli anni 1970.\nCaratteristiche.\nEra un mitra a fuoco selettivo con funzionamento a massa battente, alimentato da caricatori amovibili con proiettili 7,62 \u00d7 25 mm Tokarev\nprodotto con procedimenti industriali per l'epoca d'avanguardia (in URSS almeno) che prevedevano lo stampaggio e tranciatura di quasi tutti gli elementi. Era costituito da un castello in acciaio basculante incernierato alla calciatura in legno, ed il principio di funzionamento era il pi\u00f9 semplice possibile: massa battente a rinculo diretto. Il ciclo di sparo inizia ad otturatore aperto: il tiratore arretra l'otturatore agendo sulla manetta di armamento posta a destra (che presenta un fermo elastico di sicurezza) fino ad agganciarlo al dente di scatto, che \u00e8 una semplice leva a bilancere. Premendo il grilletto l'otturatore scatta in avanti sospinto dalla molla, sfila una cartuccia dal caricatore, la camera; quindi il percussore fisso colpisce l'innesco della cartuccia provocando lo sparo. Il rinculo diretto spinge all'indietro l'otturatore che estrae ed espelle il bossolo esploso, e il ciclo si ripete finch\u00e9 il grilletto \u00e8 premuto.\nVi era un semplice ma efficace selettore di tiro, costituito da un cursore situato all'interno del ponticello, di fronte al grilletto, a due posizioni: colpo singolo/raffica. Solo gli ultimi esemplari cominciarono a presentare un alzo regolabile a \"L\", da 100 e 200 metri, mentre in precedenza vi era solo una tacca fissa tarata a 100\u00a0m. Il manicotto di raffreddamento della canna era fatto in modo da funzionare da rudimentale compensatore, per limitare l'impennamento dell'arma in fase di sparo (risultato ottenuto solo in maniera parziale) ma produceva una vistosa fiammata.\nIl funzionamento a massa battente comportava il rischio di fuoco accidentale nel caso di urto dell'arma contro una superficie dura. Per ovviare a ci\u00f2, a partire dal 1943 venne aggiunto un fermo elastico di sicurezza sulla manetta di armamento dell'otturatore, che impediva a quest'ultimo di arretrare anche in caso di urti o cadute.\nCon un peso di circa 5,5\u00a0kg, l'arma ha una cadenza di fuoco teorica di 1.000 colpi al minuto, molto pi\u00f9 alta di molti dei suoi concorrenti durante la seconda guerra mondiale. Si tratta di un'arma durevole, costruita a basso costo e con procedimenti semplici, che necessita di poca manutenzione e che ha dimostrato di funzionare in ogni condizione e di sopportare qualsiasi trattamento. Nonostante i caricatori bifilari da 35 colpi (disponibili dal 1942), la maggioranza dei soldati sovietici preferivano l'uso del caricatore a tamburo. I principali difetti del PP\u0160-41 sono il peso e l'ingombro, ben maggiori rispetto ai molto pi\u00f9 compatti MP-40, Sten, o M3, rispetto ai quali per\u00f2 vantava un volume di fuoco doppio, una migliore balistica e un'affidabilit\u00e0 senza pari.\nCopiato dal finlandese KP-31, il caricatore a tamburo del PP\u0160 conteneva 71 colpi. Nella pratica, per\u00f2, caricare l'arma con pi\u00f9 di 60 colpi comprimeva troppo la molla interna e provocava inceppamenti ed inconvenienti. Inoltre, il caricatore a tamburo era pi\u00f9 complesso da caricare rispetto al bifilare da 35 colpi, che divenne quindi molto comune a partire dalla sua adozione nel 1942. Pur contenendo meno cartucce, il caricatore bifilare garantiva un ulteriore punto d'appoggio per la mano.\nIl comportamento allo sparo \u00e8 giudicato molto favorevolmente dagli esperti: il peso e la generosa calciatura consentono un tiro preciso e facile da controllare, anche in raffiche prolungate. In mani esperte, il PPSh-41 spara con ottima precisione fino a 100 metri, e il tiro utile sfiora i 200 metri: un risultato notevole per un'arma automatica dell'epoca."}
{"id": "531154", "revid": "86599", "url": "https://it.wikipedia.org/wiki?curid=531154", "title": "Cratere Flamsteed", "text": "Flamsteed \u00e8 un cratere lunare di 19,34 km situato nella parte sud-occidentale della faccia visibile della Luna, nell'Oceanus Procellarum, poco a est dello scuro cratere Grimaldi e a nord-nordovest del cratere Letronne sul bordo meridionale del mare lunare.\nL'orlo del cratere non \u00e8 circolare, ma presenta un rigonfiamento a sudest. Il fondo \u00e8 relativamente piatto, e non presenta tracce di impatti successivi. Il cratere si trova sul bordo meridionale di un'altra formazione quasi completamente sommersa dalla lava basaltica che ha dato origine all'Oceanus Procellarum. Tutto quello che rimane di questa formazione \u00e8 chiamato Flamsteed P; di esso si distinguono vagamente i resti circolari del bordo.\nLa sonda Surveyor 1 atterr\u00f2 all'interno del bordo nordest di Flamsteed P, circa 50\u00a0km a nord-nordest del cratere principale.\nIl cratere \u00e8 dedicato all'astronomo inglese John Flamsteed.\nCrateri correlati.\nAlcuni crateri minori situati in prossimit\u00e0 di Flamsteed sono convenzionalmente identificati, sulle mappe lunari, attraverso una lettera associata al nome."}
{"id": "531156", "revid": "371529", "url": "https://it.wikipedia.org/wiki?curid=531156", "title": "Maxim", "text": ""}
{"id": "531157", "revid": "287204", "url": "https://it.wikipedia.org/wiki?curid=531157", "title": "Daniella Cicarelli", "text": "La famiglia di Daniella Cicarelli \u00e8 di origine italo-brasiliana. Il suo nome all'anagrafe \u00e8 \"Daniela\"; la doppia L \u00e8 stata aggiunta seguendo la \"numerologia\".\nCarriera.\nDaniella Ciccarelli \u00e8 diventata nota dopo aver girato uno spot pubblicitario della Pepsi. Nel gennaio 2005, Daniella ha sposato il calciatore Ronaldo nel Castello di Chantilly, in Francia.\nIl matrimonio \u00e8 finito dopo soli 84 giorni, con ampia copertura di riviste e programmi televisivi. Oggi la Cicarelli \u00e8 conduttrice televisiva di MTV Brasile.\nNel settembre del 2006 \u00e8 stata al centro di uno scandalo a causa di un video, diffuso su YouTube, che riprendeva la modella in un esplicito rapporto sessuale su una spiaggia spagnola con il banchiere brasiliano Renato Malzoni. La Cicarelli ha intentato e vinto in primo grado una causa che ha costretto il sito a rimuovere il video dai server. Il video resta per\u00f2, ormai, facilmente reperibile attraverso un qualsiasi motore di ricerca. Nel giugno 2007 la sentenza di secondo grado ha invece assolto il portale video e condannato la modella per danni al portale. La Cicarelli inizialmente era riuscita a impedire l'accesso al sito in Brasile."}
{"id": "531158", "revid": "486946", "url": "https://it.wikipedia.org/wiki?curid=531158", "title": "Ppsh", "text": ""}
{"id": "531159", "revid": "1272592", "url": "https://it.wikipedia.org/wiki?curid=531159", "title": "Il Piccolo", "text": "Il Piccolo \u00e8 il principale quotidiano di Trieste. Esso \u00e8 anche diffuso nella provincia di Gorizia (con le edizioni di Gorizia e Monfalcone), in Istria (con un'edizione per l'Istria, \u00e8 stato per lungo tempo abbinato in omaggio a \"La Voce del Popolo\") e, in maniera significativamente minore, in provincia di Udine.\nIl nome \"Piccolo\" deriva dal primo formato del giornale (30x45,5\u00a0cm).\nStoria.\nIl giornale, fondato da Teodoro Mayer, pubblic\u00f2 il suo primo numero il 29 dicembre 1881, un unico foglio fronte e retro, nelle dimensioni di un tabloid antelitteram. Al costo di 2 soldi, vendette 32 copie.\nA Trieste, allora parte dell'Austria-Ungheria, nel corso del XIX secolo erano stati fondati diversi giornali, quasi tutti legati a movimenti politici, quindi Mayer decise di fondare un quotidiano semplice ed economico, che potesse diventare rapidamente il punto di riferimento della popolazione di lingua italiana.\nNonostante non fosse un giornale schierato (non aveva infatti il \"bollino rosso\", costoso permesso per i giornali politici), era molto vicino alle posizioni degli irredentisti. Divenne in breve tempo il giornale pi\u00f9 diffuso della citt\u00e0.\nLa sede del quotidiano venne data alle fiamme da un gruppo di cittadini filo-austriaci la notte del 23 maggio 1915 - giorno della dichiarazione di guerra del Regno d'Italia all'Austria-Ungheria - durante la quale vennero bruciate anche le sedi delle principali associazioni filo-italiane. Alcuni collaboratori del giornale (tra cui Silvio Benco e Riccardo Guerreschi) vennero generosamente assunti dal quotidiano socialista Il Lavoratore, senza che a nessuno venisse imposto di cambiare linea politica.\nIl quotidiano potr\u00e0 riprendere le pubblicazioni solo il 20 novembre 1919 per opera della \"Societ\u00e0 Editrice Italiana Roma-Trieste\", sempre controllata da Teodoro Mayer, nominato poi nel 1920 Senatore del Regno.\nSotto la direzione di Rino Alessi, arrivato a Trieste come corrispondente di guerra, Il Piccolo sostiene alle elezioni del 1921 il Blocco Nazionale, e inizialmente terr\u00e0 posizioni antifrancesi, specie negli editoriali, dove rivendicher\u00e0 posizioni di primo piano per l'Italia nella politica danubiana. Durante gli anni del fascismo il giornale si schiera apertamente dalla parte del regime, lodato dall'Alessi nei suoi articoli con lo stile enfatico e violento tipico della propaganda di quegli anni.\nCon l'assassinio del cancelliere austriaco Engelbert Dollfuss nel 1934 il quotidiano denuncia i pericoli che l'ascesa della Germania nazista pu\u00f2 portare all'Italia, originariamente da un punto di vista nazionalista, con gli articoli del caporedattore Mario Nordio e gli editoriali del direttore.\nIl 25 gennaio 1938 il giornale pubblica un editoriale del direttore in cui viene criticato il crescente clima di antisemitismo, in aperta polemica con la pubblicazione \"Il Regime Fascista\" di Farinacci, sottolineando il ruolo della borghesia ebraica triestina nel movimento irredentista. Infatti due delle sei medaglie d'oro al valor militare della citt\u00e0 erano dei volontari di religione israelita.\nVengono poi annunciate proprio a Trieste e successivamente approvate nel mutato clima politico le leggi razziali e, nonostante le storiche posizioni filo-italiane e la vicinanza al regime che avevano valso a Mayer la qualifica di \"ebreo discriminato per benemerenze eccezionali\", al proprietario verr\u00e0 imposto di svendere il quotidiano al direttore Rino Alessi, che manterr\u00e0 la duplice posizione fino al 27 luglio 1943 e sosterr\u00e0 enfaticamente l'antisemitismo e il patto d'acciaio con la Germania nazista.\nL'antifascista Silvio Benco, che con l'avvento del regime aveva collaborato esclusivamente alle pagine della cultura, cura la direzione tra il 29 luglio e l'11 ottobre 1943, quando i nazisti occupano Trieste. Durante l'occupazione si susseguono diversi direttori e redattori responsabili, mentre il personale tenta di attuare una sorta di resistenza passiva.\nDurante questo difficile periodo il corrispondente dall'Istria Manlio Granbassi documenta per primo i massacri delle foibe.\nIl giornale sospender\u00e0 le pubblicazioni il 28 aprile 1945, pochi giorni prima della resa tedesca in citt\u00e0. Dopo la Liberazione quindi, per un breve periodo, l'unico quotidiano in lingua italiana che esce in citt\u00e0 \u00e8 Il Nostro Avvenire, su posizioni filo-jugoslave.\nNel secondo dopoguerra, il ruolo di quotidiano pi\u00f9 diffuso a Trieste viene preso dal \"\"Giornale Alleato\", pubblicato dal Governo Militare Alleato della Venezia Giulia fino al 5 marzo 1947, quando il Piccolo viene pubblicato nuovamente ma rinominato \"Giornale di Trieste\"\". Manterr\u00e0 questo nome per tutta la durata dell'amministrazione Anglo-Americana del Territorio Libero di Trieste. Dopo la firma del Memorandum d'Intesa di Londra e il conseguente passaggio di consegne tra il Governo Militare Alleato e il Governo Italiano, il 26 ottobre 1954 il quotidiano riprende la testata storica.\nNell'ottobre 2018 l'editore GEDI dispone il trasferimento da via Guido Reni (sede di propriet\u00e0 con uno storico stabilimento tipografico) a via Mazzini 14 (tre piani in affitto).\nDiffusione.\nDati ADS (Accertamenti Diffusione Stampa)."}
{"id": "531160", "revid": "547992", "url": "https://it.wikipedia.org/wiki?curid=531160", "title": "Gianna Maria Canale", "text": "Biografia.\nSegretaria d'azienda, nell'estate del 1947 venne eletta Miss Calabria e si classific\u00f2 seconda al concorso di Miss Italia vinto da Lucia Bos\u00e8. Durante il concorso di bellezza, che vide la partecipazione di altre future protagoniste del cinema italiano, come Gina Lollobrigida, Silvana Mangano ed Eleonora Rossi Drago, fu notata dal regista Riccardo Freda che, nonostante fosse sposato, se ne innamor\u00f2 e le propose dei film confezionati su misura per esaltarne la bellezza. L'anno successivo la vide quindi in una parte di spicco, quello della baronessa Lehmann ne \"Il cavaliere misterioso\" (1948). Fu subito un grande successo, con copertine sulle riviste pi\u00f9 popolari.\nCon Freda, che per lei abbandon\u00f2 la moglie, inizi\u00f2 un intenso rapporto, dentro e fuori dal set. I due si trasferirono in Brasile dove girarono \"Guarany\" (1950) e \"O Ca\u00e7ula do Barulho\" (1949), ma la Canale, mal sopportando il Sudamerica, obblig\u00f2 Freda a tornare in Italia dove, nonostante questi contrasti, lei continu\u00f2 a essere la sua protagonista preferita.\nNe \"Il conte Ugolino\" (1949) fece sfoggio del suo temperamento drammatico. Dello stesso anno \u00e8 \"Tot\u00f2 le Mok\u00f2\" (1949) di Carlo Ludovico Bragaglia, al fianco di Tot\u00f2, col quale nel 1955 gir\u00f2 anche \"Il coraggio\". Nel 1951 fu invitata a girare un film a Hollywood e apparve sulla copertina di \"Life magazine\". Nel 1954 ottenne un'affermazione personale con \"Teodora\" di Riccardo Freda, e in seguito si specializz\u00f2 nei ruoli in costume, come quello di Armida ne \"La Gerusalemme liberata\" (1957).\nDalla met\u00e0 degli anni cinquanta fu una delle regine del genere peplum e recit\u00f2 in film di grande successo, come \"Le schiave di Cartagine\" (1956), \"Le fatiche di Ercole\" (1957) e \"La rivolta dei gladiatori\" (1958). Interpret\u00f2 la baronessa Du Grand ne \"I vampiri\" (1957), ultimo lavoro diretto per lei da Riccardo Freda.\nRotto il rapporto col regista, Gianna Maria Canale apparve ancora in numerosi altri peplum e cappa e spada, alcuni di co-produzione francese. L'ultimo suo film importante \u00e8 stato \"Il boom\" di Vittorio De Sica nel 1963, nel ruolo della frivola moglie di Alberto Sordi; l'anno successivo abbandon\u00f2 il mondo dello spettacolo. .\nPer oltre quattro decenni evit\u00f2 le luci della ribalta. Con l'avanzare dell'et\u00e0, la vita in una piccola isola priva di strutture e servizi, divent\u00f2 disagevole: l'ex attrice si trasfer\u00ec quindi a Sutri, dove mor\u00ec il 4 gennaio 2009 a 81 anni."}
{"id": "531163", "revid": "180559", "url": "https://it.wikipedia.org/wiki?curid=531163", "title": "Robin Skelton", "text": "Nato nello Yorkshire, Skelton studi\u00f2 alla University of Leeds e alla Cambridge University. Dal 1944 al 1947, ha servito la Royal Air Force in India. Ha poi insegnato alla Manchester University. Nel 1963 emigr\u00f2 in Canada e cominci\u00f2 ad insegnare alla University of Victoria in Columbia Britannica.\nSkelton fu un'autorit\u00e0 per quanto riguarda la letteratura irlandese, il suo lavoro come editore, e il suo interesse per l'occulto. Fu fondatore e editore, con John Peter, di \"The Mahalat Review\", e traduttore.\nGeorges Zuk, un creduto poeta surrealista francese, era in realt\u00e0 uno pseudonimo.\nBibliografia tradotta in italiano.\nNon sono reperibili libri di Robin Skelton in italiano."}
{"id": "531167", "revid": "86599", "url": "https://it.wikipedia.org/wiki?curid=531167", "title": "Cratere Fleming", "text": "Fleming \u00e8 un grande cratere lunare di 126,37 km situato nella parte nord-occidentale della faccia nascosta della Luna, a circa un diametro di cratere ad est-nordest del cratere Hertz e a nordovest del cratere Lobachevskiy.\nL'orlo di questa formazione \u00e8 pesantemente eroso e reso quasi invisibile da molti crateri pi\u00f9 piccoli. Il pi\u00f9 considerevole fra questi \u00e8 \"Fleming N\", lungo il bordo meridionale, mentre un altro, un po' pi\u00f9 piccolo, taglia tutto il confine orientale. Il fondo \u00e8 anch'esso punteggiato da numerosissimi crateri minori dovuti ad impatti successivi.\nIl cratere \u00e8 dedicato all'astronoma statunitense Williamina Fleming e al biologo britannico Alexander Fleming.\nCrateri correlati.\nAlcuni crateri minori situati in prossimit\u00e0 di Fleming sono convenzionalmente identificati, sulle mappe lunari, attraverso una lettera associata al nome."}
{"id": "531170", "revid": "1543377", "url": "https://it.wikipedia.org/wiki?curid=531170", "title": "Cratere Florensky", "text": "Florensky \u00e8 un cratere lunare intitolato al geologo ed astronomo russo Kirill Pavlovi\u010d Florenskij. Si trova sulla faccia nascosta della Luna, al confine nordorientale del pi\u00f9 grande cratere Vernadskij. L'orlo del cratere \u00e8 stato considerevolmente eroso e forma un anello irregolare attorno al fondo, anch'esso irregolare. Il cratere era in precedenza identificato come \"Vernadskij B\", prima che gli fosse assegnato un nome dall'IAU."}
{"id": "531175", "revid": "287204", "url": "https://it.wikipedia.org/wiki?curid=531175", "title": "Cratere Focas (Luna)", "text": "Focas \u00e8 un cratere lunare di 22,04 km situato nella parte sud-orientale della faccia nascosta della Luna, poco oltre il terminatore sudoccidentale. In questa posizione il cratere pu\u00f2 essere visto a volte anche dalla Terra, a causa del fenomeno delle librazioni, tuttavia non si possono distinguere dettagli precisi.\nIl cratere \u00e8 situato nell'ampia valle compresa fra il Montes Rook a nord e il Montes Cordillera a sud. Queste formazioni danno origine da una struttura attorno al cosiddetto Mare Orientale. Il cratere \u00e8 situato nel verso l'estremit\u00e0 meridionale di questa struttura, poco a nord del Montes Cordillera. Focas \u00e8 relativamente isolato; i crateri degni di nota pi\u00f9 vicini sono Wright e Shaler, posti a qualche distanza in direzione est, lungo il bordo interno del Montes Cordillera.\nHa una forma circolare, con un fondo interno che occupa circa la met\u00e0 del diametro. Ha forma simmetrica, con soltanto qualche piccola irregolarit\u00e0 sul bordo. Sul fondo non sono visibili formazioni notevoli.\nIl cratere \u00e8 dedicato all'astronomo greco Ioannis Focas.\nCrateri correlati.\nAlcuni crateri minori situati in prossimit\u00e0 di Focas sono convenzionalmente identificati, sulle mappe lunari, attraverso una lettera associata al nome."}
{"id": "531178", "revid": "767487", "url": "https://it.wikipedia.org/wiki?curid=531178", "title": "Bernardo Pasquini", "text": "Biografia.\nDopo i primi studi a Uzzano, con Mariotto Bocciantini, verso il 1650 si era trasferito, insieme a uno zio prete, a Ferrara. Qui, gi\u00e0 nel 1653, era organista presso l'\"Accademia della Morte\", un posto gi\u00e0 ricoperto in passato da Luzzasco Luzzaschi e Girolamo Frescobaldi.\nA met\u00e0 degli anni Cinquanta si trasfer\u00ec a Roma. Dal 1657 fu organista di Santa Maria in Vallicella (pi\u00f9 nota come Chiesa Nuova). Nel febbraio 1664 divenne organista di Santa Maria Maggiore, mantenendo il posto fino al 1704, ed ebbe pure la carica di organista del Senato e del Popolo romano in Santa Maria in Ara Coeli.\nIn quello stesso anno, si rec\u00f2 alla corte di Francia al seguito del cardinale legato Flavio Chigi, nipote del papa Alessandro VII, impegnato in una importante missione diplomatica.\nNel novembre 1667, entr\u00f2 a servizio del principe Giovan Battista Borghese come \"aiutante di camera\", rimanendovi fino al luglio 1692. Dal maggio 1693 fu riassunto al servizio da Marcantonio Borghese, figlio del precedente. Fu anche organista della cappella Borghese in S. Maria Maggiore. Ben presto divenne uno dei musicisti pi\u00f9 in vista della Roma del tempo. Come cembalista e compositore collabor\u00f2 alle musiche promosse da tutti i maggiori mecenati, tra cui i cardinali Flavio Chigi, Benedetto Pamphilj e Pietro Ottoboni, e la regina Cristina di Svezia.\nNel 1694 fece parte del cosiddetto \"coro d'Arcadia\", un gruppo di virtuosi che comprendeva, tra gli strumentisti, \"Arcangelo\" (Corelli), \"Matteo\" (il violinista Fornari, allievo di Corelli e costantemente al suo fianco come secondo violino), \"Giovannino\" (il violoncellista Giovanni Lorenzo Lulier), \"Bononcino\" (il violoncellista Giovanni Bononcini).Nel 1706, insieme ad Arcangelo Corelli e Alessandro Scarlatti, fu tra i primi musicisti ammessi nell'Accademia dell'Arcadia, con il nome di Protico Azetiano.\nFu clavicembalista e insegnante ammirato e ricercato. La sua fama come tastierista e compositore varc\u00f2 i confini delle Alpi; tra i musicisti illustri che vennero a Roma per conoscerlo o studiare con lui si annoverano Georg Muffat, Johann Philipp Krieger, Johann Georg Christian St\u00f6rl e Franz Jakob Horneck, e probabilmente anche Ferdinand Tobias Richter e Carlo Domenico Draghi. Tra i suoi allievi Giuseppe Fabbrini, Francesco Maria Ricci, Floriano Arresti e Tommaso Bernardo Gaffi. Scrisse Francesco Gasparini: \"\"Chi aver\u00e0 ottenuta la sorte di praticare, o studiare sotto la scuola del famosissimo Sig. Bernardo Pasquini in Roma, o chi almeno l'avr\u00e0 inteso o veduto sonare, avr\u00e0 potuto conoscere la pi\u00f9 vera, bella e nobile maniera di sonare e di accompagnare\"\nMor\u00ec a Roma il 21 novembre 1710 e fu sepolto nella Basilica di San Lorenzo in Lucina. Il sepolcro monumentale fu commissionato dal nipote e allievo Felice Bernardo Ricordati (Buggiano, 13 gennaio 1678 - Roma, 16 agosto 1727) e dal fedele allievo Gaffi allo scultore Pietro Papaleo\nProduzione.\nLa produzione di Pasquini abbraccia quasi tutti i generi di musica dell'epoca: dall'opera all'oratorio, dalla cantata alla musica per tastiera.\nCome compositore di opere, fece il suo debutto presso il teatro privato di Palazzo Chigi (Ariccia) nel 1672 con \"La sincerit\u00e0 con la sincerit\u00e0 ovvero il Tirinto\", su libretto di Giovanni Filippo Apolloni. Durante il carnevale 1673 al Teatro Tordinona fu rappresentata la sua opera \"Amor per vendetta ovvero l'Alcasta\", ancora su libretto di Giovanni Filippo Apolloni. Seguirono nel 1676 \"La donna ancora \u00e8 fedele\" (libretto di Pietro Filippo Bernini), e nel 1677 \"Il Trespolo tutore\" (libretto di Giovanni Cosimo Villifranchi, tratto da una commedia di Giovan Battista Ricciardi), entrambe andate in scena a Roma in un teatro al Corso, gestito da Gian Lorenzo Bernini con i figli Pietro Filippo e Paolo. Nel 1679 compose \"Dov'\u00e8 amore \u00e8 piet\u00e0\", rappresentata al teatro Capranica, cui fece seguito l'anno seguente, nello stesso teatro, \"L'Idalma ovvero Chi la dura la vince \"su libretto di Giuseppe Domenico de Totis. \nNel dicembre 1680 a Firenze, nel teatro del Casino di San Marco, fu rappresentato \"Il Sidonio ovvero il raro esempio di costanza e fede\" (libretto Giuseppe Giacomini), commissionatogli dall'Accademia degli Affinati e dedicato a Francesco Maria de' Medici.\nNel 1681, al teatro della Pace di Roma, and\u00f2 in scena il suo \"Lisimaco\" su libretto di Giacomo Sinibaldi. Nel teatro di Palazzo Colonna furono rappresentate \"La Tessalonica\" (1683, libretto di Nicol\u00f2 Minato), \"L'Arianna\" (1685, libretto di Cosimo Bani), \"Il silentio d'Arpocrate\" (1686, libretto di Nicol\u00f2 Minato), \"I giochi troiani\" (1688, libretto di Carlo Sigismondo Capece) e \"La caduta del regno delle Amazzoni\" (1690, libretto di Giuseppe Domenico de Totis). Di nuovo nel riaperto Teatro Tordinona il 26 dicembre 1690 fu data la sua opera \"Il Colombo overo L'India scoperta\", su libretto di Pietro Ottoboni. Le ultime sue opere, \"Alessio\" (1690) ed \"Eudossia\" (1692, libretto di Alessandro Pollioni), furono rappresentate al Seminario Romano.\nTra gli oratori da lui composti, \"Caino e Abele\", su testo di Giovanni Filippo Apolloni, eseguito a Roma nella cappella di palazzo Borghese nel 1671; \"Agar\" (oratorio di San Giovanni Battista dei Fiorentini a Roma, 17 marzo 1675), e \"Assuero\" (Oratorio di San Giovanni dei Fiorentini di Roma, 15 aprile 1675) entrambi a S. Giovanni dei Fiorentini; \"Sant'Alessio\" (Oratorio dei Filippini di Roma, dicembre 1675, libretto di Pietro Filippo Bernini), e \"Sant'Agnese\" (Roma, 1677, libretto di Benedetto Pamphilj) entrambi all'oratorio della Chiesa nuova; \"Sant'Eufrasia\" (Roma, 1678, libretto di Sebastiano Lazzarini); \"Divae Clarae triumphus\" (Roma, oratorio del Ss. Crocifisso di S. Marcello, 1682, libretto di Francesco Noceti); \"L'idolatria di Salomone\" (Roma, Collegio Clementino, 1686); \"Il martirio dei Santi Vito, Modesto e Crescenzia\" (Modena, 1687, libretto di Domenico Filippo Contini); \"I fatti di Mos\u00e8 nel deserto\" (Modena, 1687, libretto di Giovan Battista Giardini); \"La sete di Cristo\" (Modena, 1689, libretto di Nicol\u00f2 Minato); \"La caduta di Salomone\" (Firenze, 1693); \"David trionfante contro Golia\" (Firenze, 1694). In collaborazione con Giovanni Lorenzo Lulier, Tommaso Bernardo Gaffi, Giovanni Ercole e Luca Amadori, compose anche l'oratorio \"La purit\u00e0 trionfante overo Martiniano il santo\" (Roma, S. Girolamo della Carit\u00e0, 1688, libretto di Giovanni Andrea Lorenzani).\nDi lui ci sono giunte circa 70 cantate conservate in fonti manoscritte: di esse cinquanta per voce e continuo (41 per soprano, 6 per basso, 2 per mezzosoprano e 1 per tenore); tre cantate a 2 voci; due a 3 voci; due a 1 voce con strumenti; due a 2 voci con strumenti. Inoltre alcune cantate dialogiche di ampie dimensioni: \"Erminia in riva del Giordano\", a 4 voci con strumenti (ca. 1672, su testo di Benedetto Pamphilj); la serenata \"Applauso musicale per il giorno festivo della chiarissima reale maest\u00e0 di Maria Luigia\", a 5 voci con strumenti (1688), la \"Cantata a 5 in lode di san Filippo Neri\" (\u00abFermate onde del Tebro\u00bb), e la \"cantata musicale\" \"Il colosso della costanza\" a 4 voci e strumenti (Roma, Seminario romano, 1689; musica perduta).\nManoscritti si conservano pure quasi tutti i suoi pezzi per strumento a tastiera, ad eccezione di uno incluso in una raccolta dell'epoca. La fonte principale della sua produzione tastieristica \u00e8 costituita da 4 volumi (uno a Berlino e tre a Londra) redatti in gran parte dallo stesso compositore fra l'ultimo decennio del Seicento ed i primi anni del Settecento, probabilmente ad uso del nipote Felice Bernardo Ricordati (1678-1727), che visse in casa del compositore a Roma dal 1691. Tra i brani per tastiera molti sono quelli composti in stile contrappuntistico imitativo (Capriccio, Fantasia, Ricercare, Canzone, Fuga, Sonata), toccate, oltre a una ventina di cicli di variazioni, tra cui quattro passacaglie, e a Balli, Bizzarrie, Arie, ed infine 28 sonate scritte sul solo basso continuo, di cui 14 per cembalo solo e 14 per due cembali.\nOttorino Respighi trascrisse per orchestra alcune sue composizioni per clavicembalo nella \"suite\" per piccola orchestra \"Gli uccelli.\""}
{"id": "531186", "revid": "400694", "url": "https://it.wikipedia.org/wiki?curid=531186", "title": "Kai Winn", "text": "Kai Winn Adami \u00e8 un personaggio della serie televisiva di fantascienza \"\" interpretato da Louise Fletcher. Nella serie Kai Winn \u00e8 un leader religioso del pianeta Bajor, appartenente ad una fazione conservatrice.\nStoria.\nDurante l'occupazione cardassiana, Winn trascorse cinque anni in una prigione cardassiana, dove sopport\u00f2 numerose torture per avere diffuso la parola dei Profeti.\nLe circostanze della sua elezione a Kai furono alquanto intricate: come membro dell'Assemblea dei Vedek, Winn, che apparteneva ad un ordine ortodosso, fu coinvolta in una controversia a bordo della stazione DS9 riguardo all'insegnamento delle nozioni scientifiche sull'origine del wormhole Bajoriano, che erano incompatibili con la fede religiosa di Bajor. Lo scopo ultimo di Winn era in realt\u00e0 l'organizzazione dell'assassino del suo principale concorrente Vedek Bareil.\nL'assassinio fall\u00ec; Winn, che perseguiva fortemente il suo scopo, appoggi\u00f2 per un breve periodo l'Alleanza per l'Unit\u00e0 Globale (o Cerchio) nella persona del Ministro Jaro Essa, che in cambio le aveva promesso l'elezione a Kai. Proseguendo nel suo cammino, Winn scopr\u00ec che Vedek Bareil era implicato nel massacro di Kendra Valley, e lo accus\u00f2 di essere un collaborazionista.\nBareil ritir\u00f2 la sua candidatura, al solo scopo di proteggere la memoria di Kai Opaka, e Winn fu eletta Kai nel 2370. La popolarit\u00e0 della Kai aument\u00f2 vertiginosamente nel 2371 quando, sorprendendo la corrente politica contraria, concluse e firm\u00f2 con il Legato Turrel uno storico trattato di pace tra Bajor e Cardassia. In realt\u00e0 fu Vedek Bareil a condurre tutte le trattative e a supportarla fino ai delicati colloqui finali che precedettero la firma.\nNel tardo 2371, dopo l'improvvisa morte del Primo Ministro in carica Kalem Apren, ella fu designata a sostituirlo per il breve periodo di tempo che restava al termine del mandato in corso. Malgrado le sue ambizioni, Winn era politicamente inesperta e subito dopo la sua nomina si trov\u00f2 implicata in una controversia politica che riguardava degli attrezzi per la bonifica dei terreni delle province di Dahkur e Rakantha. Winn trasform\u00f2 il piccolo incidente in una guerra civile, e la forte perdita di popolarit\u00e0 che ne segu\u00ec la costrinse a ritirare la sua nomina per l'elezione a Primo Ministro per il mandato successivo.\nNel 2372 Akorem Laan assunse brevemente il ruolo di Emissario; Winn appoggi\u00f2 la sua proposta di ripristinare il sistema di casta D'Jarras, anche se questo sarebbe costato a Bajor l'ammissione nella Federazione. Winn aveva sempre avuto difficolt\u00e0 ad accettare Benjamin Sisko, un terrestre, come Emissario. La sua opinione negativa mut\u00f2 in modo significativo nel 2372, dopo l'inaspettata opposizione di Sisko nella questione dell'ammissione di Bajor come membro della Federazione. Questo fatto l'aiut\u00f2 a rendersi conto che Sisko era effettivamente l'Emissario profetizzato.\nLa sua opinione si rafforz\u00f2 ulteriormente dopo la scoperta, da parte di Sisko, della sacra citt\u00e0 perduta di B'Hala, nel 2373. A seguito dell'anomalo comportamento assunto da Sisko, Kai Winn si rec\u00f2 sulla stazione per aiutare e assistere colui che era ormai anche ai suoi occhi l'Emissario. Grazie a lei Sisko potenzi\u00f2 le proprie capacit\u00e0 e ricevette dai Profeti l'ordine di impedire l'ingresso di Bajor nella Federazione. Pi\u00f9 tardi Winn confess\u00f2 la propria vergogna per avere sempre dubitato che Sisko fosse il vero Emissario. Nello stesso anno Kai Winn torn\u00f2 nuovamente a bordo di DS9 per ricevere l'Ambasciatore del Dominio Weyoun e negoziare cos\u00ec i termini del patto di non-aggressione con Bajor.\nNel 2374 Winn ritorn\u00f2 su DS9 per farsi consegnare da Sisko una tavola che era stata ritrovata sotto il tempio di B'Hala e che Sisko stava studiando. La tavola si ruppe e Winn pot\u00e9 cos\u00ec assistere allo scontro tra un Profeta e un Pah Wraith che erano stati imprigionati nella tavola, il profetizzato \"Giudizio\". Ella per\u00f2 interfer\u00ec nell'evento mediante l'utilizzo di radiazioni chroniton, che allontanarono gli esseri.\nLa visione di Winn.\nNel 2375, mentre era a bordo di DS9, Kai Winn ebbe una visione: i Profeti le dissero di aspettare una \"guida\" che l'avrebbe aiutata nella ricostruzione di Bajor. Quando Dukat arriv\u00f2, alterato geneticamente per sembrare un contadino Bajoriano di nome Anjohl Tanon, Winn lo accolse credendolo la guida promessa, ed inizi\u00f2 con lui una relazione. Anjohl inizi\u00f2 a manovrare Winn.\nQuando si rese conto che gli esseri con cui era entrata in contatto erano in realt\u00e0 Pah-Wraiths, che la spingevano ad abbracciare la loro fede, e che anche Anjohl (senza rivelare la sua vera identit\u00e0) la spingeva ad unirsi ai \"veri d\u00e8i di Bajor\", Winn cadde in una profonda crisi spirituale. Tuttavia, piuttosto che rinunciare al suo titolo di Kai, Winn scelse di rifiutare i Profeti cos\u00ec come lei sentiva di essere stata rifiutata da loro, e giur\u00f2 di distruggerli assieme al loro Emissario.\nLe Caverne di Fuoco.\nSpinta da Anjohl, secondo il quale la ricostruzione di Bajor poteva iniziare solo liberando i Pah-Wraiths dalle Caverne di Fuoco, loro prigione, Winn cominci\u00f2 a studiare il \"Testo Proibito di Kosst Amojan\", per scoprire il modo per liberarli, ma le pagine erano bianche. Quando il suo assistente Solbor riconobbe in Anjohl Gul Dukat, e cap\u00ec che Winn aveva tradito i Profeti, Winn lo uccise. Il sangue di Solbor rese visibile il testo del libro proibito. Winn inizi\u00f2 a leggere.\nDopo che Dukat fu reso cieco mentre tentava di leggere da solo il \"Testo\", Winn lo costrinse a chiedere l'elemosina per le strade finch\u00e9 la vista non gli fosse tornata, poi ne fece il suo assistente per l'incontro con i Pah-Wraiths alle Caverne di Fuoco. Recatisi alle Caverne iniziarono a cercare gli spiriti. Kai Winn diede inizio alla cerimonia e fece bere una coppa di vino a Dukat. Il vino era avvelenato e Dukat mor\u00ec: Winn lo aveva sacrificato ai Pah-Wraiths. Poi inizi\u00f2 una cantilena per chiamare gli spiriti. Dukat allora torn\u00f2 in vita, posseduto da un Pah-Wraith. Sisko, inviato dai Profeti, giunse alle Caverne di Fuoco. Winn cerc\u00f2 di fermare Dukat, ma venne uccisa."}
{"id": "531188", "revid": "400694", "url": "https://it.wikipedia.org/wiki?curid=531188", "title": "Sito Jaxa", "text": "Sito Jaxa \u00e8 un personaggio della serie televisiva fantascientifica \"Star Trek - The Next Generation\". \u00c8 una bajoriana che ha fatto parte dell'equipaggio dell'astronave Enterprise-D.\nBiografia.\nNacque nel 2347 sul pianeta Bajor, sotto l'occupazione Cardassiana. Assai motivata, fu accettata all'Accademia della Flotta Stellare nel 2365. Qui, tra le sue attivit\u00e0 primarie, incluse la partecipazione alla squadra Nova, l'\u00e9lite dei piloti dell'Accademia. Il suo curriculum accademico fu offuscato nel 2368 a causa del suo coinvolgimento nella morte del compagno di volo Cadetto Joshua Albert, avvenuta mentre eseguivano una manovra aerea illegale, la Kolvoord Starburst, durante la pratica di volo. Anche se le fu permesso di rimanere all'Accademia, Sito sub\u00ec gravi conseguenze personali, come l'annullamento di tutti i suoi meriti dell'ultimo anno, cosa che ritard\u00f2 il conseguimento del suo diploma di un anno.\nDopo il diploma fu assegnata all'Enterprise-D nel 2370, su richiesta personale del Capitano Jean-Luc Picard, che in seguito le spieg\u00f2 che l'aveva voluta allo scopo di darle la possibilit\u00e0 di redimersi malgrado il suo coinvolgimento nell'incidente all'Accademia. Ben vista dai suoi colleghi, Sito fu una dei guardiamarina presi in considerazione per la promozione e ricopr\u00ec l'incarico di ufficiale della sicurezza.\nProfessionalmente esemplare, impression\u00f2 i suoi ufficiali comandanti a tal punto da assicurarsi la partecipazione come volontaria ad una pericolosa missione speciale in territorio cardassiano. Ella doveva accompagnare Joret Dal, un cardassiano collaboratore della Federazione Unita dei Pianeti, all'interno dello spazio cardassiano; per poter passare il confine senza destare sospetti nelle pattuglie di sorveglianza Joret Dal si finse un cacciatore di taglie e Sito la sua prigioniera, una terrorista bajoriana. Pi\u00f9 tardi furono ritrovati i resti della sua navetta, e Sito venne considerata uccisa in missione, mentre tentava di fare ritorno allo spazio della Federazione."}
{"id": "531190", "revid": "1921140", "url": "https://it.wikipedia.org/wiki?curid=531190", "title": "Jaro Essa", "text": ""}
{"id": "531192", "revid": "1494169", "url": "https://it.wikipedia.org/wiki?curid=531192", "title": "Io speriamo che me la cavo", "text": ""}
{"id": "531193", "revid": "287204", "url": "https://it.wikipedia.org/wiki?curid=531193", "title": "Cratere Fontana (Luna)", "text": "Fontana \u00e8 un cratere lunare di 31,47 km situato nella parte sud-occidentale della faccia visibile della Luna, a sud dell'Oceanus Procellarum. Si trova ad ovest-nordovest del cratere Zupus; a met\u00e0 fra i due crateri si trova la formazione Rimae Zupus.\nIl cratere ha un bordo basso, e il fondo \u00e8 punteggiato da numerosi crateri minori. L'orlo ha una forma grossomodo circolare, con un rigonfiamento all'estremit\u00e0 settentrionale. C'\u00e8 una spaccatura nella parte nordorientale del bordo.\nIl cratere \u00e8 dedicato all'astronomo italiano Francesco Fontana.\nCrateri correlati.\nAlcuni crateri minori situati in prossimit\u00e0 di Fontana sono convenzionalmente identificati, sulle mappe lunari, attraverso una lettera associata al nome."}
{"id": "531194", "revid": "599013", "url": "https://it.wikipedia.org/wiki?curid=531194", "title": "Premi C\u00e9sar 1980", "text": "La cerimonia di premiazione della 5\u00aa edizione dei Premi C\u00e9sar si \u00e8 svolta il 2 febbraio 1980 alla Salle Pleyel di Parigi. \u00c8 stata presieduta da Jean Marais e presentata da Pierre Tchernia, Peter Ustinov e Doroth\u00e9e. \u00c8 stata trasmessa da Antenne 2.\nIl film che ha ottenuto il maggior numero di candidature (sei) e di premi (tre) \u00e8 stato \"Tess\" di Roman Pola\u0144ski.\nVincitori e candidati.\nI vincitori sono indicati in grassetto, a seguire gli altri candidati."}
{"id": "531195", "revid": "287204", "url": "https://it.wikipedia.org/wiki?curid=531195", "title": "Vito Leto", "text": "Realizz\u00f2 degli oggetti che potevano essere utilizzati per i trasporti, per l'insegnamento, per il commercio ma non riusc\u00ec a brevettare neanche una sua invenzione.\nBiografia.\nInvenzioni.\nOrdinato nel 1883, lo stesso anno invent\u00f2 l\"'avvisatore automatico\" e il \"sorvegliatore elettro-automatico\", due dispositivi di sicurezza per i treni. Poco dopo, invent\u00f2 anche il \"sillabatropio\", che era utile nell'insegnamento nelle scuole elementari. Queste tre invenzioni vennero apprezzate e anche elogiate pubblicamente dall'Universit\u00e0 di Palermo, senza per\u00f2 fornirgli alcun guadagno.\nL'invenzione della \"scrutinatrice Leto\", una macchina che accelerava le operazioni di voto e di scrutinio, gli valse anche una lode da re Umberto I di Savoia, ma neanche in questo caso il sacerdote pot\u00e9 brevettarla. \nEmigrato negli Stati Uniti, cre\u00f2 il \"contamonete\", un apparecchio utile ai commercianti per ordinare il denaro. Gli fu offerto di brevettarlo, ma mor\u00ec qualche giorno prima di firmare il contratto.\nA Ciminna una via ricorda la sua fama e genialit\u00e0."}
{"id": "531196", "revid": "287204", "url": "https://it.wikipedia.org/wiki?curid=531196", "title": "Francisco Suarez", "text": ""}
{"id": "531198", "revid": "110272134", "url": "https://it.wikipedia.org/wiki?curid=531198", "title": "Daniel Elena", "text": "Biografia.\nElena \u00e8 dal 1998 il co-pilota di S\u00e9bastien Loeb nel campionato del mondo rally, dal 2002 con la Citro\u00ebn Xsara WRC, dal 2007 con la C4 WRC e dal 2011 con la DS3 WRC. In coppia con il pilota alsaziano si \u00e8 aggiudicato i Mondiali 2004, 2005, 2006, 2007, 2008, 2009, 2010, 2011 e 2012. \nHa debuttato nel 1993 come copilota dell'italiano Michel Gioffre e nel 1996 pass\u00f2 a gareggiare con Herv\u00e9 Bernard.\nVita privata.\nElena \u00e8 sposato, ha due figli e abita vicino a Losanna in Svizzera."}
{"id": "531200", "revid": "2075278", "url": "https://it.wikipedia.org/wiki?curid=531200", "title": "Gazzetta di Parma", "text": "La Gazzetta di Parma \u00e8 un quotidiano italiano edito a Parma e in alcune zone della sua provincia. Il pi\u00f9 antico numero tuttora esistente della testata, ancora non quotidiana, \u00e8 datato 19 aprile 1735, ma la prima copia in assoluto risalirebbe al 20 giugno 1728. La sua redazione \u00e8 costituita da circa quaranta redattori. Dal 1\u00ba marzo 2019 il giornale \u00e8 diretto da Claudio Rinaldi.\nStoria.\nOrigini.\nLa \"Gazzetta di Parma\" fu fondata nella prima met\u00e0 del XVIII secolo. Il pi\u00f9 antico esemplare ancora esistente, stampato dal tipografo Giuseppe Rosati, risale al 19 aprile 1735, ma non fu sicuramente il primo pubblicato. Uno studio ottocentesco sulle \"Prime Gazzette in Italia\" di Salvatore Bongi cita infatti le annate del 1729 e 1730, che tuttavia furono disperse durante la seconda guerra mondiale.\nLe ricerche eseguite tra il 2018 e il 2021 dallo storico Roberto Lasagni hanno per\u00f2 permesso di ricostruire con maggiore dettaglio la nascita del giornale e di datarne l'uscita della prima copia al 20 giugno 1728. In particolare, il 17 febbraio 1728 il duca di Parma Antonio Farnese, con un atto ora conservato all'Archivio di Stato, consent\u00ec al tipografo Giuseppe Rosati la facolt\u00e0 di pubblicare le \"gazette in questa nostra citt\u00e0\". La prima stampa avvenne per\u00f2 solo alcuni mesi dopo, come dimostrato dal manoscritto \"Estratti delle cose pi\u00f9 rimarchevoli ricavate da altro libro intitolato Giornale di Parma\" custodito alla biblioteca Palatina, che testimonia che il \"1728 20 giugno. Per la prima volta escono dal torchio di Giuseppe Rosati li foglietti per privilegio di sua altezza\".\nDopo la morte del Duca, il 4 gennaio 1732 il segretario di Stato Ignazio Felice Santi invi\u00f2, per conto della duchessa reggente Dorotea Sofia di Neuburg, una lettera, rinvenuta all'Archivio di Stato nel 1985 dallo storico Marzio Dall'Acqua, acconsentendo \"che lo stampatore Giuseppe Rosati continui di settimana in settimana l'impressione della solita Gazzetta di Parma\".\nIl giornale, secondo il modello delle gazzette settecentesche, riportava soltanto notizie dall'estero, in maggioranza europee ma talvolta anche da altri continenti, e i principali decreti e grida ducali di interesse pubblico. Veniva all'epoca pubblicato su quattro fogli, a cadenza settimanale.\nEpoca borbonica.\nNel 1756, dopo alcuni anni di interruzione, il tipografo Filippo Carmignani, con l'appoggio del primo ministro ducale Guillaume du Tillot, riavvi\u00f2 la pubblicazione del giornale, che continu\u00f2 a essere stampato a cadenza settimanale ogni marted\u00ec, in 300 copie di cui 1/3 gratuite.\nNel 1772 la propriet\u00e0 della \"Gazzetta di Parma\" pass\u00f2 direttamente al governo borbonico, che ne affid\u00f2 la pubblicazione alla Stamperia Reale diretta da Giambattista Bodoni; il tipografo modific\u00f2 e ingentil\u00ec la veste grafica del giornale, che fu pubblicato ininterrottamente fino al 29 luglio del 1796, quando il duca Ferdinando I di Parma, durante la campagna d'Italia di Napoleone Bonaparte, ne interruppe per prudenza la stampa.\nEpoca napoleonica.\nPer alcuni anni, anche in seguito all'annessione del ducato di Parma alla Francia, nel territorio parmense non fu pubblicato alcun giornale.\nTuttavia, a partire dal 15 marzo del 1811 la tipografia Carmignani inizi\u00f2 la pubblicazione del \"Giornale del Taro\", organo ufficiale del Dipartimento del Taro; la testata, stampata in italiano e francese, usciva il marted\u00ec e il sabato ed era incentrata prevalentemente sulle vittoriose battaglie napoleoniche, ma si occupava anche di cronaca, letteratura e teatro.\nIl \"Giornale del Taro\" continu\u00f2 a essere stampato fino all'8 febbraio del 1814. In seguito alla disgregazione dell'Impero francese, il 15 febbraio la pubblicazione riprese regolarmente con l'antico nome di \"Gazzetta di Parma\".\nEpoca asburgica e borbonica.\nLa \"Gazzetta di Parma\" continu\u00f2 a essere pubblicata con cadenza bisettimanale fino alla fine del 1849, mentre dal 1\u00ba gennaio dell'anno seguente divenne un quotidiano; anche il formato cambi\u00f2, allargandosi, ma la propriet\u00e0 rimase governativa.\nRegno d'Italia.\nCon la costituzione delle Province Unite del Centro Italia e la successiva annessione dell'ex Ducato di Parma e Piacenza al Regno d'Italia, il 1\u00ba gennaio del 1860 giornale cess\u00f2 la funzione di organo ufficiale dello Stato e fu affidato in gestione dapprima al direttore Gabriele Sacerdoti e successivamente al redattore Davide Rabbeno.\nNel 1876 la testata venne acquisita da una societ\u00e0 per azioni, presieduta dal podest\u00e0 di Parma Girolamo Cantelli; tra i principali azionisti figuravano personalit\u00e0 di spicco tra le quali Giuseppe Verdi e alcuni parlamentari parmigiani. Il primo direttore della gestione privata fu il giornalista Parmenio Bettoli.\nNel 1880 subentr\u00f2 Pellegrino Molossi, che acquist\u00f2 e diresse il giornale per trentadue anni fino alla morte nel 1912. Gli succedette il figlio Gontrano, che trasform\u00f2 la testata in quotidiano locale, incentrato sulla realt\u00e0 di Parma e della sua provincia.\nEpoca fascista.\nAlla morte di Gontrano Molossi nel settembre del 1927, la \"Gazzetta di Parma\" fu ereditata per disposizioni testamentarie dall'Associazione nazionale mutilati e invalidi di guerra, che ne affid\u00f2 la direzione a Priamo Brunazzi, di posizioni antifasciste, e Leonida Fietta, dell'opposto schieramento.\nNel 1928 il giornale fu direttamente acquistato dal Partito Nazionale Fascista, che lo fuse con il \"Corriere Emiliano\", di sua propriet\u00e0 dal 1926; la testata assunse il nome di \"Corriere Emiliano\", mantenendo come sottotitolo l'antica denominazione di \"Gazzetta di Parma\". In quegli anni la qualit\u00e0 del quotidiano miglior\u00f2, grazie anche alla contribuzione di redattori come Alessandro Minardi, Giovannino Guareschi, Pietro Bianchi ed Egisto Corradi.\nNel 1941, durante la direzione di Corrado Rocchi, il giornale riprese l'antica denominazione di \"Gazzetta di Parma\".\nRepubblica italiana.\nIn seguito alla caduta della Repubblica Sociale Italiana, la gestione del quotidiano pass\u00f2 provvisoriamente al Comitato di Liberazione Nazionale; come bene ex fascista, per legge il giornale fu messo all'asta e l'8 gennaio del 1948 fu acquistato dalla S.E.G.E.A. (Societ\u00e0 Editrice Giornali e Affini).\nLa direzione del quotidiano fu affidata inizialmente a direttori non parmigiani, che penalizzarono la cronaca della citt\u00e0 in favore delle notizie dall'Italia e dal resto del mondo, subendo cos\u00ec la concorrenza di altre testate nazionali.\nLa situazione cambi\u00f2 con la nomina nel 1957 di Baldassarre Molossi, che trasform\u00f2 definitivamente la \"Gazzetta di Parma\" in quotidiano locale.\nIl 18 settembre del 1960 fu inaugurata la moderna sede di via Emilio Casa, che prese il posto di quella antica di via Aurelio Saffi ormai inadeguata; gli ampi spazi dell'edificio consentirono l'acquisto di nuove rotative, utilizzate fino al 1987, quando fu realizzato il nuovo centro stampa di via Mantova.\nIl 1\u00ba gennaio del 1993, dopo 35 anni di direzione durante i quali la tiratura del quotidiano quintuplic\u00f2, Baldassarre Molossi lasci\u00f2 il posto a Bruno Rossi, che il 1\u00ba maggio del 1998 pass\u00f2 il timone a Giuliano Molossi.\nIl 13 febbraio del 2002 fu inaugurata, accanto al centro stampa, la nuova sede di via Mantova, ove si trasferirono la redazione e gli studi televisivi di Tv Parma.\nIl 1\u00ba ottobre del 2015 la direzione fu affidata \"ad interim\" a Claudio Rinaldi; il 24 novembre seguente l'incarico fu assegnato a Michele Brambilla, al quale il 1\u00ba marzo del 2019 subentr\u00f2 nuovamente Claudio Rinaldi.\nIl 19 aprile 2021 cambi\u00f2 la veste grafica, con il ridisegno della testata e l'utilizzo del carattere Bodoni nei titoli. Un'ulteriore modifica nella testata fu effettuata il 5 dicembre dello stesso anno, con la sostituzione dello stemma borbonico con quello farnesiano in seguito alla retrodatazione del primo esemplare del giornale.\nLa Gazzetta Card.\nA partire dal febbraio 2008 \u00e8 possibile, per gli abbonati, continuare a ricevere il giornale via posta ordinaria oppure acquistarlo in edicola esibendo la \"Gazzetta Card\", che d\u00e0 diritto ad una copia del giornale.\nDiffusione.\nDati Ads - Accertamenti Diffusione Stampa.\nFumetti.\nIl giornale ha ospitato le strisce a fumetti dei fratelli Origone, \"Quelli di Parma\" di Leo Ortolani e \"Sturmtruppen\" di Bonvi."}
{"id": "531201", "revid": "968817", "url": "https://it.wikipedia.org/wiki?curid=531201", "title": "Dodiciville", "text": "Dodiciville (in tedesco Zw\u00f6lfmalgreien, italiano fino al 1918 \"Le Malgreien\") fu un comune nel capitanato distrettuale (\"Bezirkshauptmannschaft\") di Bolzano in Tirolo, nell'imperiale e regia (k.u.k.) Austria-Ungheria dal 1849 al 1910, prima di essere incorporato nella Citt\u00e0 di Bolzano per volont\u00e0 popolare. Oggi rimane un comune catastale del capoluogo altoatesino. Nell'ultimo censimento da comune indipendente registrava una popolazione poco inferiore ai 10.000 abitanti, formando cos\u00ec il secondo comune pi\u00f9 popolato della conca bolzanina. Nel linguaggio comune in entrambe le lingue tuttavia per Dodiciville viene inteso il centro dell'antico comune (\"Zollstange\"/\"Dogana\").\nPosizione e territorio.\nI vasto comune di Dodiciville si estendeva da Castel Roncolo al Colle e dall'imbocco della valle dell'Isarco gi\u00f9 fino alla confluenza fra Adige e Isarco circondando per tre lati la citt\u00e0 di Bolzano. L'altitudine variava dai 232 metri (l'attuale minimo di Bolzano) della campagna dell'Agruzzo (\"Grutzen\") ai confini con il comune di Laives ai 1.616 metri (l'attuale massimo di Bolzano) del Monte Pozza (\"Titschen\" o \"Kohlerer Berg\"). Il comune era composto da vari paesi, villaggi, quartieri e masi sparsi.\nStoria.\nToponomastica.\nIl toponimo \"Zw\u00f6lfmalgreien\" - attestato gi\u00e0 nel 1470 come \"Malgreyen der pharren Potzen aussthalben der stat\" (parti della parrocchia di Bolzano al di fuori della citt\u00e0), nel 1489 come \"Zw\u00f6lf Malgreyden\" e poi nel 1817 come \"Malgreyen\" - deriva dal fatto che il territorio era composto da \"dodici\" (\"zw\u00f6lf\") \"Malgreien\", che all'epoca aveva il significato di \"frazioni\". Il nome nacque gi\u00e0 nel XV secolo, quando nel territorio di Bolzano (all'epoca Dodiciville faceva amministrativamente parte di Bolzano) vennero create le cosiddette \"Steuerladen\", ossia distretti di riscossione delle tasse. Bolzano era divisa in tre Steuerladen: il nucleo originario vescovile detto \"Stadtgericht\" (\"Giudizio cittadino\"), il resto dell'attuale centro storico definito come \"Dreigassen\" (\"tre vicoli\") che includeva anche Gries e Laives (che fino al 1849 faceva parte di Bolzano) e infine la zona rurale a est, a nord e a sud della citt\u00e0, frazioni che venivano chiamate \"Malgreien\". Dapprima fu usato il termine \"Die Malgreien\", poi si svilupp\u00f2 il termine \"Zw\u00f6lfmalgreien\". I numerosi immigrati dal Tirolo italiano, ossia il Trentino, che formavano una folta comunit\u00e0, chiamavano la zona \"Le Malgreien\". Ettore Tolomei non accett\u00f2 questo termine italiano e ne invent\u00f2 un altro traducendo \"Malgrei\" con \"Villa\" facendo risultare quindi \"Dodiciville\".\nDal Medioevo al 1849.\nIl toponimo \"Bauzanum\" nacque inizialmente per designare l'intero territorio che andava dall'imbocco delle valli dell'Isarco e del Talvera fino alla confluenza con l'Adige, dagli attuali Cardano (comune di Cornedo all'Isarco) e Castel Roncolo a Laives. Fu con la creazione del nucleo cittadino nella zona d'incontro fra Talvera ed Isarco che il nome \"Bauzanum\" nelle sue forme pi\u00f9 evolute (\"Botzen\" o \"Bozen - pi\u00f9 tardi Bolzano o Bolgiano in italiano\") incominci\u00f2 ad essere impiegato per designare la citt\u00e0, che conflu\u00ec dal XV secolo nel \"Landgericht Gries-Bozen\", il distretto giudiziale territoriale. Fino al 1849 la zona dell'antico comune di Zw\u00f6lfmalgreien/Dodiciville fu amministrativamente una parte del cosiddetto \"Magistratsbezirk\" (\"distretto magistrale\") di Bolzano. Nel 1849 con la riforma politico-amministrativa voluta dall'Imperatore Francesco Giuseppe Bolzano venne divisa in quattro comuni indipendenti, tra i quali vi fu Dodiciville.\nDal 1849 all'incorporazione a Bolzano.\nDa solo il comune si svilupp\u00f2 poco, ma comunque la sua stretta vicinanza con la pi\u00f9 ricca e potente citt\u00e0 rimaneva importante. Il centro comunale di Dodiciville, la \"Malgrei\" chiamata \"(An der) Zollstange\"/\"(Alla) Dogana\" (l'area attorno all'attuale \"piazza Dogana\") era a pochi passi dal centro di Bolzano e insieme costituivano un unico agglomerato. Episodio degno di nota fu l'arrivo negli anni sessanta del 1800 della stazione ferroviaria, che serviva tutta la conca bolzanina. Nei primi anni del Novecento per\u00f2 crebbe il malcontento nella popolazione di Dodiciville, tanto che nel 1910 venne invocata a gran voce la riunificazione con la citt\u00e0. La riunificazione, approvata dal consiglio di Dodiciville capeggiato da Dr. Franz von Hepperger, avvenne nella notte del 31 gennaio 1911 e fu celebrata con grandi festeggiamenti il 6 gennaio 1911 e nei mesi d'aprile e di maggio susseguenti. L'allora borgomastro di Bolzano, Julius Perathoner, fu uno degli artefici della \"Gro\u00df-Bozen\" (\"Grande Bolzano\"), come venne chiamato allora il nuovo territorio: per unire i due centri con una strada fece abbattere alcuni edifici e la casa Amonn di piazza Municipio, che ostruiva il transito, sub\u00ec un intervento che cre\u00f2 un passaggio dentro al quale venne apposta una targa commemorativa che dice:\n\"Str\u00f6m junges Bozen ins alte,\"\n\"Zieh altes Bozen ins neu',\"\n\"Und dich Bozen der Zukunft gestalte\"\n\"Gemeinsinn und B\u00fcrgertreu'!\"\nTradotto significa all'incirca: \"Affluisci nuova Bolzano nella vecchia, / Estenditi vecchia Bolzano nella nuova, / E diventa la Bolzano del futuro / con senso civico e fedelt\u00e0 dei cittadini.\"\nDalla Gro\u00df-Bozen al 1918.\nCon l'incorporazione a Bolzano il territorio di Dodiciville si espande con la creazione di nuovi quartieri attigui al centro storico di Bolzano e con l'esplosione demografica si verifica anche lo sviluppo del quartiere Oltrisarco (\"Oberau\") che, come dice il nome, \u00e8 situato al di l\u00e0 dell'Isarco.\nDal 1918 ad oggi.\nCon l'annessione di Bolzano all'Italia anche il comune catastale di Dodiciville subisce numerosi mutamenti, soprattutto con la costruzione della zona industriale di Bolzano. Nel territorio dell'ex comune viene costruito anche l'aeroporto. Nel secondo dopoguerra si svilupparono anche nuovi quartieri residenziali e la zona artigianale e residenziale dei Piani (\"Bozner Boden\"). Nella rotatoria di piazza Dogana (\"Zollstange\") un piccolo monumento ricorda l'ex comune con iscritti i nomi delle dodici \"Malgreien\".\nDemografia.\nPopolazione del comune di Dodiciville nei censimenti del 1890, 1900 e 1910:\nConsistenza delle etnie presenti al censimento del 1910:\nAttualmente la popolazione del comune catastale di Dodiciville oscilla attorno alle 25-26.000 unit\u00e0 e la popolazione di lingua tedesca \u00e8 tendenzialmente superiore a quella di lingua italiana."}
{"id": "531202", "revid": "1833487", "url": "https://it.wikipedia.org/wiki?curid=531202", "title": "Io speriamo che me la cavo (libro)", "text": "Io speriamo che me la cavo. Sessanta temi di bambini napoletani \u00e8 un libro scritto nel 1990 dal maestro elementare Marcello D'Orta nella forma di una raccolta di sessanta temi svolti da ragazzi di una scuola elementare della citt\u00e0 di Arzano, un comune dell'entroterra nord di Napoli. \nContenuto.\nNei loro scritti, gli scolari raccontano con innocenza, umorismo, dialettismi, storie di vita quotidiana di bambini che osservano con i loro occhi fenomeni come la camorra, il contrabbando, la prostituzione, gravidanze inaspettate. Un affresco sul disagio socio-economico del sud, dove troppo spesso lo Stato \u00e8 assente, inefficiente e corrotto. Il titolo del libro \u00e8 dato dall'anacoluto contenuto nella frase, con cui un alunno concluse il suo tema sulla parabola preferita di Ges\u00f9, ossia \"la fine del mondo\".\nVendite.\nL'opera, anomala nel suo genere, ha venduto due milioni di copie, diventando un bestseller.\nFilm.\nDa questo libro fu tratto il film omonimo del 1992, interpretato da Paolo Villaggio e diretto da Lina Wertm\u00fcller. "}
{"id": "531205", "revid": "767487", "url": "https://it.wikipedia.org/wiki?curid=531205", "title": "Cratere Curtis", "text": "Curtis \u00e8 un cratere lunare da impatto intitolato all'astronomo statunitense Heber D. Curtis, situato nella porzione orientale del Mare Crisium, a est del cratere Picard. Curtis ha la caratteristica forma a tazza di molti crateri lunari, e non presenta caratteristiche particolari.\nCurtis era denominato \"Picard Z\" prima che la Unione astronomica internazionale lo ribattezzasse in tale modo."}
{"id": "531209", "revid": "10728", "url": "https://it.wikipedia.org/wiki?curid=531209", "title": "Luigi Origene Soffrano", "text": ""}
{"id": "531210", "revid": "767487", "url": "https://it.wikipedia.org/wiki?curid=531210", "title": "Ephel Duath (gruppo musicale)", "text": "Gli Ephel Duath sono un gruppo avant-garde metal italiano formatosi a Padova nel 1998. La band unisce sonorit\u00e0 tipicamente heavy metal ad altre pi\u00f9 tendenti al jazz e al progressive, abbandonando l'uso della forma canzone in favore di schemi e strutture pi\u00f9 libere, complesse e articolate, il che ha fatto accostare la band prima al panorama avantgarde metal, in seguito al technical metal e alla musica d'avanguardia. Lo stile del gruppo unisce essenzialmente sonorit\u00e0 avant-garde metal/progressive metal al jazz fusion.\nBiografia.\nLa band nasce nel 1998 ad opera di Giuliano Mogicato e Davide Tiso. I due registrano un demotape, \"Opera\", e due anni dopo il primo album Phormula, con la produzione di Riccardo Pasini. In seguito Giuliano Mogicato lascia la band, a cui nel frattempo si aggregano diversi musicisti provenienti dai background musicali pi\u00f9 vari: Davide Piovesan alla batteria, Fabio Fecchio al basso, Davide Tolomei e Luciano Lorusso George alle voci.\nLa band ottiene un contratto con la Earache records, che ristampa Phormula col nome di RePhormula, e realizza nel 2003 The Painter's Palette, album che porter\u00e0 la band a farsi conoscere a livello europeo per la sua notevole abilit\u00e0 compositiva e tecnica.\nDavide Tolomei lascia il gruppo, che comunque si impegna in svariati concerti; rientra poi in studio nel 2005 per comporre l'ultimo album, Pain Necessary to Know. Dopo le registrazioni anche Davide Piovesan lascia la band, salvo poi essere sostituito da Andrea Rabuini (ex-Infernal Poetry).\nProseguono numerosi cambi di formazione: alla fine del 2006 Andrea Rabuini, reclutato per le sole esecuzioni dal vivo, lascia la band e al suo posto subentra Sergio Ponti; nella primavera del 2007 il bassista Fabio Fecchio esce dalla band e gli Ephel Duath proseguono il loro cammino come un trio; nell'estate dello stesso anno Sergio Ponti lascia la band e riprende il suo posto Andrea Rabuini..\nPer gennaio 2009 \u00e8 prevista l'uscita del nuovo album, Through My Dog's Eyes, per la cui registrazione si \u00e8 accomodato dietro le pelli Marco Minnemann.\nDopo la pubblicazione nel 2013 del disco Hemmed by Light, Shaped by Darkness, gli Ephel Duath si sciolgono il 5 dicembre 2014, a seguito di un comunicato rilasciato da Davide Tiso sulla pagina Facebook della band stessa."}
{"id": "531212", "revid": "1226", "url": "https://it.wikipedia.org/wiki?curid=531212", "title": "Bajoriano", "text": ""}
{"id": "531213", "revid": "599013", "url": "https://it.wikipedia.org/wiki?curid=531213", "title": "Ephel Duath", "text": ""}
{"id": "531215", "revid": "226458", "url": "https://it.wikipedia.org/wiki?curid=531215", "title": "Bernard Castro", "text": "A quindici anni si trasfer\u00ec a New York. L\u00ec il suo nome perse l'ultima lettera (diverr\u00e0 conosciuto come Bernard Castro). Nel 1931 apr\u00ec un negozio di mobili. Castro si rese conto che dopo la Grande depressione del 1929 la vita era cambiata per molte persone: non ci si poteva permettere pi\u00f9 delle case grandi e per risparmiare spazio si dovevano sacrificare dei mobili. Per rimediare a ci\u00f2, Castro reinvent\u00f2 il divano-letto (gi\u00e0 ideato nel Seicento), rendendolo pi\u00f9 economico e anche meno pericoloso. Ne divent\u00f2 il primo produttore (la sua compagnia si chiam\u00f2 Castro Convertibles) e ide\u00f2 anche una pubblicit\u00e0 che fece scalpore: la protagonista era la figlia Bernadette (di quattro anni) che mostrava com'era facile aprire un divano-letto. Mor\u00ec milionario in Florida."}
{"id": "531218", "revid": "767487", "url": "https://it.wikipedia.org/wiki?curid=531218", "title": "Citro\u00ebn TUB", "text": "Il TUB era un furgone di grandi dimensioni prodotto tra il 1939 ed il 1941 dalla Casa francese Citro\u00ebn.\nProfilo.\nL'idea di un furgone di grandi dimensioni la ebbe Pierre-Jules Boulanger, neo-vertice della Citro\u00ebn, da poco entrato al posto del defunto Andr\u00e9 Citro\u00ebn. \nMediante un'ingegnosa inchiesta di mercato, Boulanger intu\u00ec che le esigenze della clientela erano spesso incentrate su una maggior capacit\u00e0 di carico ed un facile accesso alla merce trasportata anche in caso di scarico/carico in luoghi stretti. Da qui l'idea: oltre alle tradizionali vetture con carrozzeria Familiale allestite come autocarri, cio\u00e8 senza sedili posteriori, si doveva creare un mezzo completamente nuovo, un vero e proprio autocarro con un gran cassone posteriore in grado di trasportare una mole superiore di merci e con un portellone laterale di tipo scorrevole in modo da consentirne l'apertura anche in spazi stretti. \nIl risultato di tale progetto fu il TUB, acronimo di Traction Utilitaire Basse, cio\u00e8 \"furgone a trazione anteriore con piano di carico ribassato\". In effetti, non contenti delle generose dimensioni del mezzo, ne fu ribassato il piano di carico, in modo da ottenere due benefici: agevolazione delle operazioni di carico/scarico e maggior capacit\u00e0 di carico. Un'altra chicca, rivoluzionaria per l'epoca ed utilizzata universalmente ancor oggi sui furgoni di tutto il mondo, era il portellone laterale scorrevole. Inoltre, un'altra caratteristica del TUB stava nel fatto che si trattava del primo mezzo commerciale a trazione anteriore.\nIl TUB utilizzava il pianale e la meccanica della Citro\u00ebn Traction Avant, in particolare era disponibile fin dal principio con il motore a 4 cilindri da 1628 cm\u00b3 e 36 CV di potenza massima utilizzato sulla Traction Avant 7C. In seguito sarebbe stato commercializzato anche con il 1911\u00a0cm\u00b3 da 46 CV della Traction Avant 11B. Il TUB fu costruito anche con motore elettrico, in soli 100 esemplari.\nLe forme del TUB, la disposizione della meccanica e la collocazione dell'abitacolo furono studiate per consentire il massimo della capacit\u00e0 di carico: ecco che allora l'abitacolo fu spostato in avanti, una soluzione che sarebbe stata imitata da tutti i costruttori di mezzi commerciali da l\u00ec in avanti. Il TUB poteva cos\u00ec contare su una capacit\u00e0 di carico di 7 m\u00b3 e 1020 kg, che sal\u00ec a 1100 nel modello denominato TUC, presentato nel 1941, pochi mesi prima della fine della sua commercializzazione. Nonostante tutte queste qualit\u00e0, il TUB vendette poco principalmente perch\u00e9 fu prodotto in uno dei periodi pi\u00f9 sfortunati della storia. L'ultima apparizione del TUB, per\u00f2, era datata 1946, in occasione di un Salone dell'automobile, dove fu affiancato dal suo successore, il Type H."}
{"id": "531219", "revid": "1516566", "url": "https://it.wikipedia.org/wiki?curid=531219", "title": "Noce (araldica)", "text": "In araldica il noce \u00e8 simbolo di \"innocenza\" e \"virt\u00f9 perseguitata\". Presso alcuni simboleggia anche \"nozze felici\" in quanto anticamente nei conviti nuziali erano sempre offerte le noci."}
{"id": "531221", "revid": "1363832", "url": "https://it.wikipedia.org/wiki?curid=531221", "title": "Museo della scuola", "text": "Il Museo della scuola (ted. \"Schulmuseum\") con sede a Bolzano \u00e8 il primo nel suo genere in Italia su modello di molti altri musei analoghi nella Mitteleuropa, inaugurato nel 1995.\nPunti di interesse.\nIl museo ha l'obiettivo di far ripercorrere nei visitatori le proprie esperienze personali che sono allo stesso tempo la storia di tutti e vuole documentare alle nuove generazioni l'evoluzione degli ambienti scolastici e dei metodi d'apprendimento. Il museo \u00e8 ricco di fotografie che riportano aspetti della vita quotidiana scolastica fra Tirolo, Trentino, Vorarlberg e Carinzia e il materiale esposto mostra il passato didattico delle tre culture che abitano la regione. Oltre ad essere il primo museo della scuola d'Italia \u00e8 anche dedicato alle minoranze linguistiche.\nL'edificio.\nIl museo da febbraio 2015 \u00e8 ospitato nella antica scuola di Rencio, presso l'edificio gi\u00e0 noto come ex Agnello (\"Lamplhaus\", gi\u00e0 \"K\u00f6nig\" e \"Windegg\"), un edificio tardorinascimentale, gi\u00e0 sede della scuola locale. Il museo appartenente alla Citt\u00e0 di Bolzano \u00e8 stato situato fino a giugno 2013 nello storico edificio della \"Elisabethschule\", eretta nel 1911 su progetto di Gustav Nolte, che oggi ospita la scuola elementare \"Dante Alighieri\", e si trova in pieno centro storico nell'elegante via Cassa di Risparmio."}
{"id": "531222", "revid": "791279", "url": "https://it.wikipedia.org/wiki?curid=531222", "title": "Ascendente (astrologia)", "text": "L'ascendente, o \"sole levante\", in astrologia \u00e8 il punto dello zodiaco che interseca l'orizzonte terrestre ad est al momento della nascita di un individuo e identifica quindi il segno zodiacale che stava sorgendo in quel momento. \nFacendo un esempio: una persona che nasce esattamente al sorgere del sole con il Sole in quel giorno nel segno dei Gemelli, si dir\u00e0 avere anche l'ascendente in Gemelli essendo questo il segno che era in quel momento visibile all'orizzonte.\nIl simbolo usato generalmente per l'ascendente \u00e8 .\nDescrizione.\nL'ascendente, nel sistema zodiacale delle case, \u00e8 il punto di partenza, o cuspide, della prima casa e il punto di partenza della suddivisione in case del cielo di nascita. La prima casa rappresenta l'aspetto dell'individuo, il modo in cui le altre persone ci vedono in superficie e gli occhi con cui noi ci relazioniamo con il mondo. In altre parole, l'ascendente \u00e8 quello che noi chiamiamo \"prima impressione\", l'idea che noi diamo di noi stessi a chi ci guarda in modo superficiale o ci incontra per la prima volta.\nAssieme al Sole (l'ego) e alla Luna (il nostro essere pi\u00f9 profondo, il subconscio), l'ascendente \u00e8 uno degli elementi pi\u00f9 importanti nell'interpretazione di una carta natale e parte costitutiva fondamentale della personalit\u00e0 di un individuo. In particolare, l'importanza dell'ascendente \u00e8 il modo in cui esso pu\u00f2 esaltare, confondere o nascondere le caratteristiche del sole di nascita, a seconda della compatibilit\u00e0 o meno dell'elemento (fuoco, terra, aria, acqua) o qualit\u00e0 (cardinale, fisso, mobile) del segno zodiacale con quello dell'ascendente. L'influenza dell'ascendente pu\u00f2 ancora subire ulteriori variazioni, dovute alla presenza di pianeti in prima casa o in aspetto con esso nel cielo di nascita. Inoltre, il pianeta governatore del segno in cui si trova la prima casa assume grande importanza nel tema natale, modificando certe caratteristiche dell'ascendente e rendendone a volte molto difficile l'interpretazione.\nGeneralmente si ritiene che alla prima casa corrisponda per analogia il segno dell'Ariete, il primo dello zodiaco, e che quindi questa sia governata dal pianeta Marte, che ha in domicilio in Ariete e le cui caratteristiche di egocentrismo, le capacit\u00e0 di leader e di imposizione di se stessi si rispecchiano nella caratteristica della casa.\nCalcolo.\nL'ascendente, da un punto di vista astronomico, \u00e8 il valore della longitudine eclittica geocentrica (detta semplicemente longitudine celeste \u03bb) del punto dell'eclittica che interseca ad est la linea dell'orizzonte (altezza=0\u00b0) di una determinata localit\u00e0 terrestre scelta come punto d'osservazione nell'istante in cui si osserva.\nformula_1\ndove:\nA = tempo siderale (o sidereo) locale espresso in gradi (dipende da data/orario e longitudine del luogo prescelto d'osservazione),\nE = obliquit\u00e0 dell'eclittica ovvero l'angolo formato dall'intersezione tra il piano dell'equatore terrestre (e celeste) ed il piano tra Sole e Terra su cui si svolge il movimento di rivoluzione terrestre (il piano eclittico). Con riferimento all'equinozio dell'epoca standard J2000.0 potete usare 23,4392911\u00b0.\nL = latitudine terrestre del luogo prescelto (positiva per l'emisfero boreale, negativa per l'emisfero australe)\nPer risolvere le ambiguit\u00e0 riguardanti il corretto quadrante (tra 0\u00b0 e 360\u00b0) del risultato del calcolo della funzione arcotangente, si possono usare le 2 regole seguenti:\n(i) Se (x &lt; 0) Allora ASC = ASC + 180\nAltrimenti:\n(ii) Se (y &lt; 0) Allora ASC = ASC + 360\nInfine, per individuare il valore riferito al punto ad est sull'orizzonte (in cui il segno \"sorge\") possiamo usare quest'ultima regola:\n(iii) Se (ASC&lt;180) ASC = ASC + 180\nAltrimenti ASC = ASC - 180\nIn alternativa all'uso di (i) e (ii) \u00e8 possibile avere un risultato diretto di calcolo nel corretto quadrante utilizzando la funzione atan2(y,x) se presente nella vostra calcolatrice, foglio di calcolo o linguaggio di programmazione e quindi applicare la sola regola (iii).\nPorre comunque molta attenzione all'identificazione degli argomenti; ad esempio, in Excel la funzione verrebbe scritta come ATAN2(x;y) mentre la medesima in JavaScript va scritta Math.atan2(y,x)."}
{"id": "531226", "revid": "287204", "url": "https://it.wikipedia.org/wiki?curid=531226", "title": "Horror Mondadori", "text": "Horror Mondadori \u00e8 una collana di 18 numeri, edita dalla Arnoldo Mondadori Editore, che raccoglie romanzi di genere horror.\nIl primo numero \u00e8 del marzo 1990."}
{"id": "531229", "revid": "110157", "url": "https://it.wikipedia.org/wiki?curid=531229", "title": "Serie A1 2006-2007 (pallavolo maschile)", "text": "La Serie A1 italiana di pallavolo maschile 2006-2007 si \u00e8 svolta dal 9 settembre 2006 al 17 maggio 2007: al torneo hanno partecipato quattordici squadre di club italiane e la vittoria finale \u00e8 andata per la nona volta al Volley Treviso.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regualar season\":\nSquadre partecipanti.\nAl campionato di Serie A1 2006-07 hanno partecipato quattordici squadre: quelle neopromosse dalla Serie A2 sono state la Taranto Volley, vincitrice del campionato, e la Pallavolo Reima Crema, vincitrice dei play-off promozione; una squadra che ha avuto il diritto di partecipazione, ossia la Pallavolo Reima Crema, ha rinunciato all'iscrizione: questa ha ceduto il titolo sportivo alla M. Roma Volley."}
{"id": "531237", "revid": "126257", "url": "https://it.wikipedia.org/wiki?curid=531237", "title": "Natante (araldica)", "text": ""}
{"id": "531240", "revid": "80449128", "url": "https://it.wikipedia.org/wiki?curid=531240", "title": "George Augustus Wallis", "text": "Si form\u00f2 nell'ambiente degli artisti tedeschi neoclassici, prima a Napoli, dove conobbe Philipp Hackert, poi a Roma, dove intorno al 1794 frequent\u00f2 Asmus Jacob Carstens, Gottlieb Schick e in special modo Joseph Anton Koch, di cui ammir\u00f2 le aggrovigliate vedute alpine e romane. L'opera \"Il castello di Heidelberg\" (1812, collezione privata) risente molto dei canoni tedeschi e fa di Wallis un pioniere del paesaggio romantico.\nIn seguito svilupper\u00e0 uno stile proprio, caratterizzato per esempio da un particolare trattamento della luce. Ne sono esempio i numerosi disegni e acquarelli, molti dei quali non datati (Copenaghen, Museo Thorvaldsen).\nDal 1817 Wallis espose continuativamente all'Accademia di Firenze, sua citt\u00e0 d'elezione (da cui si allontan\u00f2 solo per un periodo tra il 1820 e il 1829), imponendo quel suo particolare genere di veduta dove le influenze del protoromanticismo di Salvator Rosa si innestavano sugli schemi canonici proposti da Nicolas Poussin, Claude Lorrain e Gaspard Dughet.\nEbbe un figlio, Traiano, anch'egli pittore, che nel 1819 esegu\u00ec \"Il Martirio di Santa Cristina\", attualmente a Firenze, nella Chiesa dei Santi Vito e Modesto a Bellosguardo."}
{"id": "531245", "revid": "1516566", "url": "https://it.wikipedia.org/wiki?curid=531245", "title": "Oca (araldica)", "text": "In araldica l'oca ha una fama migliore che nel parlare comune, in quanto \u00e8 assunta a simbolo di \"vigilanza\" e \"custodia\" per il suo sonno leggerissimo, come testimoniato anche dall'episodio delle oche del Campidoglio.\nPosizione araldica ordinaria.\nL'oca ordinariamente \u00e8 d'argento e si pone di profilo verso destra."}
{"id": "531251", "revid": "113523465", "url": "https://it.wikipedia.org/wiki?curid=531251", "title": "Citro\u00ebn Acadiane", "text": "L'Acadiane era un furgoncino di piccola taglia derivato strettamente dalla Citro\u00ebn Dyane. \nStoria.\nIntrodotta nel marzo 1978, sposava il cassone posteriore della 2CV furgonata, che andava a sostituire, con il muso della Dyane. Il pianale e la meccanica erano gli stessi della Dyane e derivavano a loro volta dal pianale e dalla meccanica della Citro\u00ebn 2CV (e dalle sue derivate).\nIl suo nome, un accenno alla regione della Louisiana, nacque dall'associazione di Dyane e AK (la sigla dei furgoni presso la Citro\u00ebn).\nSi aveva quindi un bicilindrico da 602 cm\u00b3 di cilindrata, non potentissimo, ma che garantiva comunque una portata massima di 400 kg. Date le differenze di carrozzeria nella parte anteriore, la Acadiane era aerodinamicamente migliore rispetto all'antenata, il che si traduceva in migliori prestazioni e consumi. La velocit\u00e0 max era di 95\u00a0km/h.\nConobbe un buon successo di vendite, specie in Francia, ma anche in Italia, dove fronteggi\u00f2 a testa alta l'egemonia commerciale della Fiat Fiorino, all'epoca derivato dalla Fiat 127. Ne furono prodotti quasi 260\u00a0000 esemplari.\nIn Spagna ed in Portogallo fu venduto con il nome di Dyane 400.\nFu tolto di produzione nel luglio 1987, quando gi\u00e0 da tre anni era in produzione la sua erede."}
{"id": "531252", "revid": "61024", "url": "https://it.wikipedia.org/wiki?curid=531252", "title": "Henry de Mondeville", "text": ""}
{"id": "531260", "revid": "6923", "url": "https://it.wikipedia.org/wiki?curid=531260", "title": "Olivo (araldica)", "text": "In araldica l'olivo \u00e8 simbolo di \"pace\", \"vittoria\", \"fama\" e \"gloria immortale\". \u00c8 forse l'albero pi\u00f9 famoso nella storia e nella mitologia, a cominciare dal ramoscello di olivo portato nel becco dalla colomba uscita dall'arca di No\u00e8, al mito della disputa tra Atena e Poseidone per dare il nome alla citt\u00e0 fondata da Cecrope nell'Attica: l'olivo fatto spuntare dalla dea le diede l'onore di chiamare Atene la citt\u00e0. L'olivo \u00e8 stato spesso assunto nello stemma da chi aveva stipulato una tregua o una pace.\nL'olivo \u00e8 molto presente nell'araldica civica, particolarmente in quella italiana."}
{"id": "531266", "revid": "1516566", "url": "https://it.wikipedia.org/wiki?curid=531266", "title": "Olmo (araldica)", "text": "In araldica l'olmo \u00e8 simbolo di \"amicizia\", \"protezione\", \"sostegno\" e \"amore coniugale\" o \"amore fraterno\". Il simbolismo deriva dal suo uso, sin dai tempi pi\u00f9 antichi, come sostegno per la vite, in quanto non sfrutta la terra del nutrimento ad essa necessario."}
{"id": "531267", "revid": "320578", "url": "https://it.wikipedia.org/wiki?curid=531267", "title": "Bah\u00e1'\u00ed Faith", "text": ""}
{"id": "531273", "revid": "484362", "url": "https://it.wikipedia.org/wiki?curid=531273", "title": "Goldrake", "text": ""}
{"id": "531274", "revid": "339392", "url": "https://it.wikipedia.org/wiki?curid=531274", "title": "Sokolnikov", "text": ""}
{"id": "531279", "revid": "1529788", "url": "https://it.wikipedia.org/wiki?curid=531279", "title": "Dirillo", "text": "Il Dirillo, chiamato anche \"Acate\", \u00e8 un fiume della Sicilia sud-orientale ed il suo corso si sviluppa per 54\u00a0km. Nasce sui monti Iblei dall'unione dei torrenti Rio Amerillo e Rio Vizzini che nascono rispettivamente nei territori comunali di Monterosso Almo e Vizzini.\nIl suo bacino imbrifero si estende per 739,93 km\u00b2, con altimetria compresa tra 0 e 986 m s.l.m., comprende parte delle province di Caltanissetta, Catania e Ragusa. Il principale affluente \u00e8 il torrente Ficuzza. Nella parte centrale del suo percorso segna il confine tra le province di Catania e Ragusa. Sfocia nel Canale di Sicilia dove segna il confine tra il libero consorzio comunale di Caltanissetta e quello di Ragusa.\nStoria.\nIdronimo.\nChiamato in epoca romana \"Achates\" per la presenza della pietra agata, assunse il nome di \"Wadi Ikrilu\" (fiume di Acrille) in epoca araba. Altre denominazioni del Dirillo sono state Mazzarrone e Ragoleto (dal nome della diga sul suo corso).\nEt\u00e0 antica.\nLungo la riva sinistra, nel territorio di Chiaramonte Gulfi, scavi archeologici hanno riportato alla luce un l'abitato ellenistico di Scornavacche. Sempre sulla riva meridionale, in territorio della odierna Acate, sorse il casale di Odogrillo o Dirillo di cui rimane solo un grande muro.\nEt\u00e0 moderna.\nPresso il ponte sulla SS115 costruito sul fiume, tra il 10 ed il 12 luglio 1943, durante la Campagna di Sicilia, \u00e8 stata combattuta una battaglia tra i soldati italiani della Divisione Livorno e i soldati statunitensi dell'82\u00aa divisione aviotrasportata, che termin\u00f2 con la vittoria alleata.\nDiga.\nNegli anni 1950, in territorio di Licodia Eubea, fu realizzato dall'Anic uno sbarramento denominato \"Ragoleto\" per la creazione di un invaso artificiale a servizio del petrolchimico di Gela. Con lo sbarramento \u00e8 stato creato il lago Dirillo.\nIttiofauna.\nIn base ad una ricerca effettuata nel 2006 nel bacino fluviale sono presenti solo specie alloctone :tinca, carpa, rovella, carassio (carassius/auratus), luccio, trota fario, trota iridea, persico trota. Presente nel fiume il latterino mentre alla foce \u00e8 stata riscontrata la presenza del pesce ago Syngnathus acus entrambi autoctoni."}
{"id": "531281", "revid": "52121", "url": "https://it.wikipedia.org/wiki?curid=531281", "title": "Brit-pop", "text": ""}
{"id": "531283", "revid": "1272592", "url": "https://it.wikipedia.org/wiki?curid=531283", "title": "Stellium", "text": "Lo stellium, abbreviazione dal latino \"Satelletium\", in astrologia \u00e8 l'incontro di tre o pi\u00f9 pianeti in congiunzione in un unico segno zodiacale o in una stessa casa astrologica.\nPropriet\u00e0.\nLo stellium \u00e8 un punto focale di energia: chi nasce con uno stellium nel proprio tema natale ha un carattere fortemente influenzato dal segno o dalla casa in cui \u00e8 presente, qualunque sia il suo segno solare, incidendo su comportamento e personalit\u00e0.\nPer valutarne la potenza, bisogna considerare diversi fattori:"}
{"id": "531291", "revid": "46284642", "url": "https://it.wikipedia.org/wiki?curid=531291", "title": "Mi\u0119dzyrzec", "text": ""}
{"id": "531293", "revid": "4029369", "url": "https://it.wikipedia.org/wiki?curid=531293", "title": "Miedzyrzec", "text": ""}
{"id": "531294", "revid": "110157", "url": "https://it.wikipedia.org/wiki?curid=531294", "title": "Mi\u0119dzyrzecz", "text": "Mi\u0119dzyrzecz, Gmina Mi\u0119dzyrzecz (in tedesco \"Meseritz\") \u00e8 un comune urbano-rurale della Polonia, nel voivodato di Lubusz.\nComprende le frazioni di: Bobowicko, Bukowiec, Gorzyca, Kalsko, Ka\u0142awa, K\u0119szyca Le\u015bna, Kuligowo, Kursko, Ku\u017anik, Nietoperek, Pieski, Pniewo, Szumi\u0105ca, \u015awi\u0119ty Wojciech, Wysoka, Wyszanowo, \u017b\u00f3\u0142win, Brzozowy \u0141ug, G\u0142\u0119bokie, Jagielnik, Jeleniog\u0142owy, K\u0119szyca, K\u0119szyca-Kolonia, Kolonia Nietoperek, Kolonia \u017b\u00f3\u0142win, Kwiecie, Lubosinek, \u0141\u0119gowskie, Marianowo, Mi\u0119dzyrzecz-Wybudowanie, Rojewo, Skoki, Wojciech\u00f3wek, Zamostowo.\nNomi delle altre localit\u00e0 in polacco e in tedesco (in uso fino al 1945):\nAltre localit\u00e0 minori:"}
{"id": "531295", "revid": "4029380", "url": "https://it.wikipedia.org/wiki?curid=531295", "title": "Miedzyrzecz Podlaski", "text": ""}
{"id": "531296", "revid": "4029386", "url": "https://it.wikipedia.org/wiki?curid=531296", "title": "Mi\u0119dzyrzecz Podlaski", "text": ""}
{"id": "531297", "revid": "745179", "url": "https://it.wikipedia.org/wiki?curid=531297", "title": "Arlecchino (treno)", "text": ""}
{"id": "531299", "revid": "125830340", "url": "https://it.wikipedia.org/wiki?curid=531299", "title": "Banja Luka", "text": "Banja Luka (in cirillico serbo \"\u0411\u0430\u045a\u0430\u043b\u0443\u043a\u0430\" o \"\u0411\u0430\u045a\u0430 \u041b\u0443\u043a\u0430\"; in tedesco storico Weina Luka o Luka) \u00e8 la capitale \"de facto\" dell'entit\u00e0 della Repubblica Serba di Bosnia ed Erzegovina ed \u00e8 la seconda pi\u00f9 grande citt\u00e0 della Bosnia ed Erzegovina, nonch\u00e9 anche il capoluogo della regione storica della Bosanska Krajina. Ha abitanti al censimento 2013.\nOspita il governo dell'entit\u00e0 amministrativa, \u00e8 il centro della regione di Banja Luka e di una municipalit\u00e0 omonima. La citt\u00e0 \u00e8 un importante centro culturale ed \u00e8 conosciuta nel resto del Paese per la sua travagliata storia, che risale all'Alto Medioevo. \u00c8 situata nella Bosnia nord-occidentale, su entrambe le sponde del fiume Vrbas che, originato da una gola di roccia, scorre nella pianura pannonica. L'intera citt\u00e0 \u00e8 piena di viali alberati, giardini e parchi.\nGeografia e clima.\nGeografia fisica.\nBanja Luka copre all'incirca di terra in Bosnia nord-occidentale, sul fiume Vrbas. Le coordinate della citt\u00e0 sono . Il centro si trova a sul livello del mare, circondato da colline.\nLa sorgente del fiume Vrbas si trova all'incirca a a sud della citt\u00e0 e gli affluenti Suturlija, Crkvena e Vrbanja si immettono nel fiume dentro Banja Luka. Nei pressi della citt\u00e0 si trovano inoltre numerose sorgenti di acqua potabile.\nL'area che circonda Banja Luka \u00e8 boschiva e non lontana da zone montane. La citt\u00e0 stessa \u00e8 costruita nella valle di Banja Luka, situata tra una zona di alte montagne ed una di pi\u00f9 basse. Le pi\u00f9 notevoli di queste sono il Manja\u010da ( metri), il \u010cemernica () e il Tisovac (), che fanno tutte parte della catena delle Alpi Dinariche.\nClima.\nIl clima di Banja Luka \u00e8 continentale, con inverni rigidi ed estati calde. Il mese pi\u00f9 caldo dell'anno \u00e8 luglio, con una temperatura media di . Il mese pi\u00f9 freddo dell'anno \u00e8 gennaio, quando le temperature si aggirano intorno agli .\nLe precipitazioni annuali ammontano a circa e la citt\u00e0 ha una media di 143 giorni di pioggia all'anno. A Banja Luka nevica quasi ogni anno. Forti venti vengono da nord e da nord-est.\nStoria.\nOrigini della citt\u00e0.\nLa storia di Banja Luka inizia gi\u00e0 nell'antichit\u00e0. Esistono infatti prove di una presenza dei Romani nella regione nei primi secoli dopo Cristo, tra cui un antico forte, chiamato \"Kastel\", situato nel centro della citt\u00e0. La zona di Banja Luka era interamente compresa nella provincia romana dell'Illyricum attraverso la quale passavano importanti strade che collegavano la Dalmazia e la Pannonia. \nGli Slavi si stabilirono nell'area nel VII secolo d.C., tuttavia l'esatta natura delle loro migrazioni \u00e8 tuttora misteriosa. In ogni caso la citt\u00e0 viene nominata per la prima volta in un documento di Vladislav II datato 1494. Il nome significa \"Valle di Ban\" e deriva dalle parole \"ban\", che indica un titolo medievale attribuito a un dignitario, e \"luka\", valle, prato. L'identit\u00e0 del dignitario e della valle in questione rimangono tuttavia incerte e l'etimologia popolare sostiene che il nome della citt\u00e0 derivi dalle parole moderne \"banja\" (bagni, terme) o \"bajna\" (\"meraviglioso\") e \"luka\", porto. Attualmente il nome viene pronunciato e declinato come se fosse una parola sola, \"u Banjaluci\".\nUna delle prime strutture pubbliche dopo il Kastel fu un monastero francescano costruito nelle vicinanza di Banja Luka, a Petri\u0107evac, nel 1378, dai Francescani bosniaci. Fu il primo edificio di questo tipo ad essere costruito in Bosnia.\nLa dominazione ottomana.\nDurante l'occupazione ottomana della Bosnia, Banja Luka fu la sede del pashaluk bosniaco e i signori della regione vi costruirono quella che \u00e8 oggi la strada principale della citt\u00e0. Tra il 1566 e il 1574 Ferhat Pasa Sokolovic, uno dei fondatori del centro di Banja Luka, mise in atto pi\u00f9 di 200 progetti di costruzione, che spaziavano dalle botteghe artigiane ai depositi di farina, fino alle terme e alle moschee.\nTra le sue opere pi\u00f9 importanti, le moschee Ferhadija e Arnaudija, durante le cui costruzioni venne installato un sistema fognario che serviva le zone residenziali nei dintorni. Tutto ci\u00f2 stimol\u00f2 lo sviluppo urbano ed economico della citt\u00e0 che divenne presto uno dei pi\u00f9 importanti centri politici e commerciali della Bosnia. I monasteri e le chiese serbe nei pressi della citt\u00e0 furono costruiti tra il XIII e il XVI secolo.\nNel 1688 la citt\u00e0 fu incendiata da un esercito austriaco, ma si risollev\u00f2 rapidamente. Le incursioni austriache che seguirono stimolarono lo sviluppo militare di Banja Luka, che divenne cos\u00ec un centro militare strategico. Nel XIX secolo ebrei sefarditi e trappisti migrarono nella citt\u00e0, contribuendo alla prima industrializzazione della regione, costruendo mulini, birrerie, fabbriche tessili e di mattoni. Nonostante il suo ruolo di guida sulla regione, la citt\u00e0 di Banja Luka non fu modernizzata fino alla dominazione austro-ungarica della fine del XIX secolo.\nDall'occupazione austriaca agli anni Sessanta.\nL'occupazione austriaca inizi\u00f2 a Banja Luka un processo di occidentalizzazione. Vennero costruite e sviluppate ferrovie, scuole, fabbriche e infrastrutture. Questo port\u00f2 alla realizzazione di una citt\u00e0 moderna che, dopo la Prima guerra mondiale, divenne capitale della Vrbaska Banovina, una provincia del Regno di Jugoslavia.\nDurante la Seconda guerra mondiale gli Ustascia croati, cattolici e filonazisti, occuparono la citt\u00e0, deportando la maggior parte delle famiglie nobili sefardite e serbe presso i vicini campi di concentramento di Jasenovac e Stara Gradi\u0161ka. Il 7 febbraio 1942 le forze ustascia, guidate da un frate francescano, Miroslav Filipovi\u0107 (conosciuto anche come Tomislav Filipovi\u0107-Majstorovi\u0107) uccisero serbi, tra cui 500 bambini, a Drakuli\u0107i, Motike e Sargovac, localit\u00e0 all'interno del comune di Banja Luka. La cattedrale ortodossa della citt\u00e0 fu rasa al suolo dalle forze di occupazione naziste. La citt\u00e0 fu finalmente liberata il 22 aprile 1945.\nNel 1969 un tremendo terremoto danneggi\u00f2 molti degli edifici della citt\u00e0. Un grosso palazzo chiamato Titanik, situato nel centro della citt\u00e0, fu distrutto completamente e l'area dove si trovava fu tramutata in una piazza. Con l'aiuto delle altre regioni della Jugoslavia socialista Banja Luka fu ricostruita, ma molti dei piccoli palazzi e negozi dell'epoca ottomana e austroungarica che costituivano il centro della citt\u00e0 furono danneggiati irreparabilmente e demoliti.\nDalle guerre Jugoslave a oggi.\nLa citt\u00e0 ha subito forti cambiamenti in seguito al conflitto sviluppatosi all'interno della Bosnia ed Erzegovina. Dalla dichiarazione della fondazione della Repubblica Serba di Bosnia ed Erzegovina, Banja Luka divenne \"de facto\" il centro della politica di quest'entit\u00e0, fino a diventarne ufficialmente la capitale nel 2003. . A migliaia furono inoltre deportati nei vicini campi di concentramento di Manjaca e Omarska, rimasti tristemente famosi per le violenze a cui erano soggetti i detenuti . Anche alcuni banjalukani di origine serba abbandonarono la citt\u00e0 in quegli anni e nel periodo successivo per motivi economici o per evitare la leva obbligatoria. Attualmente la popolazione musulmana e cattolica della citt\u00e0 \u00e8 molto inferiore rispetto a quella precedente la guerra. Molti serbi che abbandonarono la Krajina croata in seguito all'operazione Oluja, si trasferirono a Banja Luka a met\u00e0 degli anni novanta, seguiti da altri serbi provenienti dalle zone nelle quali non si riusc\u00ec ad attuare l'allora politica di epurazione etnica dei non-serbi.\nBench\u00e9 il conflitto non abbia mai toccato la citt\u00e0, tutte le sedici moschee cittadine, risalenti al XV e XVI secolo, furono distrutte tra il 1992 e il 1995 da estremisti nazionalisti serbi, probabilmente sostenuti dalle autorit\u00e0 della Repubblica Serba di Bosnia ed Erzegovina nell'ambito della loro campagna di pulizia etnica. Tra le moschee distrutte ci fu la moschea Ferhadija, un monumento nazionale che era al tempo protetto dall'UNESCO. I tentativi di ricostruire la moschea portarono, il 7 maggio 2001, a rivolte di massa da parte dei nazionalisti serbi che provocarono gravi incidenti in cui un anziano perse la vita in seguito ad un'aggressione e numerosi altri furono i feriti. Otto persone di etnia bosgnacca furono portate all'ospedale e una di queste mor\u00ec per lesioni alla testa. La ricostruzione della Ferhadija \u00e8 iniziata nel 2006.\nAnche molte chiese cattoliche furono danneggiate durante il conflitto, ma per la maggior parte rimasero intatte nel periodo tra il 1992 e il 1994. Solo nel 1995, infatti, i rifugiati serbi provenienti dalla Croazia distrussero la chiesa cattolica di Petri\u010devac, come vendetta per essere stati cacciati dal paese durante l'operazione militare \"Oluja\" (\"Tempesta\"). La cattedrale ortodossa di Cristo Salvatore \u00e8 stata costruita in stile neobizantino, tra il 1993 ed il 2004, sul sito della vecchia chiesa della Santissima Trinit\u00e0, andata distrutta durante la seconda guerra mondiale, nel 1941, per mano degli ustascia croati.\nSociet\u00e0.\nGli abitanti di Banja Luka sono all'incirca . Considerata con la sua area metropolitana, la popolazione della citt\u00e0 raggiunge le unit\u00e0. Sebbene manchino statistiche ufficiali sulla distribuzione etnica, \u00e8 quasi sicuro che i serbi costituiscano la stragrande maggioranza della citt\u00e0. Sembra che degli abitanti attuali di Banja Luka siano rifugiati o persone che si sono trasferite per cause esterne.\nSecondo il censimento del 1991, la municipalit\u00e0 di Banja Luka aveva una popolazione di abitanti. Di questi, il 69,6% era serbo, il 7,8% croato, il 20,6% bosgnacco, il 12,1% jugoslavo e il 3,9% registrato alla voce \"altri\". La citt\u00e0 aveva invece una popolazione di abitanti. Di questi, il 49,0% era serbo, il 19,4% bosgnacco, il 15,8% jugoslavo e l'11,0 % croato.\nLocalit\u00e0.\nOltre alla citt\u00e0 sono presenti le seguenti localit\u00e0:\nAgino Selo \u2022 Barlovci \u2022 Bastasi \u2022 Bistrica \u2022 Bo\u010dac \u2022 Borkovi\u0107i \u2022 Bronzani Majdan \u2022 Cerici \u2022 \u010cokori \u2022 Debeljaci \u2022 Dobrnja \u2022 Drago\u010daj \u2022 Drakuli\u0107 \u2022 Dujakovci \u2022 Gole\u0161i \u2022 Ivanjska \u2022 Jagare \u2022 Kme\u0107ani \u2022 Kola \u2022 Kola Donja \u2022 Krmine \u2022 Krupa na Vrbasu \u2022 Kuljani \u2022 Lokvari \u2022 Lusi\u0107i \u2022 Ljuba\u010devo \u2022 Melina \u2022 Motike \u2022 Obrovac \u2022 Pavi\u0107i \u2022 Pavlovac \u2022 Pervan Donji \u2022 Pervan Gornji \u2022 Piskavica \u2022 Ponir \u2022 Prijakovci \u2022 Prije\u010dani \u2022 Prnjavor Mali \u2022 Radmani\u0107i \u2022 Radosavska \u2022 Rami\u0107i \u2022 Rekavice \u2022 Slavi\u0107ka \u2022 Stratinska \u2022 Stri\u010di\u0107i \u2022 Subotica \u2022 \u0160argovac \u2022 \u0160imi\u0107i \u2022 \u0160ljivno \u2022 Veri\u0107i \u2022 Vilusi \u2022 Zalu\u017eani \u2022 Zelenci\nAmministrazione.\nGemellaggi.\nBanja Luka \u00e8 gemellata con le seguenti citt\u00e0:\nSport.\nCalcio.\nLa squadra principale della citt\u00e0 \u00e8 il Fudbalski Klub Borac Banja Luka (letteralmente \"Societ\u00e0 Calcistica Borac Banja Luka\")."}
{"id": "531300", "revid": "125977451", "url": "https://it.wikipedia.org/wiki?curid=531300", "title": "Tommy Robredo", "text": "Nell'agosto 2006 ha raggiunto la 5\u00aa posizione del ranking ATP in singolare, specialit\u00e0 in cui ha vinto in carriera 12 titoli del circuito maggiore, tra i quali il Masters Series di Amburgo 2006. In doppio si \u00e8 aggiudicato 5 titoli ATP e nell'aprile 2009 \u00e8 arrivato al 16\u00ba posto del ranking. Ha vinto inoltre con la Spagna la Coppa Davis 2004. Nelle prove del Grande Slam non ha mai superato i quarti di finale in singolare, mentre in doppio ha disputato per tre volte la semifinale agli US Open. Ha preso parte alla prestigiosa Masters Cup nel 2006.\nVita privata.\nIl suo nome di battesimo deriva dall'omonima rock opera degli Who, di cui il padre \u00e8 grande ammiratore.\nNel tempo libero pratica golf, mountain bike, equitazione, quad bike. Gli piace andare al mare e il suo colore preferito \u00e8 il blu. \u00c8 un grande fan del programma televisivo statunitense 24. Nel maggio 2006 rivela di aver rotto il rapporto sentimentale con la tennista argentina Gisela Dulko dopo circa un anno di relazione. Nel dicembre del 2019, si sposa con la connazionale Patricia Berga nella sua citt\u00e0 natale. \nHa avuto come sponsor Sergio Tacchini per l'abbigliamento sportivo, Dunlop per le racchette da tennis, TW Steel, e l'azienda ucraina Food Company. I suoi miti dell'infanzia sono stati Stefan Edberg, John McEnroe, Pete Sampras, Andre Agassi e diversi giocatori spagnoli. Arantxa S\u00e1nchez \u00e8 la sua giocatrice preferita. Alcuni tifosi lo han chiamato \"Disco Tommy\" per i capelli lunghi che portava durante la stagione 2006; Robredo ha riferito che chiama il suo allenatore \"Presidente Palmer\", mentre il suo allenatore lo chiama \"Jack Bauer\" (da 24).\nImpegnato in ambito sociale, ha vinto alcuni premi per le sue opere di beneficenza; in particolare ha dato vita alla \"Tommy Robredo Foundation\", che promuove lo sport per i disabili, ed \u00e8 direttore del Santi Silvas Open, torneo internazionale di tennis in carrozzina. Oltre allo spagnolo e al catalano, parla inglese, francese e italiano. \nCarriera.\nJuniores.\nA 14 mesi prende in mano per la prima volta la racchetta nel campo da tennis della fabbrica di Hostalric dove lavorava la madre. La famiglia si trasferisce quindi a Olot, in Provincia di Girona, dove il padre dirige il locale Nataci\u00f3 Club, in cui Tommy comincia a giocare a tennis all'et\u00e0 di 5 anni su superfici dure. Nel 1992 i tecnici della Federazione Tennis catalana rimangono impressionati quando lo vedono raggiungere la semifinale in un torneo a Reus e fanno in modo che la federazione lo sostenga finanziariamente. Jordi Font, Carlos Vicens, Joan e Joaqu\u00edn P\u00e9rez Mu\u00f1oz lo seguono settimanalmente fino al 1996, quando era allenato dal padre. Quello stesso anno inizia a giocare sulla terra rossa a Barcellona. \nSi aggiudica nel 1998 la coppa del mondo giovanile in singolare e in doppio in coppia con Marc L\u00f3pez. Nel giugno 1999 perde in semifinale del Roland Garros juniores contro David Nalbandian. In dicembre viene eliminato in semifinale del doppio all'Orange Bowl. Vince il suo unico titolo di categoria in singolare nel gennaio 2000 battendo in finale Andy Roddick agli Australian Hardcourt Junior Championships, torneo di Grade 1, e perde quella in doppio in coppia con Nicolas Mahut. La settimana dopo all'Australian Open juniores viene sconfitto in semifinale in singolare da Mario An\u010di\u0107 e vince il torneo di doppio con Mahut. In giugno raggiunge la finale sia in singolare che in doppio al Roland Garros juniores, perdendo la prima contro il francese Paul-Henri Mathieu e vincendo la seconda in coppia con Marc Lopez. I suoi migliori ranking da juniores sono stati l'8\u00ba in singolare e il 5\u00ba in doppio, disputa l'ultimo torneo nell'agosto 2000 e si dedica al professionismo.\nInizi nel professionismo, un titolo ITF e due Challenger.\nGioca i primi tornei professionistici dell'ITF Men's Circuit nel 1998, perdendo la sua prima finale nel Futures Spain F6 contro Nicol\u00e1s Mass\u00fa. Nell'aprile 1999 esordisce nell'ATP World Tour a Barcellona battendo a sorpresa al primo turno il n\u00ba 57 ATP Davide Sanguinetti e al secondo il n\u00ba 25 Marat Safin, prima di arrendersi al terzo contro il n\u00ba 8 Todd Martin. Questi risultati lo proiettano nella top 300 del ranking ATP. Nei successivi tornei Challenger non ottiene grandi risultati e in settembre vince il suo primo titolo ITF al Futures Spain F8 di Santander battendo in tre set in finale Albert Monta\u00f1\u00e9s.\nNella primavera del 2000 perde contro Germ\u00e1n Puentes la sua prima finale di un torneo Challenger a Barletta e con la semifinale raggiunta la settimana dopo al Challenger di Cagliari entra per la prima volta nella top 200 del ranking. In giugno vince per la prima volta un Challenger a Espinho battendo in finale Jimy Szymanski. In ottobre si ripete nel Challenger di Siviglia superando in finale \u00d3scar Serrano. Chiude la stagione raggiungendo il suo nuovo best ranking ATP al 131\u00ba posto.\n2001, primo titolo ATP, top 30 e prima vittoria su un top 10.\nInizia il 2001 raggiungendo in gennaio la sua prima semifinale in un torneo ATP a Chennai. Subito dopo debutta in un torneo del Grande Slam perdendo al primo turno all'Australian Open. Malgrado i risultati mediocri ottenuti nel periodo successivo, in febbraio entra per la prima volta tra i primi 100 della classifica mondiale. In aprile raggiunge per la prima volta una finale ATP a Casablanca, dove perde in due set da Guillermo Ca\u00f1as. A Barcellona arriva in finale nel torneo di doppio in coppia con Fernando Vicente. A fine maggio debutta al Roland Garros e raggiunge gli ottavi, perdendo contro il n\u00ba 7 ATP Evgenij Kafel'nikov. Due settimane dopo arriva in semifinale al torneo ATP sull'erba di \n's-Hertogenbosch, sconfitto di nuovo da Canas. Viene quindi eliminato al secondo turno al suo debutto a Wimbledon.\nDopo i quarti raggiunti a B\u00e5stad e gli ottavi a Stoccarda, il 29 luglio 2001 vince il primo titolo ATP in carriera al torneo di Sopot superando in finale Albert Portas con il risultato di 1-6, 7-5, 7-6. A fine agosto fa il suo esordio agli US Open e supera al terzo turno per la prima volta in carriera un top 10, il n\u00ba 5 del mondo Juan Carlos Ferrero, che batte con il punteggio di 7-6, 4-6, 6-4, 4-6, 7-6; negli ottavi viene sconfitto in tre set da Andy Roddick. A fine settembre arriva in semifinale al torneo ATP di Palermo e in ottobre conquista la top 30 del ranking salendo al 28\u00ba posto.\n2002, Hopman Cup, prima semifinale in un Master Series.\nIl 5 gennaio 2002 vince per la Spagna la Hopman Cup in coppia con Arantxa S\u00e1nchez Vicario, superando 2-1 in finale gli Stati Uniti di Monica Seles e Jan-Michael Gambill. Nei mesi successivi non riesce mai a passare il secondo turno nei tornei disputati; in aprile debutta in Coppa Davis nella sfida dei quarti di finale persa 3-1 contro gli Stati Uniti e viene sconfitto in singolare da Roddick, ritirandosi nel secondo singolare a risultato acquisito. Quello stesso mese raggiunge i quarti agli Internazionali d'Italia. In maggio perde la semifinale al Masters Series di Amburgo contro il n\u00ba 5 ATP Marat Safin dopo aver battuto negli ottavi il n\u00ba 2 Tommy Haas. Viene quindi eliminato al terzo turno al Roland Garros da Andre Agassi. Perde di nuovo in semifinale a 's-Hertogenbosch e viene eliminato al primo turno a Wimbledon. Tra i risultati di fine stagione vi sono la semifinale a Bastad, i quarti raggiunti a Stoccarda, i terzi turni al Cincinnati Masters e agli US Open e la semifinale persa a Stoccolma contro Paradorn Srichaphan. L'annata lo vede sempre attorno alla 30\u00aa posizione mondiale.\n2003, 15\u00ba nel ranking ATP e quarti di finale al Roland Garros.\nNel 2003 cambia staff tecnico e si affida a Miguel Margets e Mariano Monachesi, ex allenatore degli argentini Calleri, Coria, Chela. Perde i primi quattro incontri disputati e a inizio marzo viene sconfitto in semifinale al torneo ATP di Dubai dal n\u00ba 10 ATP Ji\u0159\u00ed Nov\u00e1k, dopo aver superato negli ottavi il n\u00ba 7 Safin. Inizia la stagione su terra rossa in Europa arrivando in semifinale all'Estoril, a cui fanno seguito i quarti raggiunti a Barcellona, con cui arriva al 19\u00ba posto del ranking, e i terzi turni nei Masters di Monte-Carlo e Roma.\nAl Roland Garros perde in cinque set nei quarti dal campione uscente Albert Costa, dopo aver eliminato il n\u00ba 1 ATP Lleyton Hewitt e il tre volte campione Gustavo Kuerten. Sull'erba di 's-Hertogenbosch viene eliminato nei quarti mentre a Wimbledon non va oltre il terzo turno. Perde quindi in luglio la semifinale a B\u00e5stad e la finale a Stoccarda contro il n\u00ba 7 ATP Guillermo Coria, risultati con cui migliora ancora il best ranking salendo in agosto al 15\u00ba posto. Eliminato al primo turno agli US Open, non ottiene risultati di rilievo nell'ultima parte della stagione.\n2004, Coppa Davis, secondo titolo ATP e 12\u00ba nel ranking.\nInizia il 2004 giungendo in semifinale in singolare e vincendo il doppio in coppia con Nadal a Chennai. Viene quindi eliminato nei quarti a Sydney e perde al primo turno dell'Australian Open contro Gast\u00f3n Gaudio. Nel primo turno di Coppa Davis vinto 3-2 contro i cechi in febbraio, sconfigge in singolare Radek \u0160t\u011bp\u00e1nek in quattro set e vince il doppio in coppia con Rafael Nadal. Sempre con Nadal perde in doppio nella sfida del secondo turno di Davis vinta 3-2 contro i Paesi Bassi. Dopo i quarti raggiunti a Milano e all'Estoril e il terzo turno al Miami Masters, il 2 maggio conquista il secondo titolo ATP superando in finale a Barcellona Gast\u00f3n Gaudio con il punteggio di 6-3, 4-6, 6-2, 3-6, 6-3. Al Roland Garros lascia solo 4 game al terzo turno al n\u00ba 11 ATP Nicol\u00e1s Mass\u00fa e negli ottavi viene battuto dal n\u00ba 5 Carlos Moya. Tra i risultati significativi dell'estate vi sono la semifinale di 's-Hertogenbosch e quella persa in agosto nel Masters 1000 di Cincinnati contro Lleyton Hewitt.\nEsordisce alle Olimpiadi ai Giochi di Atene e viene sconfitto al terzo turno da Tom\u00e1\u0161 Berdych con lo score di 6-7, 6-4, 6-8. Ai successivi US Open viene eliminato negli ottavi dal n\u00ba 2 del mondo Andy Roddick. Nella semifinale di Davis contro la Francia vince in doppio in coppia con Nadal e in singolare a risultato acquisito contro Paul-Henri Mathieu; la Spagna vince 4-1 e passa in finale. Viene eliminato da Andre Agassi in tre set nei quarti del Madrid Masters. Nella finale di Davis di dicembre a Siviglia perde il doppio con Juan Carlos Ferrero e l'ultimo singolare contro Mardy Fish, ma la Spagna, che viene nominata squadra dell'anno, si aggiudica il trofeo per la seconda volta nella sua storia sconfiggendo gli Stati Uniti per 3-2. Robredo sale in novembre al 12\u00ba posto del ranking e chiude l'anno per la prima volta nei primi 20.\n2005, quarti di finale al Roland Garros.\nIl gennaio successivo viene eliminato al terzo turno dell'Australian Open e in febbraio in semifinale a Dubai. Esce quindi al quarto turno a Indian Wells e al terzo a Miami. Ottiene come miglior risultato del 2005 la finale a Estoril in aprile, nella quale perde in tre set contro il n\u00ba 5 ATP Gast\u00f3n Gaudio; sempre a Estoril perde anche la finale in doppio assieme a Juan Ignacio Chela. Arriva ai quarti al Roland Garros per la seconda volta in tre anni e perde da Nikolaj Davydenko dopo aver superato Safin negli ottavi. Eliminato al primo turno a Wimbledon, in luglio perde in semifinale da Nadal a B\u00e5stad. Una settimana dopo perde a Stoccarda la finale del doppio in coppia con Mariano Hood. A inizio settembre arriva al quarto turno dell'US Open per il secondo anno consecutivo. I migliori risultati di fine stagione sono la semifinale a Vienna e i quarti di finale a Parigi-Bercy.\n2006, titolo Masters Series, altro titolo ATP, 5\u00ba nel ranking e partecipazione alla Tennis Masters Cup.\nIn gennaio arriva per la prima volta al quarto turno all'Australian Open e poco dopo viene sconfitto in entrambi i singolari nella sfida valevole per il primo turno di Coppa Davis persa contro la Bielorussia. Esce nei quarti di finale a inizio marzo a Las Vegas e in aprile a Monte-Carlo. A Barcellona viene sconfitto in finale da Nadal con il punteggio di 4-6, 4-6, 0-6. In maggio ottiene il successo pi\u00f9 importante in carriera aggiudicandosi il Masters Series di Amburgo sconfiggendo in finale Radek \u0160t\u011bp\u00e1nek con lo score di 6-1, 6-3, 6-3, risultato che gli consente di entrare per la prima volta nella top 10. Eliminato al quarto turno al Roland Garros e al secondo a Wimbledon, in luglio conquista il secondo trofeo stagionale a B\u00e5stad battendo 6-2, 6-1 in finale Nikolaj Davydenko.\nAl Cincinnati Masters supera nei quarti il n\u00ba 3 del mondo Ivan Ljubi\u010di\u0107 e perde in semifinale da Juan Carlos Ferrero; con questo risultato si porta al 5\u00ba posto della classifica mondiale, che rester\u00e0 il suo best ranking in carriera. Ai successivi US Open viene eliminato negli ottavi da Michail Ju\u017enyj. In settembre viene sconfitto in singolare da Filippo Volandri nella sfida di play-off contro l'Italia, sar\u00e0 la sola sconfitta della Spagna che si impone 4-1 e resta nel Gruppo Mondiale. A fine stagione arriva in semifinale a Mumbai, nei quarti a Tokyo e soprattutto in semifinale nel Masters di Parigi-Bercy, dove perde in tre set da Davydenko. Chiude l'anno alla settima posizione del ranking e si guadagna il diritto di prendere parte alla Tennis Masters Cup di Shanghai, dove esce al round robin con le sconfitte da Nadal e Davydenko e l'inutile vittoria contro Blake.\n2007, quarti all'Australian Open e Roland Garros e due titoli ATP.\nComincia bene il 2007 con la finale raggiunta ad Auckland, persa in due set contro David Ferrer, e arrivando per la prima volta nei quarti all'Australian Open, dove viene eliminato in tre set da Federer. Arriva nei quarti anche a Rotterdam in febbraio e in marzo al Miami Masters. Nei quarti di Coppa Davis contro gli Stati Uniti perde il primo singolare contro James Blake e vince il secondo contro Bob Bryan quando gli americani erano gi\u00e0 in vantaggio 3-0. Il 23 aprile torna di nuovo per una settimana al 5\u00ba posto del ranking. In maggio arriva in semifinale all'Estoril, sconfitto da Novak \u0110okovi\u0107, e nei quarti agli Internazionali d'Italia, dove gli sbarra la strada Davydenko. Al successivo Roland Garros giunge per la terza volta in carriera ai quarti, dove gli viene negata la semifinale da Federer che lo supera in tre set.\nA Wimbledon non va oltre il secondo turno e in agosto vince per la seconda volta in carriera il torneo di Sopot battendo in finale Jos\u00e9 Acasuso 7-5, 6-0. Nella trasferta americana sul cemento non supera mai il terzo turno, mentre a Pechino arriva in finale e perde contro il n\u00ba 7 del mondo Fernando Gonz\u00e1lez per 1-6, 6-3, 1-6. In ottobre conquista il suo primo titolo sul veloce superando 0-6, 6-2, 6-3 in finale Andy Murray a Metz. A fine stagione alcune premature sconfitte lo fanno retrocedere dall'8\u00ba al 10\u00ba posto del ranking ed \u00e8 il primo degli esclusi dalla Tennis Masters Cup 2007. Al suo ultimo impegno stagionale esce nei quarti al Masters di Parigi-Bercy.\n2008, un Masters Series in doppio, un titolo ATP e semifinale in doppio agli US Open.\nNei primi tornei del 2008 non riesce mai a vincere pi\u00f9 di un incontro fino ad aprile, quando perde la semifinale a Valencia contro il padrone di casa David Ferrer. Al Master Series di Monte Carlo esce al terzo turno ma vince in coppia con Rafael Nadal il titolo di doppio. Esce nei quarti nei successivi tornei di Barcellona e degli Internazionali d'Italia. Dopo l'eliminazione al terzo turno al Roland Garros, perde in due set la finale di Varsavia contro Davydenko. Esce al secondo turno a Wimbledon e subito dopo vince per la seconda volta consecutiva il torneo di Bastad superando in semifinale il n\u00ba 4 del mondo Ferrer e in finale Tom\u00e1\u0161 Berdych con il punteggio di 6-4, 6-1. Ai Giochi di Pechino, sua seconda partecipazione olimpica, perde al primo turno in tre set contro Andreas Seppi e agli US Open costringe a una battaglia negli ottavi il n\u00ba 3 del mondo \u0110okovi\u0107, che si impone 6-3 al quinto set. Tra gli ultimi impegni stagionali spiccano i quarti raggiunti a Pechino in singolare e le semifinali in doppio ad Amburgo con Leander Paes e agli US Open con Sergio Roitman. Il 5 novembre esce definitivamente dalla top 10 in singolare, dove era rimasto quasi ininterrottamente dal maggio del 2006.\n2009, due titoli ATP in singolare e uno in doppio.\nIn gennaio arriva al quarto turno all'Australian Open e subito dopo in semifinale a Vi\u00f1a del Mar. Al successivo Brasil Open di Costa do Sau\u00edpe vince il suo ottavo titolo ATP in singolare battendo in finale Thomaz Bellucci per 6-3, 3-6, 6-4; si impone anche nel torneo di doppio in coppia con Marcel Granollers. La settimana dopo vince anche il torneo di Buenos Aires superando Juan M\u00f3naco con lo score di 7-5, 2-6, 7-6. Un infortunio al polso destro lo costringe al ritiro durante l'incontro degli ottavi all'Indian Wells Masters, ma subito dopo si presenta al via del Miami Masters dove esce al terzo turno. Perde nei quarti di finale a Barcellona da Ferrer e al Roland Garros dal n\u00ba 5 del mondo Juan Mart\u00edn del Potro. A Wimbledon si ferma al terzo turno e a Bastad viene eliminato in semifinale da Juan Monaco. Nei cinque tornei seguenti non va oltre il secondo turno e agli US Open viene sconfitto negli ottavi dal n\u00ba 1 del mondo Federer. Viene eliminato da Nadal al terzo turno nei Masters 1000 di Shanghai e Parigi-Bercy, mentre si spinge fino ai quarti a Valencia. A Parigi-Bercy e a Valencia perde in finale nel torneo di doppio assieme a Marcel Granollers. Conclude al 16\u00ba posto in singolare la stagione che l'ha visto stabile nella top 20.\n2010.\nComincia male il 2010 e il primo risultato di rilievo \u00e8 il quarto di finale che raggiunge in marzo al Masters di Indian Wells, seguito dalle eliminazioni al terzo turno a Miami e Monte-Carlo. Un infortunio alla schiena lo costringe al ritiro a Barcellona e a dare forfait ai Masters 1000 di Roma e Madrid. Rientra dopo una pausa di un mese e subisce tre sconfitte consecutive al Roland Garros, s-Hertogenbosch e Wimbledon, interrotte dalla semifinale raggiunta a B\u00e5stad. Nei cinque tornei successivi vince in totale due incontri e si riscatta parzialmente in settembre arrivando agli ottavi di finale degli US Open e nei quarti a Metz. Nel corso dell'anno retrocede progressivamente in classifica fino a chiudere la stagione al 50\u00ba posto, peggior risultato dal luglio 2001.\n2011, decimo titolo ATP in singolare, secondo titolo in doppio e infortunio alla gamba.\nA inizio stagione vince il torneo di doppio ad Auckland in coppia con Marcel Granollers, mentre in singolare non va oltre il secondo turno. Viene quindi eliminato al quarto turno dell'Australian Open, dove strappa un set al n\u00ba 1 del mondo Federer. La settimana dopo conquista a Santiago del Cile il suo decimo titolo ATP superando in finale Santiago Giraldo con lo score di 6-2, 2-6, 7-6. Arriva in semifinale a Buenos Aires e un infortunio alla gamba lo costringe a dare forfait a met\u00e0 marzo prima di disputare l'incontro dei quarti di finale a Indian Wells. Forza i tempi di recupero rientrando in aprile a Monte-Carlo e si ritira durante l'incontro di terzo turno. Rientra verso fine giugno a Wimbledon e viene eliminato al primo turno. Nei restanti sette tornei stagionali vince in totale due soli incontri. Il promettente inizio di stagione l'aveva portato in febbraio al 28\u00ba posto del ranking, ma dopo l'infortunio retrocede fino ad arrivare al 51\u00ba in dicembre.\n2012, operazione alla gamba e uscita dalla top 100.\nNon gioca i tornei di inizio 2012 e in febbraio subisce un'operazione alla gamba, torna a giocare nel giugno successivo come 470\u00ba del ranking al torneo Citt\u00e0 di Caltanissetta, evento dell'ATP Challenger Tour che si aggiudica sconfiggendo in finale il portoghese Gast\u00e3o Elias. Tre settimane dopo vince anche il Challenger di Milano e in luglio torna nel circuito ATP uscendo al terzo turno a B\u00e5stad. Nel resto della stagione alterna presenze nei tornei ATP e nei tornei Challenger; in questi ultimi arriva in finale in settembre a Genova e a Siviglia. Tra i risultati confortanti nei tornei ATP vi sono le vittorie contro Seppi agli US Open e contro Jarkko Nieminen a Tokyo, rispettivamente n\u00ba 27 e 35 del ranking. Risale lentamente la classifica fino al 113\u00ba posto che raggiunge in novembre. Per la prima volta dopo 12 anni chiude la stagione fuori dalla top 100.\n2013, ultimi due titoli ATP, quarti di finale agli US Open e ritorno nella top 20.\nInizia la stagione vincendo a Brisbane il torneo di doppio in coppia con Marcelo Melo. Nei primi cinque tornei stagionali in singolare vince due soli incontri ma in febbraio a Buenos Aires raggiunge la semifinale che perde da Ferrer, risultato che lo riporta nella top 100. Il 14 aprile 2013 torna a vincere un torneo ATP a Casablanca battendo in finale il sudafricano Kevin Anderson con il punteggio di 7-66, 4-6, 6-3. Conferma la ritrovata forma a Barcellona, dove supera negli ottavi il n\u00ba 6 ATP Berdych prima di cedere al tie-break del terzo set contro l'emergente Milos Raonic. Al Roland Garros viene eliminato ai quarti di finale da David Ferrer con il punteggio di 2-6, 1-6, 1-6 dopo aver vinto al quinto set i tre incontri precedenti. A Wimbledon cede al terzo turno in tre set al futuro vincitore e n\u00ba 2 del mondo Andy Murray.\nIl 28 luglio vince il suo 12\u00ba e ultimo torneo ATP in carriera battendo nella finale di Umago Fabio Fognini col punteggio di 6-0, 6-3. In agosto supera al secondo turno del Cincinnati Masters il n\u00ba 9 del mondo Stan Wawrinka e al terzo perde contro Berdych. Due settimane dopo dimostra l'ottimo stato di forma arrivando per la prima volta ai quarti di finale degli US Open sconfiggendo a sorpresa in tre set Roger Federer; al turno successivo raccoglie solo quattro game contro Nadal, futuro vincitore del torneo. Un infortunio al polso gli condiziona il finale di stagione, durante la quale ha risalito la classifica ATP fino a tornare il 23 settembre al 18\u00ba posto, miglior ranking dal febbraio 2010. \n2014, vittoria sul n\u00ba 1 ATP \u0110okovi\u0107.\nComincia la stagione all'Australian Open uscendo negli ottavi per mano di Wawrinka dopo aver eliminato al turno precedente il n\u00ba 9 ATP Richard Gasquet. In febbraio perde in semifinale a Buenos Aires contro Fognini e nei tornei successivi ottiene discreti risultati arrivando per\u00f2 ai quarti solo a Rio de Janeiro. Al Roland Garros si spinge fino al terzo turno e perde in quattro set dal n\u00ba 11 ATP John Isner, mentre a Wimbledon viene battuto negli ottavi da Federer. In luglio torna in finale a Umago, ma si deve arrendere a Pablo Cuevas. Dopo il terzo turno raggiunto nel Masters di Toronto, desta sensazione al Cincinnati Masters superando in due set al terzo turno il n\u00ba 1 del mondo Novak \u0110okovi\u0107 prima di cedere in tre set al n\u00ba 6 Ferrer. Agli US Open, come nello Slam australiano di inizio anno, cede negli ottavi a Wawrinka. Tra i risultati di fine stagione spiccano la finale di settembre a Shenzhen e quella di ottobre a Valencia, perse entrambe contro Andy Murray in tre set. Per tutto l'anno si mantiene stabile attorno al 20\u00ba posto del ranking, chiudendo 17\u00ba.\n2015, ultima semifinale ATP in singolare.\nDopo un inizio di stagione deludente, raggiunge i quarti a Buenos Aires, gli ottavi a Indian Wells e a Monte-Carlo e ancora i quarti a Barcellona. Infortuni a una gamba e a un piede lo costringono a saltare i Masters di Madrid e Roma. Rientra un mese dopo al Roland Garros perdendo al secondo turno. In luglio torna dopo cinque anni a giocare in Coppa Davis nella sfida vinta 3-2 dalla Russia; nel primo singolare ha la meglio su Evgenij Donskoj e nel secondo viene sconfitto da Andrej Rubl\u00ebv. Al successivo torneo di B\u00e5stad perde in finale contro Beno\u00eet Paire, che in settembre lo sconfigge nuovamente nel terzo turno degli US Open. Verso fine anno perde nei quarti a San Pietroburgo e in semifinale a Shenzhen. Nella prima parte della stagione si mantiene attorno al 20\u00ba posto del ranking e nella seconda parte perde alcune posizioni chudendo 42\u00ba.\n2016, operazione al gomito e declino.\nNei primi quattro tornei della stagione vince due soli incontri e un infortunio al gomito destro lo costringe ad interrompere l'attivit\u00e0 verso fine febbraio. Il 27 aprile si opera e rientra a giocare a inizio settembre perdendo al primo turno nel Challenger di Genova. Nei mesi successivi non ottiene risultati soddisfacenti e riesce a giocare solo due tornei ATP, perdendo in entrambi al primo turno. Nei pochi Challenger disputati arriva tre volte nei quarti di finale. In ottobre raggiunge la posizione n\u00ba 487 del ranking e risale quindi fino alla n\u00ba 356 di dicembre.\n2017, rientro tra i top 150.\nNel gennaio 2017 perde altri punti in classifica e si ritrova al 550\u00ba posto, il peggiore dal novembre 1998. Riprende a giocare in febbraio nel circuito ATP battendo il n\u00ba 43 Fognini a Buenos Aires. Nei primi quattro tornei disputati vince un solo altro incontro ma si riprende al torneo ATP di Marrakech, dove al secondo turno batte il n\u00ba 12 del mondo Grigor Dimitrov e nei quarti cede di nuovo a Paire. A inizio maggio si spinge fino in finale nel torneo di doppio dell'Estoril in coppia con David Marrero. In quel periodo subisce in singolare una serie di sconfitte quasi ininterrotte nei tornei ATP e al Roland Garros, dopo le quali l'unico torneo ATP cui partecipa nel 2017 \u00e8 quello di B\u00e5stad. I migliori risultati nei Challenger sono le semifinali a Milano e Manerbio e la finale persa in ottobre ad Alphen contro J\u00fcrgen Zopp. Risale la classifica fino al 147\u00ba posto raggiunto in ottobre.\nUltimi anni nel circuito Challenger.\nNel 2018 tenta alcune volte di qualificarsi per un torneo maggiore e ci riesce solo in agosto agli US Open, dove perde al primo turno contro Stefanos Tsitsipas. Grazie a una wild-card era entrato nel tabellone principale in aprile al torneo ATP 500 di Barcellona, venendo eliminato al primo turno. Nei Challenger arriva in finale a Santiago del Cile in marzo, vince a Lisbona in maggio superando in finale Cristian Gar\u00edn in tre set, e disputa un'altra semifinale in luglio a Padova. Il ranking stagionale oscilla tra la 158\u00aa posizione di marzo e la 242\u00aa di luglio.\nNella prima parte del 2019 non ottiene alcun risultato importante fino a giugno, quando vince due Challenger consecutivi a Pozna\u0144 e a Parma superando in finale rispettivamente Rudolf Molleker e Federico Gaio. Questi due titoli gli consentono di scalare 110 posizioni del ranking, salendo alla 174\u00aa. La striscia vincente si interrompe nei quarti del successivo Milano ATP Challenger, sconfitto dalla testa di serie n\u00ba 1 Hugo Dellien. Non supera le qualificazioni ai tornei ATP di Umago e Gstaad e agli US Open, dove passa il primo turno sconfiggendo G\u014d Soeda ma perde al secondo da Kamil Majchrzak. Gli unici risultati di rilievo a fine stagione sono i quarti di finale raggiunti al Challenger di Biella e il terzo turno al Challenger di Barcellona.Un infortunio gli impedisce di partecipare all'Australian Open 2020, salta quindi tutta la prima parte della stagione e rientra in agosto dopo l'interruzione delle attivit\u00e0 a causa della pandemia di COVID19. Gioca solo in sette tornei, vincendo solo un incontro nelle qualificazioni del Masters romano e uno nelle qualificazioni del Roland Garros. Apre il 2021 raggiungendo le semifinali nel Challenger di Adalia e nel resto della stagione vince uno solo dei dieci incontri disputati."}
{"id": "531306", "revid": "287204", "url": "https://it.wikipedia.org/wiki?curid=531306", "title": "Giovan Battista Vanni", "text": "Biografia.\nDal 1624 al 1632 ha operato a Roma, non nascondendo l'influenza dei pittori francesi che l\u00ec operavano. Rientrato a Firenze, dopo un breve viaggio a Venezia, si dedic\u00f2 a soggetti sacri, producendo numerose opere pittoriche. Nelle sue opere \u00e8 presente un \"liberissimo ed arioso senso di circolazione spaziale\" che si \"congiunge al modo ampio e vaporoso del suo panneggiare\" (Francesca Baldassari). Nella Vita scritta dal Baldinucci \u00e8 descritto nella sua \"impareggiabile bellezza di volto e di persona\", nonch\u00e9 dotato \"d'una mirabile vivacit\u00e0 di spiriti\".\nTra le sue opere maggiori si possono menzionare:\nVerso il 1660, per volont\u00e0 dell'abate Ippolito Bracciolini, Giovan Battista Vanni fu chiamato a decorare ad affresco il chiostro del monastero olivetano di San Benedetto in Pistoia. L'opera consiste in dodici lunette che, con tono vivace e narrativo illustrano le \"Storie dei cavalieri dell'Ordine di San Benedetto\". Si tratta dell'ultimo lavoro dell'artista fiorentino il quale fu sopraggiunto da un malessere che, in mezzo a febbri altissime, lo condusse a morte il 27 luglio 1660.\nSono infine da ricordare i disegni custoditi al Museo del Louvre a Parigi , dove in particolare spiccano gli studi dell'artista sui volti (\"Visage de Sainte\", \"T\u00eate de femme\"..., \"Etude de t\u00eate\").\nNel dare un giudizio globale sull'opera di questo artista minore si potrebbe affermare che forse non ha mantenuto quelle promesse che aveva sollevato col suo primo operare: le grandi speranze date si bloccano perch\u00e9 come dice il Lanzi, \"egli retrocedette nel colorito\". E prosegue: \"Se avesse avuta miglior condotta e pi\u00f9 ferme massime, potea con l'ingegno che avea sortito levarsi a gran volo\"."}
{"id": "531308", "revid": "18138", "url": "https://it.wikipedia.org/wiki?curid=531308", "title": "Formula di Cauchy", "text": ""}
{"id": "531310", "revid": "307923", "url": "https://it.wikipedia.org/wiki?curid=531310", "title": "Tema natale", "text": "In astrologia il tema natale (detto anche tema astrale, carta natale, carta astrale, genitura, figura di nativit\u00e0, natus, carta della nascita o nativit\u00e0) \u00e8 la raffigurazione simbolica della posizione dei pianeti, della linea visibile dell'orizzonte a est (\"ascendente\") e a ovest (\"discendente\"), dello zenit (il \"punto pi\u00f9 alto del cielo\" o \"medium coeli\") e del nadir (il \"punto pi\u00f9 basso del cielo\", o \"imum coeli\") come appaiono ad un osservatore dalla Terra nel preciso luogo e momento della nascita di un individuo, o dell'inizio temporale di una qualsiasi attivit\u00e0.\nCalcolo e rappresentazione.\nCalcolo delle posizioni dei pianeti e dei punti cardinali.\nPer calcolare con la massima accuratezza possibile un tema natale, oltre alla data di nascita sono necessari anche il luogo e l'ora precisa; di solito viene considerato l'orario del primo respiro del neonato.\nSulla base di queste informazioni vengono consultate alcune tabelle chiamate \"effemeridi\" che contengono la posizione esatta dei pianeti e dei punti cardinali in determinati momenti del giorno o dell'anno; questi valori vengono poi interpolati per calcolare le posizioni precise dei pianeti e dei punti cardinali nel momento e luogo della nascita e i dati cos\u00ec calcolati saranno poi riportati graficamente sul tema natale.\nNel calcolare un tema natale l'orario di nascita riveste un'importanza critica.\nIn molti paesi esso pu\u00f2 essere dedotto dall'estratto del certificato di nascita.\nA volte per\u00f2 capita che l'orario venga arrotondato al quarto d'ora o alla mezz'ora pi\u00f9 vicina dall'infermiere o dal medico che era presente alla nascita, rendendolo cos\u00ec solo parzialmente corretto.\nRaffigurazione delle posizioni.\nLa base della raffigurazione \u00e8 solitamente una ruota divisa in 12 parti uguali di 30\u00b0 ciascuna.\nQueste parti rappresentano i 12 segni zodiacali disposti cos\u00ec come si vedono dalla Terra, nell'ordine dall'Ariete ai Pesci in senso antiorario.\nIl centro della ruota rappresenta la Terra.\nSi traccia il diametro che unisce il punto che tramontava a ovest (\"discendente\") con il punto che sorgeva a est (\"ascendente\") al momento della nascita; questa linea \u00e8 chiamata \"orizzonte\" e l'angolo con cui viene solitamente disegnata la ruota \u00e8 scelto in modo che questa linea sia orizzontale, con l'ascendente a sinistra e il discendente a destra.\nL'ascendente \u00e8 comunemente indicato con le lettere \"As\" o \"Asc\", mentre il discendente generalmente non \u00e8 indicato.\nIn corrispondenza dei segni zodiacali vengono segnate le posizioni dei pianeti, tenendo conto della loro esatta posizione in gradi e decimi.\nOgni pianeta \u00e8 rappresentato con il suo simbolo astrologico.\nSi traccia un altro diametro pressappoco trasversale al primo, che indica lo zenit (il punto in alto in cui la verticale condotta dal luogo di nascita incontra la sfera celeste) e il nadir (il punto esattamente opposto allo zenit): il primo \u00e8 detto \"medium coeli\", il secondo \"imum coeli\"; questo diametro \u00e8 chiamato \"meridiano\".\nIl \"medium coeli\" \u00e8 generalmente indicato con le lettere \"MC\" mentre l\"'imum coeli\" generalmente non \u00e8 indicato.\nDomificazione.\nL'orizzonte e il meridiano dividono il tema natale in quattro quadranti; ogni quadrante \u00e8 poi suddiviso ulteriormente in tre settori disuguali per un totale di 12 settori o case astrologiche, ciascuna delle quali attinente a una sfera dell'esistenza.\nL'ordine \u00e8 il seguente: case I, II e III tra ascendente e \"imum coeli\"; case IV, V, VI tra \"imum coeli\" e discendente; case VII, VIII e IX tra discendente e \"medium coeli\"; case X, XI e XII tra \"medium coeli\" e ascendente.\nOgni quadrante ha una casa angolare, che inizia in uno dei punti cardinali della carta, una casa successiva che la segue, ed una casa terminale alla fine del quadrante.\nLe dimensioni e i relativi punti iniziali delle case si possono individuare attraverso diversi metodi astrologici, ma il pi\u00f9 usato \u00e8 quello detto \"sistema Placido\", ideato dall'astrologo Placidus de Tito; altri sistemi molto usati sono il \"Campano\" e il \"Regiomontano\".\nRaffigurazione degli aspetti astrologici.\nFatto tutto ci\u00f2, si tracciano alcune linee tra pianeta e pianeta per raffigurare gli aspetti astrologici che assumono tra di loro nel cielo di nascita, ovvero l'ampiezza degli angoli in gradi che ne separano le posizioni nel tema natale.\nSono rappresentati solo gli aspetti ritenuti pi\u00f9 importanti, ad esempio la congiunzione (circa 0\u00b0 di differenza), la quadratura (circa 90\u00b0) il trigono (circa 120\u00b0) o l'opposizione (circa 180\u00b0).\nOgni aspetto \u00e8 rappresentato con un colore o con un simbolo diverso.\nAlcuni astrologi danno un maggior spessore alle linee dove gli aspetti sono pi\u00f9 precisi (ad esempio una linea che rappresenta un'opposizione di 180\u00b0 \u00e8 raffigurata pi\u00f9 spessa di un'altra linea che rappresenta un'opposizione di 177\u00b0).\nVariazioni.\nLa struttura di un tema natale pu\u00f2 variare sensibilmente, dato che alcuni astrologi scelgono di non includere la ruota astrologica.\nNon tutte le carte, inoltre, sono circolari; possono essere anche disegnate su una base quadrata.\nLa maggior parte delle carte sono geocentriche, ovvero basate sulla Terra.\nNon c'\u00e8 ragione, per\u00f2, che una carta non possa essere calcolata anche sulla base di un altro pianeta.\nAlcuni astrologi usano carte eliocentriche, che richiedono solo un preciso orario di nascita, essendo il luogo il Sole.\nQueste sono naturalmente costruzioni teoriche, ed hanno differenti interpretazioni diverse dalle carte natali geocentriche.\nUso e interpretazione.\n\u00c8 uno strumento indispensabile dell'astrologo, ed \u00e8 necessario per l'interpretazione del cielo di nascita di un individuo, o dell'inizio di una qualunque attivit\u00e0, con lo scopo di raccogliere informazioni relative all'individuo stesso, o all'esito dell'azione intrapresa (un viaggio, un matrimonio, la stipula di un contratto, ecc.)\nDal tema natale finito si individuano dignit\u00e0, debilit\u00e0, aspetti planetari positivi e negativi, oltre a posizione del Sole, della Luna e degli altri pianeti nei segni zodiacali e nelle case.\nViene data rilevanza anche alla posizione dei punti cardinali, in particolare all'ascendente e al \"medium coeli\".\nSiccome il Sole, la Luna, i pianeti e gli angoli principali nel cielo sono in perenne movimento relativo rispetto alla Terra, ogni secondo che passa il tema natale si modifica, seppur lentamente, e un nuovo tema pu\u00f2 essere teoricamente calcolato per ogni momento in qualsiasi luogo.\nOgni tema natale \u00e8 personale ed unico, in quanto dipende dal giorno, dall'ora e dal preciso luogo di nascita.\nAnche le carte natali di una coppia di gemelli sono spesso leggermente differenti, a causa dell'intervallo di tempo che intercorre tra le rispettive nascite.\nGli astrologi interpretano il tema natale considerando tutti questi fattori, prima uno per uno e poi nell'insieme, per descrivere carattere, interessi e destino, ossia quello che \u00e8 chiamato l'oroscopo personale di un individuo."}
{"id": "531314", "revid": "767487", "url": "https://it.wikipedia.org/wiki?curid=531314", "title": "Ridere per ridere", "text": "Ridere per ridere (\"The Kentucky Fried Movie\") \u00e8 un film del 1977 diretto da John Landis.\nSeconda regia di John Landis dopo \"Slok\" (in una scena del film, quella del cinema con \"supereffetti speciali\", si pu\u00f2 scorgere la locandina proprio di \"Slok\") e prima sceneggiatura cinematografica del trio Zucker-Abrahams-Zucker (fino ad allora attivi solo a teatro), si tratta di un film comico-demenziale ad episodi, diventato negli anni un cult e antesignano dei futuri successi di tale genere, come la serie de \"L'aereo pi\u00f9 pazzo del mondo\" e quella di \"Una pallottola spuntata\".\nNonostante gli autori fossero all'epoca sostanzialmente sconosciuti nell'ambiente, nel film troviamo molti cameo di noti attori, specie all'epoca, come George Lazenby, Bill Bixby, Donald Sutherland e Henry Gibson.\nNon \u00e8 presente per\u00f2, come da molti erroneamente creduto, Woody Allen: nello sketch \"Danger Seekers\", parodia dei documentari su imprese pericolose, il protagonista \u00e8 interpretato da Robert Starr, in effetti molto somigliante ad Allen. La confusione \u00e8 stata certamente voluta dagli autori, dato che Starr nella gag viene presentato come \"Robert Kramer detto Woody\" e accreditato come \"Woody\" nei titoli di coda del film.\nSeguito ideale del film \u00e8 considerato \"Donne amazzoni sulla Luna\" del 1987, opera corale molto simile come stile e che vede tra i registi lo stesso John Landis.\nTrama.\nIl palinsesto di una surreale emittente televisiva locale fa da cornice ad una serie di sketch improntati all'insegna della pi\u00f9 assoluta demenzialit\u00e0: si susseguono \"breaking news\" assurde, programmi con ospiti improponibili, pubblicit\u00e0 folli, trailer surreali di film dei generi pi\u00f9 in voga negli anni '70 (come blaxploitation, film catastrofici e porno softcore).\nNella parte centrale \u00e8 presente l'episodio pi\u00f9 lungo, un B-movie intitolato \"A Fistful of Yen\", facente il verso al filone Kung-fu e al film di Bruce Lee \"I 3 dell'Operazione Drago\", mentre il titolo \u00e8 una parodia di \"A Fistful of Dollars\" (\"Per un pugno di dollari\").\nI film presentati nei finti trailer risultano tutti prodotti da \"Samuel L. Broncowitz\" (nome di fantasia ricavato dalla contrazione di quelli di due famosi produttori realmente esistiti, Samuel Bronston e Joseph L. Mankiewicz): proprio da qui deriva il nome del gruppo comico italiano Broncoviz."}
{"id": "531315", "revid": "66387", "url": "https://it.wikipedia.org/wiki?curid=531315", "title": "Regola di De l'H\u00f4pital", "text": ""}
{"id": "531316", "revid": "287204", "url": "https://it.wikipedia.org/wiki?curid=531316", "title": "Giuseppe Moriani", "text": "Biografia.\nFu forte su di lui l'influenza di Giovanni Camillo Sagrestani tanto che il Gaburri parla di questo artista dicendo che era quasi \"schiavo\" del Sagrestani, che lo costringeva a seguire la sua maniera (P. Dal Poggetto, \"Arte in Valdelsa\", Certaldo, 1963, 124).\nDa ricordare gli affreschi con le \"Storie di santa Verdiana\" nella chiesa di Santa Verdiana a Castelfiorentino, in collaborazione con Camillo Sagrestani, Ranieri del Pace, Niccol\u00f2 Lapi, Antonio Puglieschi e Agostino Veracini. Nel Museo di arte sacra a Greve in Chianti la \"Guarigione del cieco nato\".\nInfine le due tele sui \"Miracoli di san Francesco di Paola\" nella chiesa di San Francesco di Paola di Firenze. Entrambi del 1716 presentano due episodi della vita del Santo calabrese: per far capire il carattere odioso delle imposte il santo fa stillare sangue da una moneta di fronte al re Ferrante di Aragona a Napoli; l'altra si riferisce forse a un episodio leggendario, il miracolo dell'apparizione del santo che fa resuscitare tre fanciulli morti accidentalmente presso Lima in Per\u00f9.\nIn citt\u00e0 dipinse anche il tabernacolo di Borgo la Croce."}
{"id": "531317", "revid": "78273", "url": "https://it.wikipedia.org/wiki?curid=531317", "title": "Regola di L'H\u00f4pital", "text": ""}
{"id": "531323", "revid": "1226", "url": "https://it.wikipedia.org/wiki?curid=531323", "title": "Rastafarianismo", "text": ""}
{"id": "531324", "revid": "1645873", "url": "https://it.wikipedia.org/wiki?curid=531324", "title": "Ab\u00e9ch\u00e9", "text": "Ab\u00e9ch\u00e9 (in arabo \u0623\u0628\u0634\u064a, \"\u02beAbish\u012b\") la quarta citt\u00e0 pi\u00f9 grande del Ciad e il capoluogo della regione di Ouadda\u00ef, oltre che della propria prefettura.\nStoria.\nFu un antico centro preislamico all'incrocio di strade carovaniere. Per secoli \u00e8 stata un fiorente mercato di schiavi.\nDal 1850 la citt\u00e0 era la capitale del Regno di Ouaddai fino alla colonizzazione francese. \nA quel tempo, era la pi\u00f9 grande citt\u00e0 del Ciad con 28.000 abitanti, ma le epidemie ridussero la popolazione a 6000 nel 1919.\nEconomia.\nLa citt\u00e0 \u00e8 conosciuta per l'importante mercato di prodotti agricoli (cotone) e del bestiame (ovini e cammelli).\nSociet\u00e0.\nSanit\u00e0.\nOspedali.\nAd Ab\u00e9ch\u00e9 si trova un importante ospedale sia per la stessa citt\u00e0, che per le aree circostanti.\nInfrastrutture e trasporti.\nAeroporti.\nLa citt\u00e0 \u00e8 servita dall'aeroporto di Ab\u00e9ch\u00e9, sito a 3 km dall'abitato, che ospita voli settimanali per N'Djamena."}
{"id": "531326", "revid": "287204", "url": "https://it.wikipedia.org/wiki?curid=531326", "title": "Mikl\u00f2s R\u00f2zsa", "text": ""}
{"id": "531328", "revid": "1226", "url": "https://it.wikipedia.org/wiki?curid=531328", "title": "Tema Natale", "text": ""}
{"id": "531332", "revid": "37401", "url": "https://it.wikipedia.org/wiki?curid=531332", "title": "Lemine", "text": "Lemine o, nelle sue varianti, \"Lemmenne\", \"Leminne\", \"Leminis\", \"Lemennis\" \u00e8 il toponimo con cui nel Medioevo si individuava un vasto comprensorio territoriale ad occidente del fiume Brembo che aveva costituito una corte regia longobarda.\nNon c'\u00e8 certezza sulla sua etimologia, alcuni autori vi hanno visto la radice di termini celtici indicanti laghi o boschi mentre altri l'hanno derivata da termini romani come \"limen\" o \"limes\": l'enigma linguistico \u00e8 rimasto tale.\nStoria.\nOsservare l'evoluzione socio-politica di Lemine \u00e8 come vedere tutti i passaggi fondamentali attraverso i quali i gruppi umani si strutturavano sempre pi\u00f9 fino a diventare comunit\u00e0 organizzate in senso moderno.\nGruppo tribale nel periodo celtico, \"pagus\" nel periodo romano, \"curtis\" nel periodo longobardo, \"beneficium\" nel periodo feudale, \"vicinia\" nel periodo precomunale e quindi, dopo un processo di suddivisione e concentrazione demica sempre pi\u00f9 definita, comune.\nFu lo stesso processo storico seguito, seppure con le varianti del caso, da quelle comunit\u00e0 non ancora organizzate durante il dominio romano che si formarono nel Medioevo dopo la caduta dell'Impero Romano.\nCenomani.\nQuesto territorio, in epoca storicamente documentata, faceva parte di quello stanziamento cenomane che, iniziatosi dal veronese, si era espanso fino all'Adda.\nFra le varie trib\u00f9 celtiche combattute e assoggettate dai Romani, i Cenomani ne furono invece alleati leali e parteciparono al loro fianco a molte campagne militari comprese alcune contro Annibale.\nIl loro valore e la loro fedelt\u00e0 era apprezzata e riconosciuta da Roma al punto che questa destitu\u00ec un proprio pretore, Furio, che li aveva umiliati togliendo loro le armi. \nAnche Strabone ha testimoniato questo particolare rapporto che legava i Cenomani ai Romani.\nPagus.\nPer quanto pacificato, il territorio rimaneva immerso in un'area militarmente turbolenta e allo stesso tempo di vitale importanza per Roma in quanto crocevia militare e commerciale verso l'Europa.\nRoma vi istitu\u00ec diversi presidi militari la cui presenza \u00e8 testimoniata non solo dal permanere in alcune localit\u00e0 del toponimo \"castra\" ma anche dal ritrovamento di molti reperti archeologici, diffusi fra l'altro anche in altre zone della bergamasca provando cos\u00ec la funzione strategica di questo territorio.\nLa presenza militare romana inevitabilmente indusse attorno a s\u00e9 l'aggregazione di comunit\u00e0 indigene e allogene.\nLa trasformazione del sito da postazione militare a centro demico \nSi form\u00f2 cos\u00ec il \"pagus\", una circoscrizione amministrativa o per meglio dire un comprensorio pi\u00f9 strutturato gravitante attorno alla rete difensiva romana.\nIn questa rete il punto pi\u00f9 importante e delicato era costituito dal ponte che in prossimit\u00e0 dell'attuale San Tom\u00e8 permetteva alla strada militare che collegava Bergamo a Como, parte terminale di quella che univa il Friuli con le regioni retiche, di scavalcare il fiume Brembo.\nDi quest'opera imponente, che croll\u00f2 a causa di una violenta piena del Brembo il 31 agosto 1493, sono rimasti solo dei resti di qualche pilone che ne lasciano immaginare l'imponenza originaria; nelle vicinanze si trovano anche tracce di un piccolo ponte, il Tarch\u00ec, sul ruscello Tornago, mentre un'ara votiva al dio Silvano d\u00e0 un'altra testimonianza della presenza romana nel territorio di Lemine.\nDopo la caduta dell'Impero Romano il territorio di Lemine, scarsamente antropizzato, fu esposto a tutte le incursioni e invasioni germaniche che dilagarono al di qua delle Alpi.\nSub\u00ec il disastro della guerra greco-gotica e le successive carestie e pestilenze che ebbero conseguenze nefaste sul suo sviluppo demografico.\nLongobardi.\nCon l'invasione longobarda del 569 guidata da Alboino e con il successivo consolidamento del nuovo dominio germanico, ottenuto con quella brutalit\u00e0 che caratterizz\u00f2 tutte le conquiste longobarde, Lemine entr\u00f2 nella storia documentata. \nLemine fece parte del ducato di Bergamo governato dal duca Wallari, il primo duca di Bergamo. \nSuccessivamente, dopo il cosiddetto periodo di anarchia longobarda in cui non vi fu un re, i duchi restaurarono la monarchia eleggendo re Autari (584), assegnandogli met\u00e0 dei loro possedimenti. In questa circostanza Wallari cedette ad Autari la parte del suo ducato ad occidente del fiume Brembo, per l'appunto Lemine, che divenne cos\u00ec corte regia, mantenendo per s\u00e9 la parte a oriente. \nIl toponimo Lemine appare, in una sua variante, gi\u00e0 nel 755 in un diploma del re longobardo Astolfo che ne attestava il suo \"status\" di corte regia e con la stessa presenza del re ne testimoniava l'importanza.\n\u00c8 probabile che anche prima della conquista longobarda Lemine facesse parte di una \"curtis\", forse anche imperiale, ma sicuramente lo \u00e8 stata dopo e come tale sar\u00e0 citata e infeudata con i successivi dominatori franchi mantenendo la sua struttura geopolitica di base fino alla formazione dei comuni.\nA partire dal 584 si defin\u00ec la topografia del comprensorio di Lemine che, grossolanamente, pu\u00f2 essere delimitata ad oriente dalla sponda occidentale del Brembo, a settentrione dall'attuale Val Taleggio, ad occidente da una linea arretrata della sponda orientale dell'Adda e a meridione dal territorio di Brembate.\nIl centro pi\u00f9 importante, sotto l'aspetto demografico e politico, di questo comprensorio si trovava nella zona del cosiddetto Castello dell'attuale Almenno San Salvatore, pi\u00f9 tardi sede della chiesa plebana.\nNulla \u00e8 rimasto degli edifici longobardi e del successivo castello di epoca franca per essere stato cancellato quanto ne sopravviveva, quasi con furia iconoclasta, nel 1443-44 durante i torbidi delle lotte tra guelfi e ghibellini. Il 13 agosto 1443 Andrea Gritti, podest\u00e0 di Bergamo, ordin\u00f2 l'abbattimento del castello risalente al X secolo.\nLe vestigia del periodo longobardo della \"curtis lemennis\" scomparvero lasciando tracce solo negli atti documentali.\nFranchi.\nCon l'abbattimento del regno longobardo del 774 ad opera di Carlo Magno la corte di Lemine sopravvisse ma cambi\u00f2 padrone.\nLa ritroviamo in un atto dell'875 con cui l'imperatore Ludovico il Germanico la concesse in usufrutto alla nipote Ermengarda che tuttavia, nella confusa vicenda storica di quegli anni, la perdette a favore di altri al momento pi\u00f9 potenti.\nDopo la caduta dell'Impero Carolingio la corte di Lemine pass\u00f2 al marchese Corrado, signore di Lecco a cui fu concessa, nell'892, dal parente Guido di Spoleto; da questo momento Lemine, non pi\u00f9 corte regia ma parte della contea di Lecco, rimarr\u00e0 legata a questa e ai suoi conti franchi, Corrado (892-895), Radaldo (895-926), Guiberto (??-957) fino al 975 quando il conte Attone di Guiberto (957-975) mor\u00ec.\nCon i Franchi Lemine divent\u00f2 un \"beneficium\" entrando nell'ordinamento e nel costume feudale, altro passaggio intermedio nella sua evoluzione socio-giuridica verso il comune.\nVescovo di Bergamo.\nCon la morte del conte di Lecco, Attone, Lemine pass\u00f2, attorno al 1000, al vescovo di Bergamo Reginfredo come \"beneficium\", pi\u00f9 volte riconosciuto e approvato in anni successivi da diplomi imperiali che, confermandolo, legittimavano il potere sempre maggiore del vescovo che si stava imponendo sulla feudalit\u00e0 guerriera. Siamo ai prodromi di quella che sar\u00e0 la rivoluzione comunale, a volte silente, molto spesso violenta e armata.\nAgli inizi dell'XI secolo si contrapponevano due poteri, da una parte l'episcopato appoggiato da una classe di cittadini che incominciavano a porsi sullo scenario politico della citt\u00e0, la cui spina dorsale era costituita da artigiani, piccoli e grandi proprietari, mercanti, dall'altra una feudalit\u00e0 arroccata nei propri privilegi e immunit\u00e0, orgogliosamente memore del passato e che non riusciva ad adeguarsi a un presente che le sfuggiva.\nFu una lotta, in certo senso, di resistenza quella che opponeva la classe dei \"milites\" a quella degli \"homines novi\" di cui spesso si faceva paladino il vescovo in un rapporto di mutuo supporto, ma fu una lotta persa per la feudalit\u00e0, destinata ormai a declinare davanti all'avanzata della nuova societ\u00e0.\nTutto questo accadde anche a Bergamo dove il protagonista divenne il vescovo, il pi\u00f9 delle volte proveniente dalla vecchia aristocrazia feudale.\nComune.\nLemine rimase un \"beneficium\" dell'episcopato di Bergamo fino al 1220, quando i diritti feudali di cui questi godeva furono ceduti alla comunit\u00e0 leminese, una \"vicinia\" coagulatasi attorno alla chiesa plebana di San Salvatore.\nEra nata una nuova classe sociale sempre pi\u00f9 consapevole di s\u00e9 e sempre pi\u00f9 gelosa delle conquiste socio-economiche acquisite che intendeva trasformare in affermazioni politiche.\nQuesta comunit\u00e0 fu nella prima met\u00e0 del XII secolo in grado di esprimere un \"conscilio comuni\", di nominare dei propri rappresentanti e di trattare con il comune di Bergamo oltre che con il suo vescovo.\nMercanti, proprietari, affittuari, acculturati che, dopo essere passati per il dominio comitale, volevano ora affrancarsi da quello vescovile.\nL'occasione che fece esplodere le tensioni latenti fu banale quanto emblematica: la data della vendemmia, consuetudinariamente indicata dal vescovo, oltre al rifiuto di pagare alcuni canoni. Si arriv\u00f2 cos\u00ec, nel 1217, a delle manifestazioni anche violente che si ripeterono nel 1218.\nFu lo scontro di due epoche e di due culture, il comune che cercava di imporsi e quel che restava del feudalesimo, ormai sulla via del tramonto, che tuttavia resisteva.\nIl 3 marzo 1220 il vescovo Giovanni Tornielli cedette alla comunit\u00e0 la sua giurisdizione rinunciando ai diritti di vassallaggio e a ogni interferenza nell'elezione degli organi comunali; manteneva alcuni diritti formali nonch\u00e9 la decima: questo fu l'atto di nascita del comune di Lemine.\nIl territorio del comune coincideva con la vecchia \"curtis\", anche se in esso si andavano strutturando quelle \"vicinie\" che sarebbero diventate Palazzago, Brembilla, la Valle Imagna e che staccandosi avrebbero ridimensionato il territorio di Lemine a quello del successivo Almenno.\nSignoria.\nIl XIV \u00e8 il secolo della rifeudalizzazione, delle signorie che iniziavano a imporsi sopprimendo le libert\u00e0 comunali.\nFu un processo storico che interess\u00f2 specialmente l'Italia centro-settentrionale, in alcune zone in maniera pi\u00f9 precoce in altre pi\u00f9 lentamente, ma in tutte si concluse con la scomparsa dell'epoca d'oro dei comuni.\nSotto il nuovo sistema cadde anche Lemine, che segu\u00ec le sorti del comune di Bergamo quando nel 1333 si impose su di esso la signoria di Azzone Visconti: Lemine fu sottoposta ai vicari viscontei perdendo la sua autonomia.\nFu l'inizio della sua decadenza, accelerata dal formarsi al suo interno delle fazioni contrapposte di guelfi e ghibellini che ne segnarono il destino.\nQuesta contrapposizione port\u00f2 alla divisione del comune di Lemine in Lemine Inferiore, ghibellina, e Lemine Superiore, guelfa. Due comunit\u00e0 con la stessa radice ma ormai reciprocamente ostili, anzi nemiche, divise da interessi economici e politici contrastanti. La divisione fu sancita con un atto notarile il 26 gennaio 1393.\nI due nuovi comuni vissero e subirono drammaticamente tutte le lotte dell'epoca, comprese quelle tra Milano e Venezia, cadendo in lotte fratricide che causarono molti lutti e distruzioni. Lemine Superiore, guelfa, tradizionalmente vicina a Venezia e Lemine Inferiore, ghibellina, favorevole al duca di Milano vissero su opposte posizioni l'annosa guerra visconteo-veneziana.\nQuando Venezia, nel 1441, recuper\u00f2 Bergamo vi fu la resa dei conti e per Lemine Inferiore, schieratasi dalla parte sbagliata, fu la tragedia: il 13 agosto 1443 il podest\u00e0 di Bergamo, Gritti, ne ordin\u00f2 la cancellazione. Sopravvissero soltanto la pieve, la chiesa di San Giorgio ed alcune edicole religiose, tutto il resto fu raso al suolo compreso quel che era rimasto dell'et\u00e0 medievale, mentre per i ghibellini fu l'esilio.\nDa allora Lemine rimase sotto il dominio di Venezia.\nUltima divisione.\nDopo la scomparsa di Lemine Inferiore rimaneva Lemine Superiore con un territorio molto ampio e una popolazione aumentata che aveva portato alla nascita di un'altra parrocchia oltre il torrente Tornago, quella di San Bartolomeo.\nEra fatale che si ricreasse una situazione difficile fra i due gruppi coagulati attorno alle due parrocchie, nei quali interessi differenti, l'ansia di autonomia e la presenza di personalit\u00e0 smaniose di acquisire una maggiore visibilit\u00e0 politica costituivano fattori disgreganti dell'unitariet\u00e0 della superstite Lemine Superiore.\nIl 6 novembre 1598 i rappresentanti di quello che sarebbe stato il comune di Almenno San Bartolomeo chiesero al comune di Bergamo, da cui Lemine Superiore dipendeva, la suddivisione del comune.\nDopo un lungo processo il 30 marzo 1601 fu rogato l'atto notarile che statuiva la suddivisione di Lemine nei due comuni di Almenno San Bartolomeo, costituito dai territori di Albenza, Longa e Pussano, e Almenno San Salvatore, costituito dalle contrade di Porta, Borgo e Sotto.\nSi concluse cos\u00ec una parabola storica che era iniziata con i Cenomani, continuata con i Romani, aveva attraversato il regno longobardo, il dominio franco, l'et\u00e0 comunale, quella signorile per consegnare alla fine i due comuni di Almenno San Bartolomeo e Almenno San Salvatore eredi diretti del \"pagus lemennis\".\nPieve.\nLa Pieve di Lemine, le cui origini gli studiosi collocano seppure con qualche incertezza alla fine del VII secolo, non era nell'Alto Medioevo solo un luogo di culto ma il centro della comunit\u00e0 di un vasto territorio con il quale di fatto si identificava.\nAttorno alla pieve si svilupp\u00f2 una comunit\u00e0 sempre pi\u00f9 strutturata, che partecip\u00f2 a quell'iter storico che avrebbe portato alla formazione del comune di Lemine.\nLa pieve dedicata alla Santa Madre di Dio e al Salvatore \u00e8, nella diocesi bergamasca, nonostante le modifiche e le addizioni subite nel corso dei secoli, la pi\u00f9 integra struttura ecclesiale preromanica dal fascino avvolgente specialmente nella cripta perfettamente conservata.\nLa struttura della pieve \u00e8 a tre navate culminanti in un presbiterio sotto cui si trova la cripta.\nSulle colonne e sulle pareti della pieve si svolgono degli affreschi, il pi\u00f9 antico dei quali \u00e8 antecedente al X secolo per continuare fino al XVI secolo, seguendo lo stesso percorso storico di Lemine.\nNella chiesa si trova un ambone della prima met\u00e0 del XII secolo di particolare bellezza ed eleganza, ornato dai simboli degli evangelisti finemente scolpiti, che rivelano una spiccata capacit\u00e0 artistica.\nLa pieve, scampata alla distruzione di Lemine Inferiore del 1443, rimase quasi del tutto abbandonata fino agli inizi del Cinquecento quando un evento ritenuto miracoloso la fece rinascere al culto e all'amore dei credenti. Fu il ritrovamento di un affresco della Vergine col Bambino, di cui si era persa la memoria, su un muro che per un cedimento strutturale si era spostato.\nQuesto ritrovamento fu ritenuto dalla credenza popolare la manifestazione di una volont\u00e0 superiore suscitando una viva emozione in un'epoca travagliata come il Cinquecento.\nL'evento ebbe il merito di richiamare l'attenzione della gente sulle condizioni deteriorate della pieve, spingendola alla costruzione di una nuova chiesa.\nIl nuovo edificio fu costruito addossandolo alla pieve stessa, che venne inglobata. La parete frontale della pieve divenne la parte terminale della nuova chiesa, rimanendo entrambe comunicanti attraverso un apposito passaggio.\nLa nuova chiesa diventata il santuario della Madonna del Castello ricorda, nel succedersi degli stili, il percorso storico di Lemine e nel nome l'area principale della corte regia longobarda e gli edifici medievali rasi al suolo.\nSan Giorgio.\nLa chiesa di San Giorgio \u00e8 un piccolo edificio ecclesiale, a oriente del ruscello Tornago, isolato in un campo aperto, ma offeso dalla presenza non lontana di edifici moderni.\nSi tratta di un piccolo gioiello architettonico romanico bergamasco dalle linee purissime, perfettamente conservato all'esterno, risalente alla prima met\u00e0 del XII secolo, forse il 1120 come ha azzardato qualche autore; certamente nel 1168 esisteva gi\u00e0 un manufatto a esso riferentesi come \u00e8 attestato da un atto pubblico.\nHa pianta basilicale a tre navate culminante in un'elegante abside; la facciata, bizzarramente di due colori, per il diverso materiale, in due fasce intersecantisi in maniera occasionale, testimonia problemi sopraggiunti al momento della costruzione: forse pi\u00f9 momenti costruttivi, difficolt\u00e0 di reperimento del materiale lapideo iniziale e quindi il ricorso ad altro materiale difforme secondo un principio di economia spicciola incurante delle esigenze artistiche.\nIl risultato, per\u00f2, d\u00e0 un aspetto di particolare genuinit\u00e0 all'edificio esaltandone l'originalit\u00e0 e umanizzandolo con la testimonianza delle difficolt\u00e0 incontrate.\nLe pareti interne come le colonne erano interamente ricoperte da affreschi databili dal XII al XV secolo, il secolo della distruzione di Lemine Inferiore. Buona parte di questi affreschi, che si sviluppano lungo le pareti in un movimento quasi filmico, sono ancora ampiamente leggibili e lasciano immaginare la bellezza della decorazione originaria.\nQuesti affreschi rendono la pieve di San Giorgio un'opera unica nel panorama artistico bergamasco sia per la loro rarit\u00e0 che per la loro quantit\u00e0, ma anche per l'atmosfera di intensa spiritualit\u00e0 che vi si respira: avvolgono il visitatore spingendolo in un'epoca lontana, misteriosa, ma non buia, carica di quegli accadimenti che avrebbero influenzato la storia locale e quella nazionale.\nSan Tom\u00e8.\nL'altro gioiello di Lemine, forse il pi\u00f9 fascinoso e magico, \u00e8 costituito dalla Rotonda di San Tom\u00e8, un edificio ecclesiale, romanico-bergamasco, a pianta circolare con struttura piramidale formato da tre corpi cilindrici proporzionatamente digradanti sovrapposti secondo un asse concentrico, risalente agli inizi del XII secolo.\nSan Tom\u00e8, oltre che l'originalit\u00e0 della sua struttura, esprime una particolare preziosit\u00e0 e finezza per la leggerezza delle sue forme e la grazia del suo ornato.\nAl suo interno sia al piano terra che in quello superiore, il matroneo, si svolge un deambulatorio circolare scandito da otto colonne per piano sormontate da capitelli scolpiti con figure zoomorfe, antropomorfe e geometriche di squisita fattura.\nIl gioco dei volumi, dei chiaroscuri, dei raggi di luce che filtrano dalla lanterna e dalle finestrelle ne aumentano il fascino esaltandone la magia in uno scenario quasi surreale.\nSan Salvatore.\nAccanto alle chiese di San Giorgio e di San Tom\u00e8, testimonianze storiche e artistiche uniche per fattura, epoca e bellezza, Lemine possiede altri edifici di culto altrettanto importanti anche se meno affascinanti, prove dello sviluppo socio-economico oltre che storico della comunit\u00e0.\nEcco la nuova chiesa di San Salvatore della seconda met\u00e0 del XV secolo che ha sostituito la vecchia pieve sopperendo alle nuove esigenze create anche dalla distruzione di Lemine Inferiore.\nSi tratta di un edificio imponente che ha subito diversi rifacimenti radicali che ne hanno modificato la struttura originaria.\nL'aspetto attuale risente delle modifiche secentesche e settecentesche. All'interno presenta delle opere pittoriche di buona fattura ma nel complesso non si distingue particolarmente dalle altre chiese dell'epoca.\nSanta Maria della Consolazione.\nDella stessa epoca \u00e8 il convento degli Agostiniani e la chiesa di Santa Maria della Consolazione, parti di un unico complesso religioso costruito a partire dal 10 agosto 1488 e terminato attorno al 1510.\nIl complesso si svilupp\u00f2 sulla collina \"Umbriana\" di Almenno San Salvatore in un ambiente di particolare bellezza paesaggistica, non lontano dal centro cittadino e prossimo al capoluogo Bergamo.\nIl periodo di maggiore splendore della chiesa e del convento coincise con il suo primo secolo di vita, il XVI, in cui maggiore fu il numero dei frati ospitati e vi furono completate alcune opere come il campanile e l'organo Antegnati. Questo organo, dopo un sapiente restauro condotto nel 1996, di grande bellezza artistica e di eccelsa resa musicale \u00e8 tuttora usato in concerti specialistici.\nLa chiesa, a navata unica con cappelle laterali, presenta alcuni affreschi del XVI secolo tra i quali spiccano la \"Trinit\u00e0\" di Andrea Previtali nella terza cappella di destra, una deliziosa \"Annunciazione\" cinquecentesca di autore ignoto nella quinta cappella sempre di destra e lo sposalizio mistico di Santa Caterina di Antonio Boselli nella terza di sinistra.\nAlcuni stucchi settecenteschi, ornamento di alcune cappelle, hanno improvvidamente coperto degli affreschi ora non pi\u00f9 visibili.\nSan Bartolomeo di Tremozia.\nLa chiesa di San Bartolomeo di Tremozia costruita nella prima met\u00e0 del XV secolo per sopperire alle necessit\u00e0 liturgiche di una comunit\u00e0 cresciuta, acquist\u00f2 particolare importanza nel processo storico che port\u00f2 alla suddivisione secentesca di Almenno nei due comuni di Almenno San Bartolomeo e Almenno San Salvatore.\nL'originario edificio gotico a tre navate fu ricostruito interamente nel XVIII secolo. La nuova chiesa \u00e8 ornata con molte delle opere pittoriche della precedente.\nAlla sua nascita era l'espressione di una comunit\u00e0 abbastanza omogenea e strutturata non ancora contrapposta a quella di Almenno, gi\u00e0 Lemine Superiore, ma con degli interessi che l'avrebbero resa pronta a separarsi al momento opportuno. E questo arriv\u00f2 nei primi anni del XVII secolo culminando nella separazione statuita il 30 marzo 1601.\nL'epilogo.\nDa quello che era stato un territorio cenomane nacque Lemine e da essa i due Almenno, oltre a tutti gli altri comuni epigoni di quelle \"vicinie\" medievali che si erano andate formando e sempre pi\u00f9 strutturando."}
{"id": "531333", "revid": "599013", "url": "https://it.wikipedia.org/wiki?curid=531333", "title": "Chewing Gum (disambigua)", "text": ""}
{"id": "531341", "revid": "386804", "url": "https://it.wikipedia.org/wiki?curid=531341", "title": "Nascita di una nazione", "text": "Nascita di una nazione (\"The Birth of a Nation\") \u00e8 un film muto diretto da David Wark Griffith e immesso nel circuito cinematografico l'8 febbraio 1915. \u00c8 stato uno dei film muti, nonch\u00e8 anche il primo realizzato negli Stati Uniti dotato di una completa colonna sonora musicale, che hanno fatto registrare i maggiori incassi della storia, risultando importante per la storia del cinema per le tecniche innovative che apportava alla \"settima arte\". \nNel 1992 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al quarantaquattresimo posto della classifica dei migliori cento film statunitensi di tutti i tempi.\nPur se unanimemente lodato per la perizia cinematografica, il film, fin dalla sua uscita, \u00e8 stato invece aspramente contestato sia in patria che all'estero per i contenuti razzisti verso la popolazione afroamericana, il sostegno al Ku Klux Klan e la misoginia, tanto che anche molti stati d' Europa ne proibirono la proiezione e ancora oggi la sua proiezione suscita scalpore e polemiche. Accuse dalle quali il regista Griffith cerc\u00f2 di difendersi con il successivo film Intolerance.\nTrama.\nIl film \u00e8 ambientato al tempo della guerra di secessione americana, ed \u00e8 composto da due parti. La prima parte mostra l'America prima della guerra civile, con due famiglie in contrapposizione: i nordisti Stoneman, con il politico abolizionista Austin Stoneman (ispirato al politico Thaddeus Stevens), i suoi due figli maschi e la figlia Elsie, e la famiglia sudista dei Cameron, con due figlie (Margaret e Flora) e tre figli maschi tra cui Ben e Phil. Nella seconda parte vengono mostrati gli effetti dell'Era della ricostruzione.\nPrima parte.\nNel 1860 Phil Stoneman e il suo fratello pi\u00f9 giovane visitano i Cameron nella loro tenuta in Carolina del Sud, emblema del \"vecchio sud\" e dei suoi valori. Phil spasima per Margaret Cameron, e Ben Cameron si innamora di Elsie Stoneman, dopo averne visto solo una fotografia.\nCon lo scoppio della guerra civile, i ragazzi entrano nei rispettivi eserciti (nel caso dei Cameron, la partenza dei volontari \u00e8 preceduta da una sfarzosa festa da ballo). Un corpo militare nero (con un comandante bianco) razzia la villa dei Cameron: le donne (la signora Cameron e le figlie Margaret e Flora) si nascondono in cantina, e vengono salvate da un gruppo di soldati confederati, avvertiti appena in tempo. Intanto, il pi\u00f9 giovane degli Stoneman e due dei Cameron sono uccisi in battaglia, mentre Elsie Stoneman decide di diventare infermiera volontaria. I nordisti dirottano dei treni carichi di rifornimenti per le truppe sudiste, e questi ultimi decidono di tentare di recuperarli, senza risultati positivi. Il Nord vince. Ben Cameron (chiamato \"The Little Colonel\", il piccolo colonnello) viene ferito gravemente e portato in un ospedale nordista, dove lavora Elsie. La madre si reca a trovarlo, e riceve la notizia che suo figlio \u00e8 stato condannato a morte; si reca quindi, insieme ad Elsie, da Abramo Lincoln in persona per chiedere la grazia, che viene ottenuta. La guerra si conclude e il Colonnello Cameron viene mandato a casa.\nAustin Stoneman incontra Lincoln e insiste affinch\u00e9 si punisca severamente la gente del sud, ma quest'ultimo rifiuta, dando il via ad una prospera ricostruzione di quei territori. Lincoln viene assassinato al Ford's Theater, a una serata di gala a cui anche Phil Stoneman e sua sorella Elsie partecipano. Quando Austin Stoneman riceve la notizia, la sua presunta amante, la domestica mulatta Lydia Brown, comincia a sfregarsi le mani dicendo: \"Ora sei tu l'uomo pi\u00f9 potente d'America\".\nSeconda parte.\nLa seconda parte si intitola \"Ricostruzione\". Stoneman, malato, manda il suo protetto Silas Lynch, un mulatto, a Piedmont, affinch\u00e9 organizzi i neri per le elezioni e li sproni a non lavorare pi\u00f9. Mentre Ben Cameron esce a fare una passeggiata con la sorella Flora, un gruppo di soldati neri taglia loro la strada, e Lynch spiega loro che ora i marciapiedi appartengono sia ai bianchi che ai neri. Ben viene pervaso dalla rabbia. Intanto, anche Austin raggiunge il Carolina del Sud, e tutta la famiglia si stabilisce dai Cameron. L'interesse di Lynch verso Elsie si fa sempre pi\u00f9 evidente. Quando l'uomo porge la mano a Ben Cameron, questi si rifiuta di stringergliela, con sconcerto di Elsie e di suo padre Austin, presenti alla scena. Nonostante tutto, Ben ed Elsie si concedono una romantica passeggiata, osservati segretamente da Lynch. Anche Phil e Margaret si incontrano in giardino.\nLynch, assalito da smanie di potere, manifesta una certa insofferenza nei confronti di Stoneman, che decide di tradire. Durante i comitati elettorali per i diritti dei neri, questi ultimi (spesso rozzi, arroganti, ignoranti ed incivili) ottengono il diritto di voto. Il giorno delle elezioni, ai bianchi viene impedito di votare e vengono cacciati in malo modo da guardie nere armate, mentre vengono chiusi gli occhi su alcune scorrettezze compiute dai neri, come il voto doppio. Silas Lynch viene eletto vicegovernatore.\nIntanto, in casa Cameron, Ben racconta di alcuni processi in cui giudici e giuria neri hanno condannato, ingiustamente, dei bianchi. Per strada, i soprusi e le vessazioni compiute da soldati neri nei confronti dei bianchi continuano. Addirittura il fedele servo di un vecchio nero sudista viene legato ad un albero e frustato, dal momento che non aveva votato per il movimento antischiavista. Quando il suo padrone viene a soccorrerlo, uno dei soldati gli spara, uccidendolo. Il signor Cameron va in aiuto del servitore ferito che gli racconta tutto l'accaduto.\nDurante la prima sessione parlamentare della Carolina del Sud, i rappresentanti neri, in netta maggioranza su quelli bianchi, provocano disordini, mangiando, fumando, bevendo alcolici, poggiando le gambe sui tavoli e togliendosi le scarpe all'interno dell'aula. In mezzo al caos generale, viene approvata una norma secondo cui tutti i bianchi devono salutare gli ufficiali neri, e passa la legge sui matrimoni interrazziali.\nDopo aver visto per l'ennesima volta Lynch parlare con Elsie, Ben Cameron si siede sconsolato, e vede due bambini bianchi che, travestiti da fantasma con un lenzuolo, spaventano e fanno scappare un gruppetto di bimbi neri. Ben, ispirato da questo episodio, decide di dare vita al Ku Klux Klan, con l'intento di scoraggiare i neri e proteggere i bianchi. Subito, alcuni soldati neri avvertono Lynch dell'accaduto e questi decide di uccidere a sorpresa alcuni membri del Klan incappucciati; in seguito si reca da Austin a raccontargli l'accaduto. Austin, a sua volta, comunica alla figlia Elsie che il suo amato Ben fa parte di questo gruppo, che Austin definisce \"criminale\". Elsie, fidandosi del padre, rompe il fidanzamento. Ben, sconsolato, torna a casa e convince la madre e le sorelle a confezionare costumi con la doppia croce sul petto, tipici del KKK.\nFlora Cameron, la piccola di casa, armata di secchio si reca nel bosco a prendere l'acqua. Mentre si intrattiene con uno scoiattolo, non si accorge di essere stata seguita da Gus, un nero dall'aria molto poco raccomandabile. Ad un certo punto, decide di presentarsi a lei come \"Capitano\" e le chiede di sposarlo, bench\u00e9 le sue intenzione appaiano decisamente ambigue nei confronti della ragazzina. Flora, impaurita, dapprima rifiuta; ma vista l'insistenza di Gus, gli tira un pugno e scappa di corsa, inseguita dall'uomo, che le promette di non volerle fare del male. Giunta ad un precipizio, la ragazza minaccia Gus che se non la lascia in pace si butter\u00e0 di sotto, ma il nero non vuol demordere tentando, invano, di convincerla a venire da lui. Allora Flora, per sfuggirgli, si getta gi\u00f9 dal precipizio. Gus, visibilmente terrorizzato, scappa e, mentre fugge, viene visto da Ben che, accortosi dell'assenza della sorella, era uscito a cercarla per rassicurare la madre. Ben infine trover\u00e0 Flora in fin di vita, e questa gli morir\u00e0 tra le braccia.\nAlcuni membri del Klan, capitanati da Ben Cameron, cominciano a dare la caccia a Gus, che si nasconde in una taverna, aiutato da alcuni neri. Quando un fabbro bianco entra per chiedere informazioni su Gus, scoppia una rissa in cui l'uomo si trova a fronteggiare, con successo, il gruppo di neri. L'uomo, proprio quando riesce a trovare il fuggitivo, viene colpito a morte da due pistolettate. A questo punto, Gus decide di scappare a cavallo ma viene visto da altri bianchi, che lo acciuffano e lo sottopongono a un sommario processo, condotto da membri incappucciati del Klan. Mentre Flora viene vegliata dai familiari nella camera mortuaria, Gus viene giudicato colpevole e giustiziato. I cavalieri incappucciati lasciano il corpo esanime del nero davanti alla porta del Vicegovernatore Silas Lynch con il marchio KKK.\nLynch, scoperto il cadavere di Gus il mattino seguente, accetta la sfida e ordina di rinforzare le truppe composte da soldati neri. Il vecchio Stoneman, invano esortato dal figlio Phil a rallentare l'applicazione delle sue politiche radicali, per evitare problemi, lascia la citt\u00e0. Intanto, anche i confratelli si preparano, e decidono di disarmare quella sera stessa ogni uomo nero della contea. Dall'altra parte, delle spie decidono di assassinare chiunque si trovi in possesso di un costume del clan. Una di queste spie, intrufolatasi in casa Cameron, vede Margaret che nasconde dei costumi, datigli dal fratello qualche giorno prima, sotto ad un cuscino del divano. Avvertito, Lynch manda delle truppe nella villa; i militari, scovati i costumi, arrestano il vecchio Cameron, che viene deriso per strada. Margaret corre da Elsie Stoneman affinch\u00e9 possa influenzare il padre, il quale per\u00f2 \u00e8 partito e non partecipa quindi all'azione. La coppia di servitori neri dei Cameron (una mammy ed un bracciante), fingendosi in un primo tempo amici dei soldati che hanno arrestato Cameron, li attaccano e fanno fuggire il loro padrone. A quel punto, Phil Stoneman, venuto in soccorso assieme ad Elsie, spara ai soldati neri.\nIl gruppo formato dal vecchio Cameron, la moglie e la figlia Margaret, Phil Stoneman, la coppia di servitori neri dei Cameron e il conducente del carro, fugge, mentre Elsie, saputo che il fratello aveva ucciso un nero durante il salvataggio del signor Cameron, rimane in attesa del padre. I fuggiaschi trovano rifugio in una capanna occupata da due ex soldati nordisti e da una bambina. Tutti si uniscono per difendere il \"diritto di nascita ariano\".\nIntanto, Elsie Stoneman, vedendo che il padre tardava nell'arrivare, va da Lynch per chiedergli aiuto. Silas, invece, le chiede di sposarlo. La ragazza cerca di andarsene, ma l'uomo chiude la porta a chiave. Elsie lo minaccia di farlo frustare per la sua insolenza, e Lynch risponde mostrandole le strade piene dei \"suoi\" uomini, e assicura che lei sar\u00e0 la regina di quell'Impero Nero che lui si appresta a costruire. L'uomo, ubriaco in quanto stava tenendo una piccola festicciola prima che Elsie arrivasse, ordina a un sottoposto di preparare tutto per delle nozze forzate. La ragazza sviene, e in quel momento Lynch sente dei suoni: Austin Stoneman \u00e8 tornato in citt\u00e0. Il mulatto porta Elsie, ancora svenuta, in una stanza accanto, e corre ad aprire la porta al suo alleato. Lynch rivela a Stoneman di voler sposare la figlia Elsie, ma il padre si oppone e viene costretto da Lynch a restare nella stanza sotto minaccia di un soldato della milizia dei neri. Nella sala accanto, la ragazza riprende i sensi e rompe i vetri della finestra, viene vista da due spie bianche travestite da neri, ma viene fermata da due servi di Lynch, per svenire di nuovo.\nIntanto un gruppo di soldati neri circonda la capanna dei Cameron. Il dottor Cameron vorrebbe costituirsi, sapendo che i neri li attaccano per \"colpa\" sua, ma i soldati nordisti glielo impediscono.\nNel frattempo, un'armata di cavalieri incappucciati, informati dalle spie travestite, si recano in citt\u00e0 a sedare i tumulti dei neri. Irrompono nella casa di Lynch e, finalmente, Elsie viene liberata. L'uomo incappucciato che capitanava il gruppo si toglie il costume, rivelandosi Ben Cameron, e riabbraccia la ragazza. Arriva la notizia dell'assedio ai Cameron: i cavalieri si mettono al galoppo. Il carrettiere ed il bracciante nero dei Cameron periscono nella battaglia all'interno della capanna, e i superstiti sono costretti a barricarsi in un'unica stanza. Quando ormai la situazione comincia a farsi disperata, tanto che il vecchio Cameron e l'ex soldato nordista sono pronti ad uccidere le proprie figlie piuttosto che lasciarle cadere nelle mani dei neri, questi ultimi sono costretti alla fuga dall'arrivo dei cavalieri.\nIl Ku Klux Klan sfila trionfante in parata, non prima di aver costretto i neri a consegnare tutte le armi. Anche tutti i protagonisti bianchi della storia sono presenti alla parata. Dopo i festeggiamenti, l'attenzione si sposta sulle elezioni successive, in cui il Klan riesce con successo a revocare i diritti civili ai neri. Il film si conclude con una \"doppia luna di miele\": Phil Stoneman sposa Margaret Cameron e Ben Cameron sposa Elsie Stoneman. I titoli di coda invitano a \"Osar sognare un giorno dorato dove la guerra bestiale non governer\u00e0 pi\u00f9. Al suo posto il dolce Principe nelle Sale dell'amore fraterno della Citt\u00e0 della pace.\" Nell'ultima inquadratura, le masse oppresse da un dittatore bellicoso sembrano trasformarsi in figure angeliche, simili a Cristo.\nProduzione.\nGriffith aveva alle spalle circa sei anni di cortometraggi per la casa di produzione Biograph quando, , si un\u00ec alla Mutual Film Corporation fondando un proprio studio cinematografico, divenuto indipendente nel 1915 come casa di produzione, la Triangle Film Corporation, unitamente a Mack Sennett, con cui produsse la \"Nascita di una nazione\", ben 160 minuti di proiezione.\nCon questo film Griffith mise a punto un nuovo modo di fare cinema: fu la prima opera cinematografica pienamente narrativa, dove il rapporto tra interesse verso la storia raccontata e verso le immagini mostrate propende decisamente verso la prima.\nIl film era una ricostruzione romanzata di alcuni episodi della guerra di secessione americana, presa da due romanzi piuttosto modesti del pastore battista Thomas Dixon, \"The Clansman\" e, in misura minore, \"The Leopard's Spots\". Griffith offr\u00ec 10.000 dollari a Thomas Dixon per il soggetto, ma a corto di fondi pot\u00e9 versargliene solo 2.500. In cambio, offr\u00ec a Dixon il 25% degli incassi della pellicola: Dixon accett\u00f2 di malavoglia, ma alla fine ottenne la pi\u00f9 grande somma mai pagata per i diritti di una storia, 750.000 dollari di allora.\nIl film fu girato in nove settimane, per il costo record di 110.000 dollari, nonostante all'inizio fossero previsti solo 40.000 dollari.\nLa prima parte descrive alcuni eventi della guerra, fino alla firma della pace. Nella seconda parte tratta dell'anarchia nel Sud dopo la sconfitta, in preda alle orde armate di schiavi liberati. Alla fine arriva a dipingere una sorta di apologia della segregazione razziale, di cui tenta di fornire radici e giustificazioni storiche: secondo il film grazie al movimento del Ku Klux Klan, l'ordine viene ristabilito, arrivando a dipingere in modo positivo il linciaggio da parte di una folla di bianchi di un nero, accusato di tentato stupro di una ragazzina.\nSebbene il film usasse alcuni attori neri, la maggior parte sono in realt\u00e0 bianchi truccati. Ogni attore che viene a contatto con un bianco \u00e8 un bianco col volto dipinto. Per le scene della guerra civile, Griffith fece uso di ingegneri dell'esercito, mandati dall'accademia di West Point, che fornirono anche l'artiglieria. Alcune donne, addirittura, vennero interpretate da uomini.\nDistribuzione.\n\u00c8 stato proiettato per la prima volta l'8 febbraio 1915 al Clune's Auditorium di Los Angeles col titolo \"The Clansman\" (\"L'uomo del Clan\") per un pubblico di 2.500 persone. All'ingresso, prima della visione del film, agli spettatori venne chiesto di firmare una petizione per evitare che il Los Angeles City Council ne vietasse la distribuzione. \u00c8 probabile che la versione proiettata a Los Angeles avesse le scene del \"salvataggio dell'ultimo minuto\" montate in un differente ordine: il Ku Klux Klan salva prima i nordisti nella capanna e successivamente salva Elsie.\nVenne rititolato \"Birth of a Nation\" per il debutto sulla costa est a New York il 3 marzo successivo per rispecchiare la tesi del regista secondo cui prima della guerra civile americana gli Stati Uniti fossero solo un gruppo di piccoli stati antagonisti tra loro, e che alla vittoria nordista va dato il merito di aver consolidato la nazione come la conosciamo oggi.\nAccoglienza.\n\"Nascita di una nazione\" fu record d'incassi al botteghino: incass\u00f2 tra i 15 e i 18 milioni di dollari al botteghino, l'equivalente di oltre 300 milioni nel 2006. Il biglietto per assistere al film fu il pi\u00f9 caro di sempre: due dollari, Ci\u00f2 nonostante, rimase fino al 1938 il film dai guadagni complessivi pi\u00f9 alti, scalzato solo da \"Biancaneve e i sette nani\" di Walt Disney.\nIl film per\u00f2 attir\u00f2 numerose proteste alle proiezioni, specie da parte della National Association for the Advancement of Colored People (NAACP). Scoppiarono rivolte a Boston, Filadelfia e in altre citt\u00e0 in risposta alle tesi della pellicola, e il film venne vietato a Chicago, in Ohio, a Denver, a Pittsburgh, a Saint Louis ed a Minneapolis. Si disse che incoraggiava la creazione di gruppi di bianchi e li spingeva ad attaccare i neri. A Lafayette, Indiana, un bianco uccise un ragazzo nero dopo aver visto il film. \"Nascita di una nazione\" \u00e8 stato correlato anche ad una rinascita del Ku Klux Klan e all'aumento dei linciaggi verificatosi a partire dall'anno di uscita della pellicola negli stati del Sud . Il fondatore del moderno Ku Klux Klan, William J. Simmons, ebbe a dichiarare che \"Nascita di una nazione\" fu \"tremendamente di aiuto per il Klan\u201d.\nIl film venne proibito a lungo in Europa, dove combatterono gli eserciti alleati con una parte delle proprie truppe costituite da soldati di colore.\nGriffith si disse sorpreso dall'accoglienza aspra: da buon protestante fu profondamente turbato dagli scontri e scrisse un pamphlet in risposta alle critiche, \"The Rise and Fall of Free Speech in America\", dove si appellava al diritto di esprimere liberamente le proprie convinzioni politiche. Pi\u00f9 convincente fu l'autodifesa alle accuse di razzismo rappresentata dal film che prepar\u00f2 per l'anno: \"Intolerance\", dedicato alla condanna di tutte le forme di violenza e intolleranza.\nIl punto pi\u00f9 critico del film \u00e8 nella tesi secondo cui il Ku Klux Klan sarebbe nato per imporre l'ordine al Sud scosso dagli effetti della guerra, \"messo in pericolo\" dai suoi \"incontrollabili\" cittadini neri e dai loro alleati abolizionisti, mulatti e politici repubblicani traditori. Questa visione era diffusa tra gli storici statunitensi di allora, tra cui soprattutto quelli della Dunning School, secondo i quali \"i neri sono ingenui come bambini e sotto molti aspetti hanno un intelletto simile a quello dei bambini\" e \"dare ai neri il diritto di voto \u00e8 stato un crimine contro la civilt\u00e0\". Tale impostazione era per\u00f2 messa in discussione da W.E.B. Du Bois e da altri storici dell'epoca (alcuni dei quali meridionali come C. Vann Woodward and Francis Simkins), ignorati dalla corrente opposta. Questa visione sarebbe rimasta sino agli anni a cavallo la Seconda guerra mondiale - il saggio \"On Rewriting Reconstruction History\" di Howard K. Beale \u00e8 del 1940 mentre il fondamentale \"The South Under Reconstruction\" di E. Merton Coulter \u00e8 del 1947 - e ci vollero le lotte per i diritti civili degli anni cinquanta e sessanta per spingere ad una definitiva rivalutazione oggettiva di quell'epoca.\nLinguaggio cinematografico.\nSe dal punto di vista storico e sociale il film ebbe un ruolo molto controverso e oggi superato, dal punto di vista della tecnica cinematografica esso rappresenta un vero spartiacque nella storia del cinema, quale primo film \"narrativo\", reso straordinariamente vivido e potente dalla prima applicazione del montaggio analitico; inoltre \u00e8 il primo film dove la storia in s\u00e9 divenne il principale motivo di interesse rispetto all'impatto visuale (effetti speciali, scenografie, acrobazie) fino ad allora preponderante.\nPer comprendere l'importanza di \"The Birth of a Nation\" bisogna premettere quello che fino ad allora era stato il cinema. Nel decennio anteriore al 1915 la produzione cinematografica si era basata su film composti da singole inquadrature fisse, inanellate l'una all'altra con nessi logici piuttosto liberi: le sequenze, quando presenti, erano confuse, con salti temporali imprecisati e \"overlap\" (sovrapposizione temporale di due scene). Era necessaria la presenza fisica di un narratore in sala per spiegare la storia, la quale, dopotutto, non era che un pretesto per mostrare effetti speciali fantasmagorici, visioni di luoghi e mondi lontani nello spazio e nel tempo. Gradualmente gli operatori iniziarono a spezzare i lunghi piani fissi in pi\u00f9 inquadrature e la nascita dei nickelodeon, sale cinematografiche a bassissimo prezzo per la classe dei lavoratori, impose la costruzione di storie pi\u00f9 semplici, dal semplice schema dei buoni e cattivi contrapposti, con lieto fine. Alcune scuole cinematografiche per\u00f2, in particolare la nascente industria cinematografica italiana, riuscirono a creare film pi\u00f9 lunghi e articolati, con pi\u00f9 inquadrature brevi e con movimenti di camera.\nA questo punto entr\u00f2 in scena Griffith, che mise a punto un sistema di inquadrature molto brevi, con tutte le tecniche finora sperimentate e con altre inedite, finalizzando il tutto alla creazione di un linguaggio cinematografico nuovo, sistematico, integrato in un unico grande corpo narrativo. La narrazione \"alla Griffith\" venne poi perfezionata e divenne quella canonica conosciuta e usata ancora oggi, quale strumento fondamentale della tecnica cinematografica. Il pilastro di questo nuovo linguaggio era il sistema del montaggio analitico, che ricomponeva le singole inquadrature frammentarie creando alcuni effetti specifici. Si passava da piani d'insieme a piani ravvicinati, fino a primi piani molto ravvicinati e dettagli (e viceversa), seguendo lo sviluppo logico dell'azione.\nI tipi di raccordo tra le inquadrature del montaggio analitico erano essenzialmente tre, tutti usati ampiamente ne \"La Nascita di una Nazione\" (sebbene ancora con qualche imprecisione):\nEsiste poi la tecnica del montaggio alternato, usato per unire due scene separate, che venivano montate un po' seguendo l'una un po' l'altra, con effetti particolarmente incalzanti (si pensi nel film alle storie delle due coppie di fidanzati Cameron-Stoneman ed alle loro vicende divise montate ad arte).\nPer rompere la monotonia dell'inquadratura rettangolare Griffith fece un ampio uso di mascherini. Inoltre Griffith speriment\u00f2 inquadrature come il primo piano (\"close-up\") sui volti che provavano emozioni, creando per la prima volta dei veri e propri protagonisti, sondati fin nella psicologia, tanto che sembrava di poter leggere anche quello che stavano pensando. A differenza dei personaggi tutti generici della filmografia precedente, Griffith stabilisce un nuovo tipo di legame tra i suoi personaggi e il pubblico, che per la prima volta ha l'impressione di conoscerli \"personalmente\", grazie a una serie di primi piani di presentazione e ad inquadrature che ne evidenziano il carattere, sia esplicitamente che con allusioni. Si pensi a Elsie Stoneman, ritratta all'inizio mentre abbraccia il padre in un tenero quadro familiare; si pensi ai Cameron, presentati in ripetuti dettagli nella loro grande casa tra gattini e cagnolini, a sottolineare la loro indole buona.\nIn questo senso \"La nascita di una nazione\" fu un film di portata storica, che gett\u00f2 le basi della tecnica cinematografica e dimostr\u00f2 quanto lo spettatore potesse essere calamitato nella storia: viene infatti considerato la prima opera inequivocabile del cinema narrativo, a fronte del precedente periodo del cinema delle attrazioni.\nGriffith inoltre, nella semplice ma sempre efficace contrapposizione tra bene e male senza zone grigie, import\u00f2 nel cinema lo schema del romanzo ottocentesco, di matrice vittoriana. Non fu esattamente il primo, ma sicuramente fu il pi\u00f9 influente a usare questo modello narrativo, che tanto successo ebbe in seguito a Hollywood. Inoltre Griffith in questo film riusc\u00ec a creare una perfetta fusione tra dramma collettivo e dramma individuale.\nInfluenza politica.\nIn \"Nascita di una nazione\" \u00e8 possibile leggere anche un discorso politico, che sostiene la tesi reazionaria secondo la quale i neri sono una razza inferiore e soltanto i bianchi sono in grado di esercitare e difendere la giustizia. Secondo l'Universit\u00e0 di Houston e lo storico cinematografico Steven Mintz, il messaggio inserito nel film \u00e8 infatti che la Ricostruzione fu un disastro, che i neri non avrebbero dovuto essere integrati nella societ\u00e0 e che le azioni violente del Ku Klux Klan avevano la giustificazione di ristabilire l'ordine.\n\"Nascita di una nazione\" venne proiettato alla Casa Bianca su invito di Woodrow Wilson. Dopo la proiezione, egli dichiar\u00f2 di disapprovare quella \"nefasta produzione\". Il braccio destro di Wilson, Joseph Tumulty, disse: \"il presidente ignorava la natura dello spettacolo prima di vederlo, e non ha nemmeno per un istante espresso approvazione per lo stesso.\" Wilson, tuttavia, tenne diverse visioni private della pellicola alla Casa Bianca.\nIn \"Wilson: The New Freedom\" di Arthur Link, Tumulty neg\u00f2 che Wilson abbia mai riconosciuto al film di contenere delle verit\u00e0 di base: \"\u00c8 come la storia scritta con un fulmine. E l'unica cosa di cui mi rammarico \u00e8 che sia cos\u00ec terribilmente vera.\" La fonte della citazione sembra essere l'autore stesso di \"The Clansman\", Thomas Dixon, ex compagno di corso di Wilson e organizzatore delle visioni private. Va per\u00f2 detto che Wilson, durante la presidenza alla Princeton University, combatt\u00e9 contro l'integrazione e come presidente degli Stati Uniti reintrodusse la segregazione nelle cariche federali.\nDiversi registi indipendenti neri fecero un adattamento dell'opera di Emmett J. Scott \"The Birth of a Race\" (1919) in risposta a \"The Birth of a Nation\". Il film mostrava un'immagine positiva dei neri, fu massacrato dalla critica bianca ma ottenne discreto successo da parte dell'audience nera e nei teatri che non applicavano la segregazione. Allo stesso modo, il regista, scrittore e produttore Oscar Micheaux cre\u00f2 \"Within Our Gates\" (1919) in risposta a \"Nascita di una nazione\"."}
{"id": "531342", "revid": "33689", "url": "https://it.wikipedia.org/wiki?curid=531342", "title": "Traccia (geometria descrittiva)", "text": ""}
{"id": "531343", "revid": "26891", "url": "https://it.wikipedia.org/wiki?curid=531343", "title": "Missile anti-nave", "text": ""}
{"id": "531345", "revid": "110157", "url": "https://it.wikipedia.org/wiki?curid=531345", "title": "Wyssachen", "text": "Wyssachen (toponimo tedesco; fino al 1908 ufficialmente Wyssachengraben, informalmente anche Grabengemeinde) \u00e8 un comune svizzero di 1\u00a0161 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nIl comune di Wyssachen \u00e8 stato istituito nel 1847 per scorporo da quello di Eriswil; nel 1888-1889 le localit\u00e0 di Neulingen e Schwendi, fino ad allora frazioni di Wyssachen, furono assegnate a Eriswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "531353", "revid": "729019", "url": "https://it.wikipedia.org/wiki?curid=531353", "title": "Torgils Knutsson", "text": "Biografia.\nTorkel proveniva da un'antica e nobile famiglia del V\u00e4stra G\u00f6taland ed era imparentato con i Folkung, la famiglia reale, e come loro, aveva un leone nel suo stemma. Fu per la prima volta nominato nel 1282, e, in un documento del 1288, \u00e8 nominato cavaliere e membro del Senato (riksr\u00e5d).\nQuando il re Magnus Ladul\u00e5s mor\u00ec, Torkel divent\u00f2 il reggente per il piccolo Re Birger, essendo l'ufficiale di Stato pi\u00f9 eminente anche perch\u00e9 la vedova - straniera - di Magnus, Helvig di Holstein non era ancora considerata adatta per una carica del genere.\nQuando la regione del Tavastland fu attaccata dalla Repubblica di Novgorod, nel 1292, il comandante Torkel guid\u00f2 la terza crociata svedese contro la Finlandia, nel 1293 e conquist\u00f2 parte della Carelia, dove fond\u00f2 la roccaforte di Vyborg nel 1293. Nel 1300, guid\u00f2 un attacco contro la Repubblica di Novgorod, e sul fiume Neva, fond\u00f2 la fortezza di Landskrona.\nEgli mostr\u00f2 lo stesso interesse per la politica interna svedese. Durante la sua reggenza, fu stabilita la legge di Uppland. Si attiv\u00f2 per abolire l'esenzione delle tasse per il clero, che espresse il proprio malcontento 1303.\nI vecchi trattati commerciali con Lubecca furono ripristinati, alla condizione che la citt\u00e0 teutonica mettesse sotto embargo Novgorod.\nNel conflitto tra il re Birger Magnusson e suoi fratelli, i duchi Erik e Valdemaro, Torkel rest\u00f2 fedele al fianco del re. \nNel castello di Torkel, Aran\u00e4s, nel 1304, i due duchi dovettero siglare una dichiarazione nella quale essi non avrebbero mai pi\u00f9 attaccato o minacciato il re, sia all'interno della Svezia che oltreconfine. A dispetto di questa dichiarazione, i due duchi fuggirono e con il supporto del Re norvegese Haakon V di Norvegia, attaccarono il V\u00e4sterg\u00f6tland. Torkel aiut\u00f2 il re a conquistare il castello di Nyk\u00f6ping, che apparteneva al duca Eric, e nel Kols\u00e4ter nel 1305, costrinse i due duchi a firmare un giuramento nel quale si impegnavano a non attaccare lo stesso Torkel.\nQuando il potere dei due duchi torn\u00f2 ad essere una minaccia, il maresciallo dovette riconciliarsi con la chiesa, ed emise un editto per il rinnovo degli antichi diritti ecclesiastici nel 1305. Nonostante ci\u00f2, Torkel fu alla fine vinto dalla vendetta dei suoi nemici. I duchi infatti fecero in modo di screditare la sua fedelt\u00e0 agli occhi del re.\nNel dicembre 1305, Re Birger ed i duchi giunsero nella residenza di Torkel a Lena (dove in precedenza aveva avuto luogo la Battaglia di Lena) nel V\u00e4sterg\u00f6tland, ed arrestarono Torkel che venne condotto a Stoccolma in catene. Nel Febbraio 1306, il fedele maresciallo venne decapitato.\nTale era l'odio dei duchi nei suoi confronti che il suo corpo venne sepolto nel luogo dell'esecuzione. Soltanto in seguito esso fu degnamente sepolto in una chiesa Francescana di Stoccolma.\nFamiglia.\nTorkel si spos\u00f2 due volte. La sua prima moglie, le cui origini sono sconosciute, gli diede una figlia di nome Kristina, che fu data in sposa al figlioccio e futuro nemico duca Valdemaro. Sembra che alla morte del padre ella sia stata ripudiata dal duca (poich\u00e9 Valdemaro si spos\u00f2 successivamente con Ingeborg Ericsdotter di Norvegia). La seconda moglie di Torkel era la contessa Hedvig di Ravensberg."}
{"id": "531354", "revid": "110157", "url": "https://it.wikipedia.org/wiki?curid=531354", "title": "Poliez-Pittet", "text": "Poliez-Pittet (toponimo francese) \u00e8 un comune svizzero di 844 abitanti del Canton Vaud, nel distretto del Gros-de-Vaud.\nStoria.\nPoliez-Pittet era noto negli anni 1160-79 come \"Poleto\". Nel 1230 venne menzionato come \"Pollie lo Pitet\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "531355", "revid": "125968137", "url": "https://it.wikipedia.org/wiki?curid=531355", "title": "La Nuova Sardegna", "text": "La Nuova Sardegna \u00e8 il pi\u00f9 diffuso quotidiano del nord Sardegna, fondato nel 1891 a Sassari da Giuseppe Castiglia ed Enrico Berlinguer, nonno dell'omonimo ex segretario del PCI. Dal 2021 \u00e8 controllato da Gruppo SAE.\nOltre che a Sassari ha redazioni a Cagliari, Nuoro, Olbia e Oristano.\nDal 1980 al 2021 \u00e8 stato di propriet\u00e0 di GEDI Gruppo Editoriale che, dal 1\u00ba dicembre 2016, lo aveva dato in gestione (affitto di ramo d'azienda) alla DBInformation Spa.\nStoria.\nLa Nuova Sardegna \u00e8 nata il 9 agosto 1891, fondata da un gruppo di intellettuali e politici democratico-progressisti, tra cui Enrico Berlinguer, Pietro Satta Branca, Antonio Stara, Giuseppe Castiglia, che volevano creare un giornale per le elezioni comunali dello stesso anno. La nascita del quotidiano sassarese si pu\u00f2 quindi paragonare col suo maggiore concorrente regionale di sempre, L'Unione Sarda, anch'esso nato per le elezioni comunali, a differenza del quale i fondatori della Nuova ebbero un importante successo elettorale.\nDiventa quotidiano il 17 marzo 1892.\nDurante il regime fascista assume fortemente una linea politica antifascista, che port\u00f2 a 17 sequestri del giornale fino alla sua chiusura nel 1926.\nLe pubblicazioni riprendono nel 1947.\nNel 1967 il quotidiano viene ceduto all'imprenditore Nino Rovelli, il quale aveva acquistato anche L'Unione Sarda. Nel 1980 il quotidiano viene acquistato dal Gruppo Editoriale L'Espresso. Dal 1\u00ba dicembre 2016 La Nuova Sardegna \u00e8 stata data in gestione alla DBInformation Spa.\nNelle pagine culturali hanno collaborato e collaborano Enrico Costa, Giuseppe Calvia, Antonio Pigliaru, Giovanni Lilliu, Manlio Brigaglia, Flavio Soriga, Giulio Angioni, Marcello Fois, Luciano Marrocu, Matteo Porru, Piergiorgio Pulixi ed ebbe come capocronista Roberto Stefanelli, ricordato per l'istituzione del candeliere d'oro e d'argento e per la valorizzazione del maggio sassarese al quale \u00e8 stata dedicata una via.\nDiffusione.\nDati Ads - Accertamenti Diffusione Stampa"}
{"id": "531356", "revid": "104458", "url": "https://it.wikipedia.org/wiki?curid=531356", "title": "Poliez", "text": ""}
{"id": "531357", "revid": "125279393", "url": "https://it.wikipedia.org/wiki?curid=531357", "title": "Sportgemeinschaft Dynamo Dresden", "text": "Il Sportgemeinschaft Dynamo Dresden e.V., noto in Italia come Dinamo Dresda, \u00e8 una societ\u00e0 calcistica tedesca della citt\u00e0 di Dresda. Milita nella 2. Bundesliga, la seconda divisione del calcio tedesco.\nLa squadra viene fondata il 12 aprile 1953 con il nome di \"Sportgemeinschaft Dynamo Dresden\", denominazione che cambi\u00f2 nel 1990 divenendo per l'appunto \"1. FC Dynamo Dresden\". \u00c8 stata una delle pi\u00f9 prestigiose e popolari squadre di calcio della Repubblica Democratica Tedesca, vincendo 8 DDR-Oberliga (la prima divisione del campionato della ex-RDT) e 7 coppe nazionali.\nDopo la riunificazione tedesca nel 1990, la Dinamo Dresda ha militato dal 1991 al 1995 nella Bundesliga. Nel 1995, a causa di problemi finanziari, la squadra non ha potuto iscriversi alle prime due divisioni del campionato tedesco ed \u00e8 stata retrocessa nel campionato regionale.\nNel 2004 il club \u00e8 risalito in seconda divisione per poi nuovamente scendere nella Regionalliga dopo due stagioni. Dopo essersi qualificata alla Dritte Bundesliga per il campionato 2008-2009, nel 2011 fu promossa nuovamente in Zweite Bundesliga.\nStoria.\nGli anni '50 e '60.\nNel 1950 il club succeduto al \"Dresdner SC\", l\"'SG Dresden-Friedrichstadt\", viene sciolto per motivi politici: quasi l'intera rosa che era stata vicecampione della Oberliga nella stagione 1949-1950 lascia la Repubblica Democratica Tedesca. Per fare fronte a questa perdita la \"Sportvereinigung Volkspolizei Dresden\", squadra nata nel 1948, viene rinforzata con giocatori provenienti da sette club locali, ed ammessa alla Oberliga nella stagione successiva. La \"SV Dresden\" ottiene presto dei piazzamenti positivi, un quarto posto nel 1950-1951 ed un secondo posto nel 1951-1952. Nell'aprile 1953 il club viene rinominato \"Dinamo Dresda\" in seguito alla fusione con la \"SV Dinamo\"; nello stesso anno arriva il primo titolo della RDT, mentre il primo trofeo, la coppa nazionale, era gi\u00e0 arrivato l'anno precedente.\nUn nuovo cambiamento avviene nel novembre del 1954: l'intera squadra viene ridenominata \"Dinamo Berlino\" e trasferita nella capitale. La \"Dresdner SG Dinamo\" \u2013 cos\u00ec viene nominata la nuova squadra di Dresda \u2013 viene invece inserita nella 1. Liga, la seconda divisione del campionato della RDT. Il neonato club entra subito in un periodo buio, sprofondando in pochi anni fino alla quarta divisione, anche se nella stagione 1962-1963 \u00e8 di nuovo in Oberliga. Pur venendo subito retrocesso riconquista immediatamente la massima divisione, ed ottiene qui un quarto posto nella stagione 1966-1967. L'anno successivo, invece, si registrano sia il debutto nella Coppa delle Fiere, dalla quale il club viene per\u00f2 eliminato dal Rangers nel primo turno, che una nuova retrocessione. Il decennio si chiude con una nuova pronta risalita in Oberliga, e con l'ingaggio dell'allenatore Walter Fritzsch.\nGli anni '70.\nGli anni settanta si aprono con il terzo posto nel campionato 1969-1970, mentre la stagione 1970-1971 \u00e8 sicuramente da ricordare: arrivano sia il secondo titolo che la seconda coppa nazionale; in questo modo viene realizzato il primo double della storia della DDR-Oberliga. Questa squadra, di cui fanno parte tra gli altri Hans-J\u00fcrgen Kreische, Klaus Sammer, Siegmar W\u00e4tzlich, Dieter Riedel, Hans-J\u00fcrgen D\u00f6rner e Gert Heidler partecipa cos\u00ec alla Coppa dei Campioni 1971-1972, ma il sorteggio non \u00e8 fortunato: dall'urna escono infatti i campioni in carica e futuri vincitori dell'Ajax che sconfiggono la compagine tedesca nel doppio confronto.\nNella stagione 1972-1973 la Dinamo Dresda \u00e8 protagonista di una buona prova in Coppa UEFA, dove elimina anche il Porto prima di fermarsi ai quarti eliminata dai futuri campioni del Liverpool; l'avvenimento pi\u00f9 importante \u00e8 comunque la conquista del terzo titolo. Nella Coppa dei Campioni 1973-1974, invece, la Dinamo elimina i vicecampioni in carica della Juventus, ma viene fermata anche in questo caso dalla squadra che conquister\u00e0 poi la coppa, il Bayern Monaco; tuttavia i \"cugini\" riescono a prevalere subendo comunque sei gol, in quello che \u00e8 il primo memorabile confronto fra squadre delle due Germanie.\nIntanto alla squadra si sono aggiunti anche Reinhard H\u00e4fner, Claus Boden, Peter Kotte, Gerd Weber, Hartmut Schade e in seguito Bernd Jakubowski, e nella Coppa UEFA 1975-1976 la compagine tedesca raggiunge nuovamente i quarti, venendo anche in questa occasione eliminata dal Liverpool nuovamente campione; a fine stagione arriva comunque il quarto titolo nazionale, che \u00e8 solo il primo di tre consecutivi. Nelle tre partecipazioni alla Coppa dei Campioni i tedeschi raggiungono in due occasioni i quarti di finale, riuscendo ad eliminare tra gli altri anche il Benfica. Ma nel 1978, dopo la conquista del terzo scudetto consecutivo, Fritzsch lascia la squadra: sotto la sua guida la Dinamo in campionato non \u00e8 mai scesa sotto il terzo posto, e l'ha conquistato in cinque occasioni; inoltre ha raggiunto la finale di coppa per sei volte e l'ha vinta in due occasioni, nelle quali ha ottenuto anche il double.\nGli anni '80.\nNella stagione 1980-1981 la Dinamo Dresda partecipa alla Coppa UEFA, ma viene qui eliminata dallo Standard Liegi agli ottavi. Tuttavia nel turno precedente, durante la trasferta ad Enschede, Peter Kotte e Gerd Weber ricevono un'offerta dal Colonia; in seguito i due vengono arrestati insieme a Matthias M\u00fcller con l'accusa di voler fuggire in Europa occidentale; vengono poi squalificati a vita, e terminano cos\u00ec le loro carriere. Negli anni immediatamente successivi la squadra vince per tre volte la coppa nazionale, nel 1981-1982, nel 1983-1984 e nel 1984-1985, sempre sconfiggendo in finale la dominatrice della Oberliga di questi anni, la Dinamo Berlino.\nTuttavia nelle coppe europee i tedeschi non riescono ancora a superare i quarti di finale, anche quando il passaggio alle semifinali sembra a portata di mano. Questo accade ad esempio nella Coppa delle Coppe 1984-1985: la Dinamo vince 3-0 la partita di andata con il Rapid Vienna, ma gli austriaci prevalgono per 5-0 in quella di ritorno. Un episodio ancor pi\u00f9 eclatante si verifica invece nella Coppa delle Coppe 1985-1986: qui la squadra di Dresda vince 2-0 la partita casalinga contro il Bayer Uerdingen, e nel ritorno le squadre vanno negli spogliatoi con gli ospiti in vantaggio per 1-3. A questo punto per\u00f2 i padroni di casa compiono il cosiddetto \"wunder von der Grotenburg\", il \"miracolo del Grotenburg\", segnando ben sei gol nella ripresa ed eliminando cos\u00ec i tedeschi orientali. In questa occasione Frank Lippmann, uno dei capocannonieri della manifestazione che milita nella Dinamo decide di rimanere in Germania Ovest.\nNella stagione 1988-1989 la Dinamo Dresda vince con autorit\u00e0 il campionato, e in panchina c'\u00e8 Eduard Geyer. Di questa squadra fanno parte, tra gli altri, Andreas Trautmann, Matthias D\u00f6schner, Torsten G\u00fctschow, Ralf Minge, Hans-Uwe Pilz, Ulf Kirsten, J\u00f6rg St\u00fcbner, e il futuro Pallone d'oro Matthias Sammer. Intanto, dopo sette tentativi la Dinamo riesce ad accedere alle semifinali nelle competizioni europee: in Coppa UEFA, infatti, dopo aver eliminato tra gli altri anche la , la squadra tedesca arriva in semifinale dove incontra lo , che per\u00f2 esce vincitore; ad ogni modo G\u00fctschow \u00e8 il capocannoniere della manifestazione.\nGli anni '90.\nGli anni novanta si aprono con l'ottavo ed ultimo titolo, inoltre la squadra conquista nella stessa stagione anche la coppa nazionale, ottenendo quindi il terzo double. I tedeschi arrivano nuovamente ai quarti nella Coppa dei Campioni 1990-1991 dove sono eliminati nuovamente dalla squadra che vincer\u00e0 la manifestazione, la Stella Rossa; tuttavia la partita di ritorno giocata a Dresda viene sospesa a causa delle intemperanze dei tifosi padroni di casa, e viene pertanto assegnata la vittoria a tavolino alla squadra ospite.\nLa stagione 1990-1991 \u00e8 l'ultima prima della riunificazione tedesca: in Germania si decide infatti di creare un unico torneo nazionale, e le squadre della Germania Est vengono distribuite nei vari livelli del nuovo calcio tedesco in base alla classifica di questo campionato; il secondo posto finale permette alla squadra di partecipare alla Bundesliga. Nel nuovo campionato la Dinamo Dresda disputa quattro stagioni, pur rimanendo sempre nel fondo della classifica. Nel gennaio 1993 viene nominato presidente l'imprenditore Rolf-J\u00fcrgen Otto, ma nella stessa stagione la squadra viene penalizzata di quattro punti. Tuttavia la Dinamo, guidata dall'allenatore Sigfried Held riesce a salvarsi ancora una volta, ma nulla pu\u00f2 Horst Hrubesch nella stagione successiva. Per\u00f2 in estate la federcalcio tedesca decide di non iscrivere il club alla Zweite Bundesliga per motivi finanziari, e la Dinamo \u00e8 costretta a ripartire dalla Regionalliga, dalla quale \u00e8 in seguito retrocessa.\nDal 2000.\nGli anni duemila iniziano con la Dinamo Dresda nella NOFV-Oberliga, ma nel 2002, dopo aver battuto tutti i record di pubblico, la squadra risale in Regionalliga Nord; tale rinascita \u00e8 determinata anche dall'ingaggio dell'allenatore Christoph Franke. Il 5 giugno 2004, davanti a 36.000 spettatori la squadra pu\u00f2 festeggiare la risalita in Zweite Bundesliga con una giornata di anticipo; la sconfitta all'ultima giornata con l'Uerdingen si rivela infatti ininfluente.\nNella stagione 2004-2005 la Dinamo parte con l'obiettivo della salvezza, ma inizia il campionato battendo 3-1 il , squadra che alla fine sar\u00e0 promossa. Ad ogni modo, alla fine del girone di andata la Dinamo si ritrova in zona retrocessione, con soli 18 punti conquistati. La ventunesima giornata segna per\u00f2 l'inizio della rimonta: arrivano 16 punti, frutto di sei partite consecutive senza sconfitte; gi\u00e0 alla trentaduesima giornata la squadra pu\u00f2 festeggiare la permanenza nella categoria, vincendo per 1-0 il derby della Sassonia con l'Erzgebirge Aue. Nella stagione successiva, invece, la Dinamo ha la soddisfazione di battere il Monaco 1860 nel nuovo suo stadio, l'Allianz Arena, tuttavia la squadra precipita presto in zona retrocessione. Il 15 dicembre 2005 Peter Pacult sostituisce Franke alla guida della squadra, ma nonostante i nuovi arrivi, la Dinamo Dresda viene retrocessa in Regionalliga il 14 maggio 2006 all'ultima giornata, nonostante la vittoria per 3-1 contro l'.\nLa Dinamo Dresda ricomincia il campionato di terza serie con un settimo posto nella stagione 2006-2007, mentre l'anno successivo si classifica ottava, posizione che consente al club l'accesso alla neocostituita 3. Liga. Il 24 maggio 2011, poi, vincendo i play-off per la promozione contro il Vfl Osnabruck, la squadra torna in Zweite Bundesliga, categoria in cui rimane per tre stagioni prima di una nuova retrocessione in terza serie. La risalita in Zweite Bundesliga si compie alla fine della stagione 2015-2016. La stagione nel campionato cadetto 2019-2020 viene conclusa con un disastroso ultimo posto, condannando il club ad una nuova retrocessione in terza divisione.\nColori e simboli.\nColori.\nI colori della maglia della Dinamo Dresda sono il giallo, che \u00e8 il colore principale, e il nero. Infine, i pantaloncini sono neri e i calzettoni sono gialli.\nSimboli ufficiali.\nStemma.\nIl simbolo della Dinamo Dresda \u00e8 composto da uno scudetto rosso con all'interno una \"D\"; questo \u00e8 circondato nella parte in basso da una banda nera con all'interno, in giallo, la scritta \"DRESDEN\".\nStrutture.\nStadio.\nLa Dinamo Dresda gioca le partite casalinghe nel DDV-Stadion. Aperto nel 1923, l'impianto aveva fino a qualche anno fa una capacit\u00e0 di 38.500 posti; il record di presenze sugli spalti, 44.000 persone, fu registrato il 24 settembre 1979 nella partita di Coppa UEFA contro lo , terminata col punteggio 1-1.\nNel 2007 si decise di attuare una ristrutturazione, costruendo nuove tribune ed eliminando la pista d'atletica. I lavori iniziarono ufficialmente nel novembre 2007 e l'inaugurazione del nuovo stadio all'inglese con una capienza di 32.066 posti tutti al coperto, avvenne il 15 settembre 2009 in una partita amichevole contro lo . Dal 2015 lo stadio ha assunto l'attuale denominazione in seguito al contratto di sponsorizzazione con la DDV, societ\u00e0 editrice dello S\u00e4chsische Zeitung, il principale quotidiano della Sassonia. Nella sua storia \u00e8 stato intitolato a Rudolf Harbig, atleta nato proprio a Dresda.\nAllenatori.\nLa Dinamo ha raggiunto i massimi livelli sotto la guida di Walter Fritzsch, vincendo la DDR\u2013Oberliga nel 1971, nel 1973, nel 1976, nel 1977 e nel 1978, e finendo vice\u2013campione per 4 volte. Inoltre con lui la squadra vinse due FDBG Pokal, nel 1971 e nel 1977.\nTutti gli allenatori a partire dal 1966:\nGiocatori celebri.\nLa Dinamo Dresda ha fornito ben 45 giocatori alla nazionale della Germania Est e 9 giocatori alla nazionale della Germania.\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club vanta una lunga permanenza nella DDR-Oberliga, la massima divisione del campionato tedesco orientale; qui vince anche 8 titoli nazionali. In seguito alla riunificazione tedesca e grazie al secondo posto nella NOFV-Oberliga 1990-1991, la Dinamo \u00e8 una delle due squadra dell'ex Germania Est a prendere parte alla Bundesliga, dove raggiunge al massimo il tredicesimo posto nell'edizione 1993-1994.\nDalla stagione 1965-1966 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIn campo internazionale la Dinamo \u00e8 stata in grado di eliminare squadre di alto rango, come la , la e il , ma non ha mai raggiunto una finale europea: ha infatti giocato al massimo la semifinale nella Coppa UEFA 1988-1989, dove \u00e8 stato battuto dallo . Nella Coppa dei Campioni e nella Coppa delle Coppe \u00e8 invece arrivato in pi\u00f9 di un'occasione ai quarti.\nAlla stagione 2020-2021 il club ha ottenuto le seguenti partecipazioni ai tornei internazionali:\nOrganico.\nRosa 2021-2022.\n\"Rosa aggiornata al 6 Agosto 2021.\""}
{"id": "531358", "revid": "767487", "url": "https://it.wikipedia.org/wiki?curid=531358", "title": "Poliez-le-Grand", "text": "Poliez-le-Grand (toponimo francese) \u00e8 una frazione di 715 abitanti del comune svizzero di Montilliez, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 2,94\u00a0km\u00b2, nel 2011 \u00e8 stato accorpato agli altri comuni soppressi di Dommartin, Naz e Sugnens per formare il nuovo comune di Montilliez, del quale Poliez-le-Grand \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "531362", "revid": "400694", "url": "https://it.wikipedia.org/wiki?curid=531362", "title": "Echallens", "text": "Echallens (toponimo francese; in tedesco \"Tscherlitz\", desueto) \u00e8 un comune svizzero di 5\u00a0687 abitanti del Canton Vaud, nel distretto del Gros-de-Vaud.\nStoria.\nFino al 2008 \u00e8 stato capoluogo del distretto di Echallens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEchallens \u00e8 servito dalle stazioni di Echallens, di Sur Roche e di Gr\u00e9saley, sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "531364", "revid": "114412778", "url": "https://it.wikipedia.org/wiki?curid=531364", "title": "Scudo deflettore (Star Trek)", "text": "Lo scudo deflettore \u00e8 una tecnologia fantascientifica dell'universo di \"Star Trek\". Gli scudi deflettori servono per proteggere una nave stellare dagli attacchi di armi nemiche utilizzando la frequenza del plasma disposto su un campo magnetico lineare (generato dal reattore di curvatura) riescono ad assorbire circa il 99% dell'energia ma l'1% riesce a sorpassare lo scudo (propriamente \"scudo deflettore\", \"deflector shield\") o da pericoli naturali (pi\u00f9 precisamente \"deflettore di navigazione\", \"navigational deflector\").\nScudo deflettore.\nNonostante i protagonisti di Star Trek preferiscano tentare la strada della diplomazia per risolvere i conflitti in modo non violento, spesso si trovano costretti a difendere la propria astronave da attacchi nemici, che possono avvenire con missili esplosivi (\"siluri fotonici\" o \"siluri quantici\") o con raggi di energia (\"phaser\" o disgregatori). La difesa \u00e8 rappresentata dagli \"scudi deflettori\" (o semplicemente \"scudi\"), barriere di energia.\nIl loro funzionamento \u00e8 semplice: il plasma generato dal reattore di curvatura viene distribuito su un campo magnetico attorno alla nave. Metaforicamente \u00e8 come un bicchiere d'acqua vuoto ma che a forza di ricevere acqua (colpi nemici) si riempie e tracima, infatti gli scudi non riescono a fermare tutti gli attacchi, alcuni vengono semplicemente smorzati. Astronavi pi\u00f9 grandi ne hanno via via di pi\u00f9 efficaci. Man mano che subiscono colpi, gli scudi si indeboliscono, fino a lasciare l'astronave senza difese. Anche se sono invisibili agli occhi, i sensori sono in grado di stabilire lo stato degli scudi delle altre astronavi.\nGli scudi deflettori, oltre a proteggere l'astronave dalle armi nemiche, impediscono il teletrasporto da e verso l'astronave stessa. Tuttavia, numerose specie aliene dispongono del \"teletrasporto subspaziale\", in grado di trasferire materia ad anni luce di distanza e di superare gli scudi deflettori delle navi della Federazione.\nGli scudi deflettori sono impostati su una certa frequenza d'onda (variabile da astronave ad astronave): conoscendola, \u00e8 possibile attraversarli completamente con i phaser (settandoli sulla stessa frequenza).\nNella serie \"\", ambientata prima delle altre, gli umani non possiedono ancora gli scudi deflettori e per prepararsi agli scontri \"polarizzano le corazze\", tecnica pi\u00f9 rudimentale e meno efficace.\nDeflettore di navigazione.\nUn deflettore di navigazione (o semplicemente \"deflettore\") permette alle navi stellari di procedere nello spazio senza scontrarsi con eventuali corpi solidi.\nBench\u00e9 lo spazio interstellare sia considerato vuoto c'\u00e8 una notevole quantit\u00e0 di materia. Molta di questa materia \u00e8 presente in forma di singoli atomi o di ioni, ma si possono trovare anche micrometeore e altri piccoli detriti; ad alte velocit\u00e0 lo scontro con un detrito pu\u00f2 causare gravi danni ad una nave.\nSulle navi della Federazione dei Pianeti Uniti i deflettori sono grandi porzioni concave di scafo posizionate in modo da avere visuale libera in fronte alla nave; di solito sono posizionati davanti alla sezione ingegneria e spesso sono abbinati ad un gruppo di sensori.\nFunzionamento.\nNel deflettore viene creato un flusso di gravitoni che \u00e8 inviato al distorsore di campo che li proietta all'esterno della nave.\nIl distorsore crea due campi principali: \nInoltre, ne esistono altri tre intermedi.\nTutto ci\u00f2 che viene a contatto con il campo deflettore \"scivola\" sul campo stesso scorrendo dietro alla nave.\nIl deflettore non ha alcuna influenza sui phaser o su corpi relativamente grandi (oggetti di oltre un metro di diametro penetrano i deflettori)."}
{"id": "531365", "revid": "767487", "url": "https://it.wikipedia.org/wiki?curid=531365", "title": "Sugnens", "text": "Sugnens (toponimo francese) \u00e8 una frazione di 308 abitanti del comune svizzero di Montilliez, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 2,69\u00a0km\u00b2 e che comprendeva anche le frazioni di Monteilly e Pr\u00e9 Morex, nel 2011 \u00e8 stato accorpato agli altri comuni soppressi di Dommartin, Naz e Poliez-le-Grand per formare il nuovo comune di Montilliez.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSugnens \u00e8 servito dall'omonima stazione, sulla ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "531368", "revid": "1776051", "url": "https://it.wikipedia.org/wiki?curid=531368", "title": "Strage del palazzo Comunale di Campi Bisenzio", "text": "La strage del Palazzo Comunale di Campi Bisenzio avvenne il 2 settembre 1944, lo stesso giorno in cui le truppe statunitensi entrarono nella cittadina, dopo che le truppe tedesche la notte del 31 agosto 1944 erano uscite da Campi Bisenzio in fase di ritiro dirigendosi verso Prato,\nIn quel pomeriggio festoso, due carri armati americani si erano sistemati davanti al Palazzo Comunale in piazza Dante e attorno si era radunata una folla desiderosa di festeggiare e ringraziare i liberatori.\nI soldati alleati, vedendo sempre di pi\u00f9 ingrossare la calca, iniziarono a chiedere ai cittadini di allontanarsi, dato il pericolo che poteva venire dalle batterie tedesche ancora collocate sul Monte Morello o sulle colline di Calenzano, ancora occupata (sarebbe stata liberata il 6).\nVerso le 17 una prima salva di granate cadde sull'abitato ma la mira era ancora imprecisa e le esplosioni caddero in una zona allora non edificata (\"campo di Verghina\"; dove oggi \u00e8 Piazza 8 marzo); i soldati statunitensi e i patrioti antifascisti locali sollecitarono ancora i campigiani ad allontanarsi ma subito dopo due granate caddero proprio sulla piazza, una a lato l'altra centro la porta d'ingresso del comune, centinaia di schegge andarono a colpire i cittadini ed i due mezzi blindati.\nNella tragica esplosione persero la vita dodici campigiani ed un soldato statunitense; si contarono inoltre molti feriti gravi, tra cui alcuni rimasti invalidi.\nLe vittime della tragedia furono:"}
{"id": "531369", "revid": "767487", "url": "https://it.wikipedia.org/wiki?curid=531369", "title": "Villars-le-Terroir", "text": "Villars-le-Terroir (toponimo francese) \u00e8 un comune svizzero di 1\u00a0066 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "531370", "revid": "110157", "url": "https://it.wikipedia.org/wiki?curid=531370", "title": "Italia Oggi", "text": "Italia Oggi \u00e8 un quotidiano economico, giuridico e politico.\nStoria.\nLa testata \u00e8 stata fondata da Francesco Zuzic e Pietro Angeli, fondatori ed amministratori di Ipsoa, gi\u00e0 presente sul mercato italiano come casa editrice nel settore dell'editoria tecnica (economia e fisco, in prevalenza). La sede \u00e8 a Milano in via Marco Burigozzo. Il quotidiano \u00e8 fatto da un'ottantina di giornalisti (tra cui Livio Sposito, Bruno Costi, Mario Margiocco e Gegia Celotti come responsabile del progetto grafico); la raccolta della pubblicit\u00e0 \u00e8 affidata alla concessionaria Publikompass. Sotto la direzione di Marco Borsa, e Alberto Mazzuca condirettore, il primo numero esce il 19 novembre 1986.\nGrazie alle intese con l'americano \"Wall Street Journal\" e l'inglese \"The Independent\", il quotidiano poteva utilizzare i loro articoli. La foliazione, ripresa dall'americana \"Usa Today\", era innovativa in Italia: il giornale era formato da quattro dorsi: economia italiana ed estera nei primi due, norme e tributi nel terzo, finanza nel quarto. \"Italia Oggi\" si rivolgeva al mondo dei professionisti (avvocati, commercialisti, ragionieri), utilizzando la specializzazione in questo campo dell'Ipsoa, e al mondo del risparmio, cavalcando la recente nascita dei fondi comuni di investimento. Sulla falsariga del \"Wall Street Journal\", l'articolo di apertura in prima pagina proseguiva all'interno del giornale. Ma la stampa in quattro dorsi separati richiese un impianto tipografico speciale e una distribuzione diretta. I costi salirono e nemmeno un anno dopo sorsero problemi di liquidit\u00e0. \nIl quotidiano sospese le pubblicazioni dal 28 giugno al 6 agosto 1991. Durante questo periodo la sede venne trasferita presso il nuovo proprietario, Class Editori, succeduto al Gruppo Ferruzzi, entrato in crisi per le indagini di Mani pulite sullo scandalo Enimont. Inizi\u00f2 una coabitazione con \"MF Milano Finanza\", l'altro quotidiano della nuova casa editrice. La nuova gestione si pose come obiettivo una diffusione di 27.000 copie e affid\u00f2 la direzione a Pierluigi Magnaschi, che si trov\u00f2, cos\u00ec, ad sommare questa carica a quella di direttore di \"MF Milano Finanza\".\nDiffusione.\nDati Ads - Accertamenti Diffusione Stampa"}
{"id": "531374", "revid": "110236", "url": "https://it.wikipedia.org/wiki?curid=531374", "title": "James Masters", "text": ""}
{"id": "531376", "revid": "228587", "url": "https://it.wikipedia.org/wiki?curid=531376", "title": "Ponte ologrammi", "text": "Il ponte ologrammi o sala ologrammi (\"Simulatore Ambientale Olografico\", nell'originale inglese \"holodeck\") \u00e8 una tecnologia fantascientifica presente nell'universo di \"Star Trek\". Esso permette di ricreare scene molto realistiche con l'aiuto di una combinazione di campi di forza, replicazione della materia, sistemi di proiezione olografica e tecniche di riproduzione sonora molto sofisticate.\nSebbene vi fossero dei riferimenti gi\u00e0 nella serie animata, questa tecnologia viene introdotta ufficialmente nella serie televisiva ', nella quale \u00e8 chiamata (nella traduzione italiana) \"ponte ologrammi\", in quanto occupa parte di uno dei ponti della nave stellare Enterprise; nella successiva serie ', ambientata in una stazione spaziale, sono invece presenti pi\u00f9 \"sale ologrammi\", gestite dal barista ferengi Quark.\nNell'universo di Star Trek la tecnologia olografica appare utilizzata soprattutto dal personale della Federazione per scopi ricreativi, scientifici e didattici. Costituisce un espediente narrativo per molte storie: per quanto tale tecnologia sia considerata in genere molto sicura, nelle serie di Star Trek accadono numerosi incidenti nel ponte ologrammi; ad esempio, nell'episodio ' di ' un'avanzata simulazione olografica del professor Moriarty (il geniale arcinemico di Sherlock Holmes) diventa senziente ed assume il controllo dell'astronave, prendendone in ostaggio l'equipaggio. Altri esempi sul funzionamento del ponte ologrammi si possono trovare negli epiosodi di \"\" come The Killing Game parte 1-2, Fair Haven, la Sposa di Chaotica e tanti altri.\nPonte Ologrammi nella realt\u00e0.\nLa tecnologia del ponte ologrammi ha colpito l'immaginazione di molti ricercatori seri che si sono posti il problema di stabilire se la suddetta tecnologia potesse essere tradotta in realt\u00e0, per cui a questo punto parlando di ponte ologrammi o di \"holodeck interface\" \u00e8 indispensabile chiarire se si faccia riferimento alla tecnologia cos\u00ec come \u00e8 stata immaginata nella finzione cinematografica oppure ai tentativi di sviluppare dei dispositivi reali ispirati a quelli presentati nei film di Star Trek come ad esempio il dispositivo Microsoft HoloLens.\nUtilizzo.\nIl ponte o sala ologrammi utilizza principalmente due sottosistemi: quello della generazione di immagini olografiche, che crea fondali realistici, e quello della conversione della materia, che crea oggetti realistici partendo dalle scorte di materia grezza della nave. In circostanze normali il partecipante ad una simulazione in una sala ologrammi non dovrebbe essere in grado di distinguere un oggetto reale da uno simulato. Nel ponte ologrammi \u00e8 possibile generare l'illusione di paesaggi molto grandi, con scenari potenzialmente infiniti, nei quali l'utilizzatore ha l'impressione di potersi muovere liberamente.\nUna sala ologrammi \u00e8 anche in grado di generare delle riproduzioni di forme di vita notevolmente fedeli, composte di materia solida creata attraverso replicatori basati sulla tecnologia del teletrasporto e manipolate da raggi traenti ad alta precisione gestiti dal computer della sala. Il risultato \u00e8 una marionetta estremamente realistica che presenta un comportamento molto simile ad un essere vivente, il cui limite \u00e8 unicamente quello del software di gestione. Va da s\u00e9 che il sistema non \u00e8 in grado di riprodurre fisicamente la materia vivente, ma solo di simularla.\nGli oggetti creati dal sistema di visualizzazione sono pure immagini olografiche e non possono essere quindi rimossi dall'ambiente di simulazione (pena la smaterializzazione dell'ologramma); gli oggetti creati dal replicatore possono invece essere rimossi dall'ambiente di simulazione, anche se al di fuori di questo non sono pi\u00f9 sottoposti al controllo del computer.\nTecnologia nella finzione cinematografica.\nIl componente basilare su cui si basa una sala ologrammi \u00e8 l'OHD (\"Omnidirectional Holo Diode\", olodiodo omnidirezionale), che incorpora in s\u00e9 due tipi di dispositivi miniaturizzati che proiettano una gran variet\u00e0 di tipi di campi di forza. La densit\u00e0 degli OHD (del diametro di 0,01 millimetri) \u00e8 di 400 per centimetro quadrato, poco meno della matrice di visualizzazione attiva di un pannello di visualizzazione multistrato; gli OHD sono alimentati da impulsi di elettroplasma standard di media potenza.\nTutte le sei facce interne della sala ologrammi sono ricoperte di OHD, disposti in pannelli quadrati di 61 centimetri di lato. La superficie tipica della parete di una sala ologrammi comprende dodici strati di sotto-elaborazione, per uno spessore totale di 3,5 millimetri, interconnessi con un sistema di raffreddamento leggero dello spessore di 304 millimetri. Il sistema primario di sotto-elaborazione e di emissione \u00e8 composto principalmente da keiyiurio, animidio di silicio e DiBe\u00b2Cu 732 superconduttore. Ogni elemento riceve i dati attraverso un sistema simile all'ODN dei pannelli di visualizzazione (LCARDS).\nLa sezione ottica di un OHD emette un'immagine completa dell'ambiente circostante. La persona dentro una sala ologrammi percepisce una piccola porzione delle immagini emesse da ogni OHD, come una sorta di occhio composito di mosca al contrario; appena la persona si muove all'interno della simulazione, cambia la porzione di OHD in vista e l'immagine percepita cambia di conseguenza. Ogni OHD non emette onde elettromagnetiche visibili, ma degli schemi di interferenza polarizzati: l'immagine viene ricostruita quando gli schemi di interferenza si incontrano sulla retina.\nOgni OHD \u00e8 in grado di emettere un campo di forza ad alta precisione in ogni direzione in modo da fornire anche una sensazione tattile degli oggetti generati. Il limite degli oggetti \u00e8 dato dal limite di elaborazione del computer che gestisce una sala o ponte ologrammi; possono essere creati tanto oggetti reali come un albero quanto oggetti immaginari come una bottiglia di Klein. Altri stimoli sensoriali come i suoni, profumi e gusti vengono simulati con sistemi convenzionali (emettitori sonori o atomizzatori) oppure vengono creati direttamente dal replicatore degli oggetti simulati.\nEsistono delle versioni ridotte degli holodeck, chiamate \"holosuite\", che sono generalmente pi\u00f9 piccole e meno complesse.\nIl programma di gestione della sala ologrammi ha dei sistemi di controllo, disabilitabili, che evitano al partecipante di ricreare situazioni troppo pericolose. Per disattivare i protocolli di sicurezza \u00e8 necessaria l'autorizzazione vocale di due ufficiali superiori. \u00c8 vietato riprodurre in un programma per un holodeck personaggi viventi senza il loro preventivo permesso.\nSe l'energia del ponte ologrammi viene disattivata, si perdono solamente i personaggi olografici.\n\u00c8 possibile seguire un programma olografico senza prenderne parte attivando l'\u00abobjective mode\u00bb."}
{"id": "531378", "revid": "289247", "url": "https://it.wikipedia.org/wiki?curid=531378", "title": "Film documentario", "text": ""}
{"id": "531379", "revid": "92689", "url": "https://it.wikipedia.org/wiki?curid=531379", "title": "Northwestern University", "text": "La Northwestern University \u00e8 una delle universit\u00e0 pi\u00f9 famose e pi\u00f9 prestigiose degli Stati Uniti, con sede a Evanston e Chicago nello Stato dell'Illinois. Fu fondata nel 1851 durante la presidenza di Millard Fillmore.\nIl campus principale della Northwestern \u00e8 di circa 97 ettari, ubicato a Evanston, sul lago Michigan. Diverse scuole professionali della Northwestern si trovano a Chicago, su un campus di 10,1 ettari vicino al Magnificent Mile. Nel 2005, le propriet\u00e0 della Northwestern assommavano a circa 4,92 miliardi di dollari.\nL'universit\u00e0 accoglie circa 21.000 studenti a tempo pieno, e impiega circa 7.100 fra professori e altri impiegati.\nIl giornale studentesco della Northwestern \u00e8 \"The Daily Northwestern,\" la stazione radio studentesca \u00e8 la WNUR, mentre la televisione studentesca \u00e8 NNN. L'universit\u00e0 fa parte della Big Ten Conference per l'atletica. I colori ufficiali della scuola sono viola e bianco."}
{"id": "531380", "revid": "767487", "url": "https://it.wikipedia.org/wiki?curid=531380", "title": "Universit\u00e0 Northwestern", "text": ""}
{"id": "531381", "revid": "1610933", "url": "https://it.wikipedia.org/wiki?curid=531381", "title": "Elefante indiano", "text": ""}
{"id": "531383", "revid": "73560", "url": "https://it.wikipedia.org/wiki?curid=531383", "title": "Holodeck", "text": ""}
{"id": "531384", "revid": "73560", "url": "https://it.wikipedia.org/wiki?curid=531384", "title": "FreeNode", "text": ""}
{"id": "531387", "revid": "583847", "url": "https://it.wikipedia.org/wiki?curid=531387", "title": "Lamb of God", "text": "I Lamb of God (a volte abbreviato in LOG) sono un gruppo musicale death/groove metal statunitense, tra i maggiori esponenti della New wave of American heavy metal, formatosi nel 1990 a Richmond, in Virginia.\nStoria del gruppo.\nI Burn the Priest.\nLe origini della \"band\" risalgono al 1990, quando il batterista Chris Adler, il chitarrista Mark Morton e il bassista John Campbell erano compagni nella stessa universit\u00e0 e formarono i Burn the Priest. Dopo la conclusione degli studi, Morton si sposta a Chicago per aspirazioni personali, ma il gruppo continua ad esistere e a realizzare demo.\nSubentra un altro chitarrista, Abe Spear e successivamente anche il cantante Randy Blythe. Trovato un contratto discografico con la Legion Records, la formazione incide e pubblica il primo album in studio, intitolato \"Burn the Priest\". Spear abbandona la \"band\" e al suo posto subentra il fratello di Chris Adler, Willie Adler. Dopo l'uscita del primo album, i Burn the Priest pubblicano due \"split\", prima di cambiare il proprio nome nel definitivo Lamb of God, scelto per sviare i sospetti di satanismo di cui era stato accusato il gruppo. Gi\u00e0 allora erano ricordati per la loro precedente carriera e per il nuovo nome a tinte blasfeme, e molte delle loro esibizioni erano boicottate specialmente dalle associazioni cristiane ed etiche statunitensi.\nCambio di nome, \"New American Gospel\".\nDopo il cambio di nome, la \"band\" inizia la scalata al successo e firma un contratto con la Prosthetic Records. Nel 2000 esce \"New American Gospel\". L'album rimane per la \"band\" un ottimo esordio, con la presenza di pezzi importanti per i Lamb come \"Black Label\" e \"Pariah\". Il \"sound\" \u00e8 ancora impregnato di sonorit\u00e0 tipiche del \"metalcore\", molto primitivo ma sicuramente innovativo per l'inizio del nuovo millennio.\nGrazie al disco, i Lamb of God hanno modo di farsi conoscere con una lunga \"tourn\u00e9e\" di due anni, riscuotendo un accettabile consenso negli spettatori, partecipando da co-\"headliner\" nei Festival Open Air Metal.\nEvoluzione e successo commerciale.\nNel 2003 \u00e8 stata la volta di \"As the Palaces Burn\", che riconferma il successo del gruppo grazie ai premi assegnati da \"magazine\" come \"Revolver Magazine\" e \"Metal Hammer\". L'album si apre con un urlo bestiale del cantante nella canzone \"Ruin\", uno dei pezzi pi\u00f9 gettonati del quintetto, seguito poi da brani come \"11th Hour\" (di cui fu girato anche un videoclip), l'omonimo \"As the Palaces Burn\" e \"Vigil\". L'album \u00e8 ancora oggi considerato un misto di thrash metal e hardcore punk, con forti influssi death metal. Rimane uno dei capisaldi del genere \"groove\", e una delle poche pubblicazioni ad aver combinato moltissime correnti musicali, in base agli stili di ciascuno strumentista. Dopo quest'album, la \"band\" va in \"tour\" per un anno intero preparando anche il prossimo album.\nIl combo statunitense torna \"on the road\" con un tour da \"headliner\" prima di firmare un contratto con la Epic Records. Nell'autunno del 2003 i Lamb of God sono co-\"headliner\" all\"'MTV's Headbanger's Ball Tour\" e sono pronti per dare vita all'album successivo, \"Ashes of the Wake\"; nel frattempo esce il loro primo DVD, \"Terror and Hubris\", che raccoglie 2 video, \"Ruin\" e \"Black Label\", diverse \"performance live\" della band e varie riprese del \"backstage:\" il disco riscuote un ottimo successo, posizionandosi al numero 32 della Billboard Music DVD Charts.\nDopo aver registrato tre album per etichette indipendenti, utilizzando tutto il tempo desiderato, i Lamb of God si ritrovano a registrare in 5 mesi il nuovo album, ma questo non intacca per nulla l'alto livello qualitativo del gruppo; ne esce un album che corona 10 anni di sacrifici e che comprende pezzi di altissimo livello come \"Laid To Rest\", \"Hourglass\" e l'omonima \"Ashes of the Wake\". Comincia il \"tour\" di supporto ad \"Ashes of the Wake\" e il combo suona nel \"second stage\" dell'Ozzfest 2004 e appare, anche se sotto forma di demo, nell'Ozzfest 2004 Sampler.\nCome si sentir\u00e0 spesso dire (anche da loro stessi), i Lamb of God non suonano il classico heavy metal composto da strofa/ritornello/strofa/ritornello/solo/outro; le canzoni sono caratterizzate da frequenti parti progressive e strutture particolari. La dimostrazione sta nelle particolari e artificiose strutture musicali create nelle loro canzoni, specie in \"Ashes of the Wake\".\n\"Sacrament\".\nIl 29 agosto 2005 la \"band\" presenta il nuovo DVD, \"Killadelphia\", che testimonia l'ultimo \"tour\", di supporto ad \"Ashes of the Wake\". Il disco contiene la performance di Filadelfia al Trocad\u00e9ro nell'ottobre 2004 e inoltre contiene 3 video, commenti da parte del gruppo e diverse scene dal \"backstage\". Nello stesso anno compaiono anche nel documentario \"\".\nIl 22 maggio del 2006 la Epic Records pubblica \"Sacrament\", quinto album della \"band\" disponibile anche in un'edizione limitata che comprende anche un DVD contenente 90 minuti di \"dietro le quinte\" e in una \"premium\" che contiene in una \"pen-drive\" le tracce separate di voce, basso, chitarre e batteria. Quest'album, insieme al precedente, \u00e8 considerato all'oggi uno dei maggiori successi della \"band\", con la presenza di pezzi estremi e sempre riproposti in sede \"live\" come \"Redneck\", \"Walk with Me in Hell\", \"Again We Rise\" e \"Descending\", per citare solo le pi\u00f9 conosciute. Le strutture di questo lavoro coronano tutto il sapere musicale dei Lamb of God. Lo stesso Randy Blythe dichiar\u00f2 di essersi spinto fino al vomito e all'emicrania per registrare le parti vocali. In seguito parteciperanno all'Unholy Alliance Tour, un \"tour\" mondiale organizzato dagli Slayer in compagnia anche di Children of Bodom, Mastodon (sostituiti dagli In Flames nella parte europea del tour) e Thine Eyes Bleed.\nIl 1\u00ba luglio 2008 la \"band\" pubblica il doppio DVD intitolato \"Walk with Me in Hell\", un documentario sulla vita della \"band\" durante il \"tour\" di promozione a \"Sacrament\" nel 2007.\nLa svolta con \"Wrath\".\nNel settembre 2009 la \"band\" pubblica \"Wrath\", di cui sono state concesse numerose interviste e fatti molti commenti prima e dopo l'uscita del prodotto. L'album, secondo quanto dichiarato, presenta sonorit\u00e0 \"groove metal\" e \"thrash metal\" di stampo pi\u00f9 moderno sempre pi\u00f9 evidenti e rappresenta un ottimo lavoro per il quintetto statunitense, sebbene non abbia eguagliato il successo di alcuni album precedenti. L'album, a detta di molti, \u00e8 stato un \"pugno in faccia\", data la saturazione del suono, le sonorit\u00e0 fresche e potenti, i ritmi pi\u00f9 puliti e veloci. Inoltre, questo prodotto segna il cambiamento di etichetta, dalla Epic Records alla Roadrunner. L'album \u00e8 disponibile anche in una \"premium edition\" dove si possono ascoltare separatamente le parti di basso e batteria e dove vi sono anche due tracce bonus in pi\u00f9: \"We Die Alone\" e \"Shoulder of Your God\".\n\"Resolution\" e l'arresto di Blythe.\nA febbraio 2011 esce \"Hit The Wall\", singolo prodotto per un'azienda di videogames. Il 24 gennaio 2012 esce il loro ultimo album, \"Resolution\", che corona tutti gli anni di gavetta e sacrifici della \"band\". L'album ha ricevuto riscontri positivi nelle riviste del genere e nei \"fan\" sempre pi\u00f9 numerosi del quintetto, proponendosi come uno dei prodotti pi\u00f9 freschi nel campo Metal del 2012. Con quest'ultimo album, i Lamb of God hanno unito tutti gli elementi che li contraddistinguevano, come il \"thrash metal\", il \"punk\", il \"death metal\", lo \"sludge\" e il \"groove\" e anche parti orchestrali e \"southern\". \u00c8 stato pubblicato in rete anche il video ufficiale della canzone \"Ghost Walking\", con una grafica da film-cartone animato, che rimanda ad uno scenario di servizi segreti e omicidi di Stato.\nIl 27 giugno 2012 Blythe viene arrestato a Praga a causa della morte di un ragazzo (deceduto per emorragia cerebrale) durante un concerto del gruppo nel maggio 2010, vicenda secondo la giustizia conseguente a una spinta del cantante in seguito ai tre tentativi del \"fan\" diciannovenne di abbracciarlo. Al primo e secondo tentativo, \u00e8 stato scaraventato dal palco dal \"security service\", mentre la terza volta \u00e8 stato il cantante a scrollarselo di dosso, temendo per la propria incolumit\u00e0. Nonostante tutto, nessun mandato in Repubblica Ceca, n\u00e9 richiesta di estradizione in America furono mai presentate ai legali della \"band\". Appena sceso dall'aereo, il cantante \u00e8 stato fermato dalla polizia ceca ed \u00e8 stato portato in carcere in attesa di un processo e di una sentenza in merito. In un'intervista ha dichiarato di tenere un diario sulla sua esperienza in carcere, riguardo alla vicenda e di conversare con il suo compagno di cella, volendone imparare anche la lingua (il detenuto viene dalla Mongolia). Come sostegno esterno alla \"band\" per Randy, \u00e8 stato creato un \"blog\", \"FreeRandyBlythe\", uno spazio dove sostenere il cantante nelle spese legali e con dei commenti di incoraggiamento. Alcuni musicisti che si sono espressi sull'argomento sono stati Mike Portnoy, Cristina Scabbia, Slash, Paolo Gregoletto e Sebastian Bach. Il cantante \u00e8 stato scarcerato, infine, il 6 agosto 2012, pagando complessivamente 370000$ di cauzione, e ha fatto ritorno in America in aereo.\nIn seguito, ha scritto una lettera ufficiale ai \"fan\" e alle autorit\u00e0, dove si dichiara pienamente disposto a tornare a Praga qualora fosse necessario e affrontare completamente il processo, essendosi dichiarato innocente e fiducioso nella giustizia; ha inoltre espresso la sua vicinanza ai genitori del ragazzo morto, vicenda che ha toccato nel 2000 anche Blythe (che perse una figlia). Al momento Blythe risiede a Richmond e ha ripreso l'attivit\u00e0 della \"band\" in giro per il mondo, specie per recuperare il denaro delle spese legali.\nPer quanto riguarda il lato musicale e commerciale del gruppo, \u00e8 stata annunciata, via YouTube, l'uscita nel 2013 del DVD \"As the Palaces Burn\", contenente filmati di vari \"meet and greet\" con i fan, concerti, il loro rapporto con il pubblico e, da come traspare nel \"trailer\", anche delle riflessioni sulla condizione dei paesi dell'America Latina e delle parti pi\u00f9 disagiate del mondo.\n\"VII: Sturm und Drang\".\nNonostante alcuni annunci del gruppo, nei quali veniva spiegata la loro intenzione di registrare l'ottavo album in studio nel 2014, con l'intenzione di completarlo al termine dell'anno, Chris Adler ha spiegato, nel corso di un'intervista concessa a \"The Virginian-Pilot\" che oltre alle ingenti spese legali che la \"band\" ha incontrato nel processo di Blythe, l'inattivit\u00e0 del gruppo durante il processo ha comportato l'assenza di nuove entrate, che alla fine hanno esaurito i loro fondi.\nIl 26 gennaio 2014 Blythe ha rivelato attraverso Instagram di prendersi una lunga pausa dai Lamb of God, a causa dello stress accumulato tra la \"tourn\u00e9e\" di \"Resolution\" e il processo a Praga. La \"band\" stessa ha confermato la pausa, spiegando tuttavia di fare qualche apparizione in alcuni festival.\nNel mese di settembre Blythe ha rivelato la pubblicazione dell'ottavo album dei Lamb of God per gli inizi del 2015 e che avrebbe presentato testi da lui scritti durante la sua carcerazione. Intitolato \"\", il disco \u00e8 stato infine pubblicato nel luglio 2015, anticipato dai singoli \"Still Echoes\" e \"512\".\nIntorno allo stesso periodo, Chris Adler \u00e8 entrato a far parte dei Megadeth, con i quali ha realizzato l'album \"Dystopia\" nel 2016. Adler ha in seguito abbandonato il gruppo pochi mesi pi\u00f9 tardi per concentrarsi con i Lamb of God.\nIl 14 novembre 2016 il gruppo ha pubblicato l'EP \"The Duke\", contenente due inediti composti durante le sessioni di \"VII: Sturm und Drang\" e tre brani eseguiti dal vivo. Il brano omonimo \u00e8 stato dedicato a un \"fan\" e amico di Randy Blythe, Wayne Ford, scomparso dopo una battaglia di cinque anni contro la leucemia.\nPausa e \"Legion: XX\".\nIl 4 aprile 2017 Blythe ha rivelato che per i Lamb of God era giunta l'ora di \u00abandare realmente in pausa\u00bb una volta terminato il \"tour\" estivo nell'America del Nord. Anche il chitarrista Mark Morton ha confermato, aggiungendo tuttavia che il gruppo avrebbe continuato a realizzare musica\nAgli inizi del 2018 i Lamb of God sono stati annunciati tra i gruppi di supporto del \"Farewell Tour\" degli Slayer, insieme a Anthrax, Behemoth e Testament. Nel mese di marzo il gruppo ha rivelato la pubblicazione dell'album di \"cover\" \"\" per il 18 maggio sotto il nome originario di Burn the Priest. Si tratta della prima pubblicazione sotto questo nome dai tempi dell'omonimo album del 1999.\nStile musicale.\nLo stile della \"band\" \u00e8 facilmente accostabile al groove metal con influenze thrash metal, death metal, metalcore, hardcore punk e in alcuni casi anche sludge metal. Secondo il chitarrista Willie Adler, i Lamb of God sono una \"thrash metal band\", invece secondo il bassista John Campbell sarebbero una band punk che suona heavy metal. Il bassista ha dichiarato comunque che la maggior parte del loro stile compositivo proviene da gruppi come Slayer, Pantera, Megadeth, Overkill, Metallica e che c'\u00e8 un elemento blues nei loro pezzi da non sottovalutare. I brani alternano parti veloci a parti lente, con un frequente utilizzo del \"palm-muting\" e di tempi dispari. Le tematiche sono varie: si va dalla politica al capitalismo, dalla storia degli Stati Uniti d'America alla guerra, religione e molto altro."}
{"id": "531396", "revid": "2219808", "url": "https://it.wikipedia.org/wiki?curid=531396", "title": "Belvedere (Siracusa)", "text": "Belvedere (in dialetto siracusano \"Bedduviriri\") \u00e8 una frazione di Siracusa situata a circa 7 km a ovest della citt\u00e0 sulla parte pi\u00f9 elevata dell'altopiano siracusano. Fino al 2018 \u00e8 stata anche una circoscrizione comunale.\nChiamato cos\u00ec per il bel vedere di Siracusa godibile dalla sua altura (tanto che a volte viene chiamato per completezza Belvedere di Siracusa), da cui \u00e8 possibile vedere il panorama di buona parte del comprensorio, vi abitano circa 7.000 persone dette \"belvederesi\", e la popolazione \u00e8 in costante crescita in seguito alla recente edificazione nell'area a nord della frazione di vari negozi e grandi magazzini che hanno contribuito a formare il cosiddetto \"parco commerciale Belvedere\", il quale per\u00f2 ricade nel territorio di Melilli.\nStoria.\nL'antico borgo agricolo venne fondato nel 1626 da , il quale possedeva una villa nella sottostante Tremilia.\nSulla parte pi\u00f9 elevata della collina a 147 metri slm, nel XVII secolo la Regia Marina Militare install\u00f2 un posto di segnalazione con bandiere e luci per collegare i porti di Augusta e Siracusa, utilizzato anche nel secondo conflitto mondiale e che, proprio per queste caratteristiche luci, successivamente venne definito nella parlata locale come \"u sem\u00e0furu\" (= il semaforo). In effetti la viuzza che collega la parte bassa della frazione con questa altura (a sua volta chiamata in siciliano \"u pitollu\", in riferimento all'altezza e ampiezza del luogo) \u00e8 chiamata proprio via Semaforo. In diversi hanno avanzato l'ipotesi che il nome Eurialo (dato poi al castello sito all'entrata dell'Epipoli) sia stato dato prima a questo colle dove \u00e8 collocato il semaforo; poi vista la somiglianza geografica riguardo all'altitudine, \u00e8 stato ribattezzato cos\u00ec anche lo sperone dove sorge la fortezza greca.\nNel corso degli anni duemila \u00e8 sorto un comitato cittadino che propugna l'autonomia amministrativa, analogamente a quanto chiesto anche da Cassibile. Molto \u00e8 stato fatto in passato, tanto che il suo possibile \"innalzamento\" a comune fin\u00ec sulla Gazzetta Ufficiale, ma tutta la questione fu chiusa forse per volere dell'ex Provincia di Siracusa che non approvava l'autonomia delle due frazioni aretusee. \nBelvedere dispone inoltre di un cimitero, vicino al cosiddetto \"Monte\", da un certo momento in poi nella seconda met\u00e0 dell'Ottocento mai pi\u00f9 utilizzato e abbandonato a se stesso a causa di allagamenti che si venivano a creare durante le piogge. Sempre sul Monte, durante il periodo natalizio si svolge il presepe vivente. In epoca pi\u00f9 recente, nella parte sottostante \u00e8 sorto il villaggio Santa Lucia. \nLa frazione.\nMonumenti e luoghi di interesse.\nIl castello Eurialo, monumento principale della frazione, venne fatto innalzare da Dionisio I sul punto di convergenza delle due grandi muraglie che chiudevano la terrazza di Epipoli, a difesa di una strada che metteva Siracusa in comunicazione coi suoi campi e con l'interno. L'opera serviva a proteggere i rifornimenti e come base di difesa contro l'assedio. \u00c8 l'unica opera militare del periodo greco rimasta.\n\u00c8 da menzionare anche l'Ostello della Giovent\u00f9, fino a qualche tempo fa importante luogo d'alloggio per i turisti. Oggi esso \u00e8 stato sostituito da un luogo adibito ad ospitare attivit\u00e0 d'interesse pubblico, ma dalla sua inaugurazione avvenuta a fine 2015 non \u00e8 ancora stato aperto.\nA Belvedere \u00e8 presente una parrocchia con le sue due chiese del XVIII secolo, la \"Chiesa S.Maria della Consolazione\" e la \"Chiesa di S. Maria del Paradiso o di S. Sebastiano\", punto di riferimento della comunit\u00e0 della frazione.\nLa Torre Semaforo di Belvedere, luogo di indubbia valenza storica e dal quale \u00e8 possibile ammirare un'ampia veduta della citt\u00e0 di Siracusa.\nSport.\nA Belvedere ci sono storicamente due societ\u00e0 calcistiche: l'Associazione Sportiva Dilettantistica Belvedere-Citt\u00e0 Giardino (in rappresentanza anche della vicina Citt\u00e0 Giardino), fondata nel 1965 e fusasi nel 2016 con il Real Siracusa e diventata Real Siracusa Belvedere con colori prima biancazzurri (l'azzurro \u00e8 stato il colore storico del Belvedere) e poi biancorossi, con sede e campo di gioco a Siracusa (stadio Nicola De Simone) e militante nel campionato di Eccellenza siciliana; e il Real Belvedere, fondato nel 2011 con colori giallobl\u00f9, che gioca nel girone siracusano di terza categoria. Il campo di calcio Simoncini \u00e8 l'unico impianto sportivo di Belvedere. "}
{"id": "531397", "revid": "1372005", "url": "https://it.wikipedia.org/wiki?curid=531397", "title": "Otto Fritz Meyerhof", "text": "Nato in una famiglia benestante (il padre era un mercante ebreo che si trasfer\u00ec poco dopo la sua nascita a Berlino), all'et\u00e0 di 16 anni contrasse una patologia ai reni che lo costrinse a letto. Tale periodo di inattivit\u00e0 forzata ebbe una grande influenza su di lui che si dedic\u00f2 alla lettura, allo studio e all'arte. In seguito si immatricol\u00f2 presso la locale facolt\u00e0 di medicina. Continu\u00f2 i propri studi a Friburgo, Strasburgo e Heidelberg. Si laure\u00f2 nel 1909 con una tesi in psichiatria e si dedic\u00f2 a psicologia e filosofia pubblicando due lavori: \"Beitr\u00e4ge zur psychologischen Theorie der Geistesst\u00f6rungen\" (Contributo alla teoria psicologica dei disturbi mentali) e \"Goethes Methoden der Naturforschung\" (Sul metodo Goethiano di ricerca scientifica).\nAd Heidelberg, conobbe Hedwig Schallenberg, che in seguito divenne sua moglie. Ebbero tre figli, una femmina e due maschi. Fu sempre ad Heidelberg che conobbe Otto Heinrich Warburg che lo influenz\u00f2 con la propria passione per la fisiologia, la biochimica e in particolare per la fisiologia cellulare.\nNel 1922 venne insignito del premio Nobel, che condivise con Archibald Vivian Hill, per la propria scoperta dell'esistenza di una relazione determinata fra consumo di ossigeno e metabolismo dell'acido lattico nel tessuto muscolare ovvero sulla glicolisi, detta anche via d'Embden-Meyerhof-Parnas.\nNel 1938, a causa del nazismo fu costretto a emigrare a Parigi e nel 1940 si trasfer\u00ec negli Stati Uniti ove divenne professore di Chimica Fisiologica alla Universit\u00e0 della Pennsylvania.\nNel 1944 ebbe un primo attacco di cuore; nel 1951 un secondo infarto mise fine alla sua vita."}
{"id": "531400", "revid": "376555", "url": "https://it.wikipedia.org/wiki?curid=531400", "title": "Gay Divorce", "text": "Gay Divorce \u00e8 un musical composto da Cole Porter con libretto di Dwight Taylor.\nIl musical.\nLa commedia debutt\u00f2 il 29 novembre 1932 a Broadway all'Ethel Barrymore Theatre passando dal 16 gennaio 1933 allo Shubert Theatre dove chiuse il 1\u00ba luglio 1933 dopo 248 repliche. La regia dello spettacolo fu affidata a Howard Lindsay. Fra gli interpreti originali c'erano Fred Astaire, Claire Luce, Luella Gear, Erik Rhodes ed Eric Blore. Fra le canzoni pi\u00f9 popolari di questa produzione, \"Night and Day\" e \"After You, Who\". Dal 2 novembre 1933 and\u00f2 in scena al Palace Theatre di Londra con Astaire, Luce, Rhodes e Blore, arrivando a 180 recite.\nNel 1934 la RKO produsse una versione cinematografica dello show. Il titolo fu modificato da \"Gay Divorce\" (\"Il divorzio spensierato\" in inglese) a \"The Gay Divorcee\" (\"La divorziata spensierata\" in inglese). In Italia il film fu distribuito con il titolo \"Cerco il mio amore\".\nTrama.\nDurante un viaggio all'estero, lo scrittore statunitense Guy Holden si innamora di una bellissima e misteriosa ragazza di nome Mimi.\nNumeri musicali.\nNumeri musicali eliminati durante il rodaggio dello show o subito dopo il debutto a New York"}
{"id": "531401", "revid": "339392", "url": "https://it.wikipedia.org/wiki?curid=531401", "title": "Associazione Sportiva Cosenza Football Club", "text": ""}
{"id": "531403", "revid": "267046", "url": "https://it.wikipedia.org/wiki?curid=531403", "title": "Lingua malese", "text": "La lingua malese (in malese \"Bahasa Melayu\", in jawi: \u0628\u0647\u0627\u0633 \u0645\u0644\u0627\u064a\u0648) \u00e8 una lingua austronesiana parlata dal popolo malese che risiede nella penisola malese, nel sud della Thailandia, nelle Filippine, a Singapore, nella parte orientale e centrale di Sumatra, nelle isole Riau e in parti della costa del Borneo.\n\u00c8 la lingua ufficiale della Malaysia, del Brunei e di Singapore. \u00c8 molto simile alla lingua indonesiana, conosciuta localmente come \"Bahasa Indonesia\", la lingua ufficiale dell'Indonesia. In Malaysia, la lingua \u00e8 ufficialmente conosciuta come \"Bahasa Malaysia\", che si traduce come \"lingua malaysiana\". Il termine, che fu introdotto dal National Language Act del 1967, fu predominante fino agli anni '90, quando la maggior parte delle accademie e dei governi ufficiali tornarono a \"Bahasa Melayu\", che \u00e8 usato nella versione malese della Costituzione Federale della Malaysia. Secondo l'articolo 152 di tale costituzione, il \"Bahasa Melayu\" \u00e8 la lingua ufficiale della Malaysia.\nL'Indonesia ha adottato una forma di malese come sua lingua ufficiale dalla sua indipendenza, chiamandola \"Bahasa Indonesia\" (lingua indonesiana) e, nonostante esista un ampio grado di mutua intelligibilit\u00e0 con il malaysiano, l'indonesiano se ne differenzia molto. A Singapore e nel Brunei viene chiamato semplicemente malese o \"Bahasa Melayu\". Il \"Bahasa Melayu\" \u00e8 specificato come lingua ufficiale del Brunei dalla sua Costituzione del 1959.\nTuttavia, molti dialetti malesi non sono cos\u00ec mutuamente intelligibili: per esempio la pronuncia Kelantanese \u00e8 difficile da capire perfino per alcuni malesi, mentre la lingua indonesiana tende ad avere molte parole uniche in essa che sarebbero poco familiari agli altri che parlano malese.\nLa lingua parlata dai Peranakan (cinese stretto, ibrido del cinese dei coloni della Dinastia Ming e il malese locale) \u00e8 un patois di malese e dialetto cinese di Hokkien, il quale \u00e8 soprattutto parlato nelle colonie di Penang e Malacca.\nClassificazione e lingue correlate.\nIl malese \u00e8 membro della famiglia di lingue austronesiane che include lingue dal Sud-est asiatico e dall'Oceano Pacifico, con un piccolo numero in Asia. La lingua malgascia, un caso speciale parlato nell'isola del Madagascar nell'Oceano Indiano, \u00e8 un membro di questa famiglia linguistica.\nIl malese appartiene al ramo della famiglia linguistica Malayo-Polinesiano, che include le lingue filippine e quella malgascia, le quali si suddividono ulteriormente nelle lingue del Borneo e delle Filippine e i linguaggi dei nuclei Malayo-Polinesiani, uno dei quali \u00e8 il malese. I parenti pi\u00f9 stretti del malese includono pertanto il giavanese, l'acehnese, il chamorro, la lingua gilbertese, il nauruano, l'hawaiiano, il m\u0101ori, il samoano, il tahitiano, il tongano e il tuvaluano.\nAnche se ogni lingua della famiglia non \u00e8 mutuamente intelligibile, le loro similitudini sono impressionanti. Molte radici rimangono virtualmente identiche dal loro antenato austronesiano. Molti vocaboli affini sono termini di parentela, salute, parti del corpo e animali comuni. I numeri, specialmente, offrono molte similitudini.\nSistema di scrittura.\nIl malese viene normalmente scritto usando un alfabeto latino chiamato rumi, anche se esiste una scrittura araba modificata denominata jawi, ufficiale in Brunei. Si stanno attualmente facendo molti sforzi per preservare la scrittura jawi e ripristinarne l'uso tra i malesi in Malesia, e gli studenti che fanno esami di lingua malese in Malesia hanno la possibilit\u00e0 di rispondere alle domande scrivendo in jawi. L'alfabeto latino, tuttavia, \u00e8 ancora il tipo di scrittura pi\u00f9 usato in Malesia, sia per scopi ufficiali che informali.\nStoricamente, la lingua malese \u00e8 stata scritta con diversi tipi di alfabeti. Prima dell'introduzione di quello arabo nella regione malese, il malese era scritto usando il pallava, il kawi e l'alfabeto rencong. Il malese antico veniva scritto con gli alfabeti pallava e kawi, come risulta evidente da diverse pietre incise trovate della regione malese. A cominciare dall'era del regno dei Pasai e attraverso l'et\u00e0 d'oro del Sultanato del Malacca, il jawi ha gradualmente rimpiazzato questi alfabeti diventando il pi\u00f9 usato nella regione malese.\nDurante il periodo della colonizzazione occidentale, i portoghesi, gli olandesi e i britannici introdussero l'alfabeto latino e il suo uso da allora si \u00e8 espanso nella regione malese fino ad oggi.\nDiffusione.\nLa diffusione con cui il malese viene usato in questi paesi varia dipendentemente da circostanze storiche e culturali. Il bahasa melayu \u00e8 la lingua nazionale malese dall'articolo 152 della sua Costituzione, e divenne la sola lingua ufficiale nella Malesia Occidentale nel 1968 e nella Malesia Orientale gradualmente dal 1974. L'inglese continua, tuttavia, ad essere largamente usato in campi professionali e commerciali e nelle corti superiori. Altre minoranze linguistiche sono comunemente usate dalle tante minoranze etniche del paese. La situazione nel Brunei \u00e8 simile a quella della Malesia.\nA Singapore, il malese fu storicamente la \"lingua franca\" tra le persone di diverse etnie e nazionalit\u00e0. Nonostante sia stata dato ampio spazio all'inglese, il malese ritiene ancora lo stato di lingua nazionale e il suo inno nazionale, Majulah Singapura, \u00e8 interamente in malese.\nLa maggior parte dei residenti delle 5 province pi\u00f9 a sud della Thailandia \u2014 una regione che, in gran parte, era inclusa nell'antico regno malese chiamato Pattani \u2014 parla un dialetto malese chiamato yawi (da non confondersi con lo jawi), il quale \u00e8 simile al malese kelantanese, ma non ha alcun riconoscimento o stato ufficiale.\nA causa dei recenti contatti con le Filippine, le parole malesi \u2014 come \"dalam hati\" (simpatia), \"luwalhati\" (gloria), \"tengah hari\" (mezzod\u00ec), \"sedap\" (delizioso) \u2014 si sono evolute e sono state integrate nel tagalog e in altre lingue filippine.\nPer contrasto, l'indonesiano \u00e8 divenuto la \"lingua franca\" per le sue isole disparate e i suoi gruppi etnici, in parte perch\u00e9 il linguaggio dei colonizzatori, l'olandese, non \u00e8 pi\u00f9 parlato comunemente. (A Timor Est, che \u00e8 stata governata come provincia dell'Indonesia dal 1976 al 1999, l'indonesiano \u00e8 largamente parlato e riconosciuto nella sua Costituzione come lingua di lavoro.)\nFonologia.\nNote Ortografiche:\nCi sono due vocali rappresentate in scrittura dalla lettera \"e\", come , e . Coloro che stanno apprendendo il malese devono essere in grado di distinguere i due suoni mentre imparano ogni nuova parola, dato che parole con significati diversi potrebbero essere scritte allo stesso modo.\nIn qualche parte della Malesia peninsulare, specialmente nella regione centrale e meridionale, la maggior parte delle parole che terminano in scrittura con la lettera \"a\" tendono ad essere pronunciate col suono .\nGrammatica.\nFormazione delle parole.\nIl malese \u00e8 un linguaggio \"agglutinante\", le nuove parole si formano in tre maniere. Possono essere create attaccando affissi su una parola radice (affisso), formando una parola composta (composizione) o ripetendo parole o porzioni di esse riduplicazione.\nAffissi.\nLe parole radice sono sia nomi che verbi, che possono essere affissati per derivare nuove parole, ad esempio \"masak\" (cucinare), diventa \"memasak\" (egli cucina, sta cucinando, ecc.), \"memasakkan\" (cucina per, sta cucinando per), \"dimasak\" (cucinato - passivo) come anche \"pemasak\" (cuoco), \"masakan\" (cucina, ricette). Molte consonanti iniziali mutano quando vengono aggiunti i prefissi: per esempio \"sapu\" (spazzare) diviene \"penyapu\" (scopa); \"panggil\" (chiamare) diventa \"memanggil\" (egli chiama, sta chiamando), \"tapis\" (setaccio) diventa \"menapis\" (egli setaccia, sta setacciando).\nAltri esempi dell'uso degli affissi per cambiare il significato di una parola si possono vedere bene con la parola \"ajar\" (insegnare):\nCi sono quattro tipi di affissi, prefissi espliciti (\"awalan\"), suffissi (\"akhiran\"), circonfissi (\"apitan\") e infissi (\"sisipan\"). Questi affissi sono categorizzati come affissi di nomi, di verbi e di aggettivi.\nGli affissi dei nomi sono affissi che formano nomi tramite aggiunte alle parole radice. Qualche esempio:\n(N) e (R) indicano che se una parola comincia con certe lettere (pi\u00f9 spesso vocali o le consonanti k, p, s, t), verranno omesse oppure altre lettere le rimpiazzeranno, pi\u00f9 comunemente con lettere tra parentesi o m, ng, ny, e l.\nSimilmente gli affissi dei verbi sono attaccati alle radici per formare i verbi. In malese ci sono:\nGli affissi degli aggettivi vengono attaccati alle radici per formare gli aggettivi:\nOltre a questi affissi, il malese ha anche molti affissi presi in prestito da altre lingue, come il sanscrito, l'arabo e l'inglese. Per esempio: \"maha-\", \"pasca-\", \"eka-\", \"bi-\", \"anti-\", \"pro-\" ecc.\nParole composte.\nIn malese le nuove parole possono essere formate unendo due o pi\u00f9 radici. Le parole composte, quando esistono liberamente in una frase, sono spesso scritte separate. Tali parole vengono collegate assieme quando sono legate da circonfisso o quando sono gi\u00e0 considerate parole stabili.\nPer esempio, la parola \"kereta\" che significa \"carro\" e \"api\" che significa \"fuoco\", sono composte per formare una nuova parola \"kereta api\" (treno). Similmente, \"ambil alih\" (assumere il controllo) \u00e8 formato usando le radici \"ambil\" (prendere) e \"alih\" (muovere), ma si collegano assieme quando un circonfisso vi viene attaccato, come \"pengambilalihan\" (subentrare). Certe parole stabili come \"kakitangan\" (personale), e \"kerjasama\" (corporazione), vengono considerate parole singole anche se esistono liberamente scomposte nelle frasi.\nRiduplicazione.\nCi sono quattro tipi di riduplicazione delle parole in Malese, chiamate\nParole di misura.\nUn'altra caratteristica che distingue il malese \u00e8 il suo uso delle parole di misura (\"penjodoh bilangan\"), una sorta di numerale. In tale uso \u00e8 simile a molti altri linguaggi asiatici, incluso il cinese, il vietnamita, il burmese e il bengalese.\nParti del discorso.\nIn malese ci sono 4 parti del discorso:\nParole funzionali.\nCi sono sedici tipi di parole funzionali in malese che effettuano le funzioni grammaticali in una frase.. Tra di esse ci sono le congiunzioni, le interiezioni, le preposizioni, le negazioni e i determinativi.\nNegazioni.\nCi sono due parole di negazione in malese, che sono \"bukan\" e \"tidak\". \"Bukan\" viene usata per negare nomi e preposizioni in un predicato, mentre \"tidak\" viene usato per negare verbi e aggettivi in un predicato.\nLa negazione \"bukan\", tuttavia, si pu\u00f2 usare prima di verbi o aggettivi se la frase mostra contraddizioni.\nGenere grammaticale.\nIl malese non fa uso del genere grammaticale, e ci sono solo poche parole che usano il genere naturale; la stessa parola viene usata per \"lui\" e \"lei\" o per \"suo\" o \"sua\". La maggior parte delle parole che si riferiscono alle persone (termini familiari, professioni, ecc.) hanno una forma che non distingue tra i sessi. Per esempio \"adik\" pu\u00f2 riferirsi sia a un fratello che a una sorella. Per specificare il genere naturale di un nome, viene aggiunto un aggettivo: \"adik laki-laki\" corrisponde a \"fratello\" ma in realt\u00e0 significa \"fratello maschio pi\u00f9 giovane\". Ci sono alcune parole che invece hanno il genere, come \"puteri\" che significa \"principessa\" e \"putera\" che significa \"principe\"; parole come queste sono di solito state assorbite da altre lingue (in questo caso il sanscrito).\nPluralizzazione.\nI plurali sono spesso espressi tramite la riduplicazione, ma solo quando il plurale non \u00e8 implicito nel contesto. Per esempio, \"tazza\", che \u00e8 'cawan', sarebbe 'cawan-cawan'. Questa si pu\u00f2 abbreviare in 'cecawan', ma un metodo simile si applica solo a una lista di parole.\nCi sono alcune eccezioni a questa regola. Anche se \"persona\" \u00e8 \"orang\", \"persone\" non diventa \"orang-orang\", ma normalmente 'banyak orang' (tradotto letteralmente: molte persone). \"Mille persone\" si dice \"seribu orang\", poich\u00e9 il numerale rende non pi\u00f9 necessaria la forma plurale. Oltre a esprimere i plurali, la riduplicazione si pu\u00f2 anche usare per creare nuove parole che differiscono nel significato prima che avvenga la riduplicazione, per esempio \"hati\" che significa \"cuore\" o \"fegato\" (in base al contesto) mentre \"hati-hati\" significa \"essere prudente\" e viene spesso usato come verbo. Per gli stranieri che imparano il malese, la riduplicazione non \u00e8 cos\u00ec semplice come sembra, poich\u00e9 qualcuno potrebbe dire \"orang\" (\"persona\") o \"orang-orang\" (\"spaventapasseri\"). Alcuni scrivono i duplicati con un \"2\", per esempio \"orang2\" per \"orang-orang\".\nVerbi.\nI verbi non sono declinati per persone o numeri, e non sono caratterizzati dai tempi; i tempi sono invece denotati da avverbi temporali (come \"ieri\") o da altri indicatori temporali, come \"sudah\", \"gi\u00e0\". D'altra parte, c'\u00e8 un sistema complesso di affissi verbali per rendere le sfumature di significato e denotare le voci attive e passive. Alcuni di questi affissi vengono ignorati nelle conversazioni comuni.\nOrdine delle parole.\nL'ordine di base delle parole \u00e8 Soggetto Verbo Oggetto. Gli aggettivi, dimostrativi e possessivi, seguono il nome che descrivono.\nParole in prestito.\nIl malese ha molte parole prese in prestito dall'arabo (soprattutto termini religiosi), dall'hindustani, dal sanscrito, dal tamil, dal persiano, dal portoghese, dall'olandese, certi dialetti cinesi e, pi\u00f9 di recente, dall'inglese (in particolare molti termini scientifici e tecnologici). Alcuni esempi:\nLa lingua malese ha anche pesantemente influenzato le forme di inglese colloquiale parlate in Malesia (Manglish).\nAlcune semplici frasi in malese.\nIn Malaysia, salutare qualcuno con \"Selamat pagi\" o con \"Selamat sejahtera\" \u00e8 considerato molto formale, e la parola in prestito \"Hi\" (ciao) \u00e8 molto pi\u00f9 usuale tra amici; similmente viene spesso usato \"Bye-Bye\" quando qualcuno se ne va.\nUsi delle nuove generazioni.\nQuando mandano messaggi SMS dai loro cellulari, o sono loggati nelle chat di Internet, i giovani che parlano Malese tendono ad abbreviare le loro parole per risparmiare spazio nei messaggi o semplicemente essere veloci nel mandarli, per esempio x - \"tak\", \"tidak\" (no, non); bkn - \"bukan\" (non); bleh - \"boleh\" (potere, in grado di). I ragazzi alterano perfino la scrittura di certe parole intere, per esempio ko - \"(eng)kau\" (tu); ye - \"ya\" (si). A volte uniscono due parole in una nuova al posto di una parola dello stesso significato in Malese formale, per esempio \"diorang\" (\"dia\" e \"orang\").\nC'\u00e8 un nuovo slang parlato dai giovani delle aree urbane, che potrebbe non essere familiare alle vecchie generazioni, per esempio \"awek\" (ragazza); \"balak\" (ragazzo); \"usha\" (esame); \"skodeng\" (sbirciare); \"cun\" (carino/a); \"poyo/slenge\" (orribile, di bassa qualit\u00e0) ecc. I giovani tendono anche a mescolare il Malese con parole in inglese, formando il Bahasa Rojak. Esempio di questo linguaggio \u00e8: \"Bestlah tempat ni\" (questo luogo \u00e8 favoloso); \"kau ni terror lah\" (come sei audace; sei favoloso/a).\nQuesta conclusione ha sollevato il dispiacere dei puristi della lingua in Malesia, nel loro sforzo di mantenere l'uso corretto della loro lingua nazionale.\nDizionario.\nCi sono molti, diversi dizionari di Malese. In Malesia, il dizionario Dewan Bahasa dan Pustaka (DBP) \u00e8 il principale arbitro del linguaggio ed \u00e8 considerato l'autorit\u00e0 che ne definisce l'uso. Altri dizionari sono:"}
{"id": "531404", "revid": "1452073", "url": "https://it.wikipedia.org/wiki?curid=531404", "title": "Tagus III", "text": ""}
{"id": "531405", "revid": "400694", "url": "https://it.wikipedia.org/wiki?curid=531405", "title": "D'Arsay", "text": " \nD'Arsay \u00e8 un sistema stellare immaginario della serie fantascientifica di Star Trek. \u00c8 situato nel Quadrante Alfa e non sembra ospitare forme di vita nel XXIV secolo.\nInformazioni.\nIl sistema D'Arsay pare che abbia ospitato una misteriosa civilt\u00e0 all'incirca 87 milioni di anni fa. Una grande cometa errante, scoperta nel 2370 nel settore 1156 (a pi\u00f9 di due settori di distanza dal sistema D'Arsay), dalla USS Enterprise NCC-1701-D rivela contenere al suo interno una specie di sonda con informazioni registrate sulla cultura e la mitologia di questa antica razza oramai estinta. La scomparsa degli abitanti di questo sistema fu dovuta all'aumentare dell'attivit\u00e0 della stella centrale del sistema, che rese i pianeti, che orbitavano intorno a tale stella, dei mondi molto aridi."}
{"id": "531406", "revid": "1318658", "url": "https://it.wikipedia.org/wiki?curid=531406", "title": "Cratere Curtius", "text": "Curtius \u00e8 un cratere lunare di 99,29\u00a0km situato nella parte sud-orientale della faccia visibile della Luna, vicino al bordo. Nonostante le dimensioni lo pongano alla portata anche di un modesto telescopio amatoriale, la posizione rende difficile discernerne dei dettagli.\nCurtius si trova ad un diametro di distanza dal pi\u00f9 grande cratere Moretus, a sud-ovest. A nord-est giace il pi\u00f9 piccolo cratere Pentland.\nIl bordo esterno di Curtius presenta chiari segni di erosione, ma conserva ancora la propria struttura originale. Lungo le pareti esterne a nord e a nord-ovest si trovano due notevoli rigonfiamenti, che rompono la simmetria complessiva del cratere. Il piccolo cratere satellite \"Curtius E\" giace sul bordo est, mentre \"Curtius A\", a forma di tazza, su quello a sud.\nIl pianoro interno \u00e8 abbastanza piano, con un basso picco arrotondato al centro. Le pendici interne nella parte nord si estendono verso il centro pi\u00f9 che altrove. Vi sono sparsi per tutta la superficie interna numerosi piccoli crateri, nessuno degno di particolare nota.\nIl cratere \u00e8 dedicato all'astronomo tedesco Albert Curtz, noto anche con il nome latinizzato di \"Curtius\".\nCrateri correlati.\nAlcuni crateri minori situati in prossimit\u00e0 di Curtius sono convenzionalmente identificati, sulle mappe lunari, attraverso una lettera associata al nome."}
{"id": "531410", "revid": "125267172", "url": "https://it.wikipedia.org/wiki?curid=531410", "title": "Museo archeologico regionale Paolo Orsi", "text": "Il museo archeologico regionale Paolo Orsi di Siracusa \u00e8 uno dei principali musei archeologici d'Europa.\nStoria.\nIl vecchio museo.\nNel 1780 il vescovo Alagona inaugur\u00f2 il \"Museo del Seminario\" divenuto, nel 1808, \"Museo Civico\" presso l'Arcivescovado. Successivamente un decreto regio del 17 giugno 1878 sanc\u00ec la nascita del Museo Archeologico Nazionale di Siracusa, inaugurato solo nel 1886 nella sua sede storica di piazza Duomo.\nDal 1895 al 1934 Paolo Orsi diresse il Museo e le campagne di scavo lungo il territorio orientale della Sicilia.\nNel 1941 durante il periodo della seconda guerra mondiale a causa dei bombardamenti, il sovrintendente Bernab\u00f2 Brea ordin\u00f2 che i reperti venissero caricati a dorso di mulo e nascosti presso i tunnel del castello Eurialo.\nNel dopoguerra si oper\u00f2 un riordino delle collezioni di et\u00e0 preistorica e greca. Tuttavia a seguito dei notevoli ritrovamenti durante le svariate campagne di scavo, gli spazi del vecchio museo non furono pi\u00f9 sufficienti decretando la necessit\u00e0 di creare un nuovo spazio espositivo presso l'attuale sede nel giardino di villa Landolina. Nel 1977 con le competenze dei beni culturali sono passate dallo Stato alla Regione siciliana, il museo nazionale \u00e8 divenuto regionale.\nLa nuova struttura.\nIl nuovo spazio museale, affidato all'architetto Franco Minissi che applic\u00f2 moderni criteri architettonici di musealizzazione. Il Museo venne inaugurato nel gennaio del 1988 presso la \"Villa Landolina \"su due piani espositivi di 9.000 m2, di cui inizialmente solo uno dei piani fu aperto al pubblico, e un seminterrato di 3.000 m2, dove \u00e8 situato un auditorium e gli uffici.\nLa forma della struttura museale ruota attorno ad un corpo centrale utilizzato come sala conferenze al seminterrato e sala espositiva al piano terreno. L'illuminazione delle sale \u00e8 ottenuta lasciando filtrare la luce solare direttamente dal tetto e dagli spazi laterali. L'allestimento \u00e8 stato curato dall'architetto Franco Minissi. con il coordinamento dell'archeologo Giuseppe Voza.\nNel 2006 \u00e8 stato inaugurato l'ampliamento espositivo del piano superiore dedicato alla Grecia classica.\nNel 2014 un ulteriore ampliamento al piano superiore consente la visione del Sarcofago di Adelfia e di altri reperti relativi alle catacombe di Siracusa.\nNel 2015 diviene il primo museo siciliano (e il primo museo archeologico da Roma in gi\u00f9) a consentire la visione delle sue sale tramite Google Street View. Inoltre, grazie a un progetto pilota, per la prima volta si possono effettuare dei virtual tour di alcuni reperti archeologici, cliccando direttamente su mappe interattive o sui punti di interesse nelle vetrine, approfondendone la descrizione con apposite schede descrittive, direttamente navigando all'interno del museo in modalit\u00e0 Street View: in questo modo il tour virtuale \u00e8 stato \"aumentato\" grazie a specifici software. Al termine del 2015 il museo, oltre a registrare un sensibile aumento di visitatori \u00e8 diventato il primo museo archeologico della Sicilia per numero di visitatori.\nNel 2016 il museo ha creato delle audioguide gratuite sulla piazzaforma Izi travel per cui \u00e8 possibile ottenere informazioni su molte delle opere esposte. Le sale sono state arricchite di elementi multimediali per spiegare le varie sezioni.\nLe esposizioni temporanee.\nIl 23 ottobre 2015 viene inaugurata la mostra \"Tesori dalla Sicilia. Gli ori del British Museum a Siracusa\" dove vengono esposti alcuni dei reperti in possesso del British Museum.\nIl museo.\nIl museo comprende reperti risalenti dai periodi della preistoria fino a quelli greco e romano provenienti da scavi della citt\u00e0 e da altri siti della Sicilia.\nIl piano terreno \u00e8 diviso in 4 settori (A-B-C e D), mentre il corpo centrale (Area 1) \u00e8 dedicato alla storia del Museo e vi sono presentati brevemente i materiali esposti nei singoli settori. Infine \u00e8 presente un settore numismatico nel seminterrato.\nPiano terreno.\nSettore A - Preistoria e protostoria.\nIl settore A, \u00e8 preceduto da una sezione dedicata alla geologia del territorio ibleo e Mediterraneo con un'esposizione di rocce e fossili che testimoniano le varie forme di animali nel Quaternario della Sicilia nonch\u00e9 dei fenomeni di nanismo di cui sono esposti i famosissimi elefanti nani della \"Grotta Spinagallo\" a Siracusa. Seguono i manufatti litici dei centri del Paleolitico superiore e del Mesolitico della Sicilia sud-orientale (Fontana Nuova, Canicattini Bagni ecc.).\nDel Neolitico (IV-III millennio a.C.) sono riportati i reperti (armi di selce o ossidiana) dai villaggi a capanna di Stentinello, Petraro, Patern\u00f2, Matrensa, Biancavilla, Palik\u00e8, Megara Hyblaea, Gioiosa Marea e Calaforno. Dell'et\u00e0 del Rame (fine III e inizio II millennio a.C.) vi sono i reperti di Piano Notaro, grotta Zubbia, Calaforno, Malpasso, S. Ippolito e altre grotte come Palombara, Conzo e Chiusazza. Della prima et\u00e0 del Bronzo (inizio del II millennio e fine del XV secolo a.C.) vi sono i ritrovamenti di Castelluccio, Palazzolo Acreide, Monte Casale, Monte San Basilio, Monte Tabuto ecc. Sono un esempio le armi in selce, i primi oggetti in metallo, la ceramica bruna su sfondo giallastro o rosso, gli ossi a globuli. Della media et\u00e0 del Bronzo (fine XV-XIII secolo a.C.) vi sono i reperti di Thapsos soprattutto ma anche le necropoli del Plemmirio, Floridia, Matrensa, Molinello di Augusta e Cozzo Pantano. L'importanza di questi reperti risiede nell'evidenza dei rapporti commerciali con Micene, Cipro e Malta, allora dei centri di produzione ceramica.\nDella parte finale dell'et\u00e0 del bronzo (XIII-IX secolo a.C.) appartengono i reperti di Pantalica, Caltagirone, Desueri, Cassibile e Madonna del Piano. Di questi si evidenzia proprio Pantalica, importante epicentro culturale dell'area. Ma vi sono anche alcuni ritrovamenti del medesimo periodo provenienti da Niscemi, Noto Antica, Monte San Mauro, Tre Canali a Vizzini, San Cataldo, Giarratana e Mendolito. \nSettore B - Colonie greche, Siracusa in et\u00e0 arcaica.\nNel settore B, dedicato alle colonie greche della Sicilia del periodo ionico e dorico, \u00e8 possibile identificare l'ubicazione delle colonie greche in Sicilia e le rispettive citt\u00e0 di provenienza. Sono inoltre esposte: una statua marmorea di Kouros acefala proveniente da Leontinoi (Lentini) datata agli inizi del V secolo a.C. \u00c8 anche presente la \"kourotrophos\" ossia una statua femminile acefala che allatta due gemelli proveniente da Megara Hyblaea. I reperti della colonia dorica di Megara Hyblaea, statuette votive di Demetra e Kore e una Gorgone, una testa di Augusto proveniente da Centuripe. Vi sono inoltre le ricostruzioni dei templi di Athena (attuale duomo di Siracusa) e Olympeion, le grondaie a testa leonina del castello Eurialo e l\u2019\"Efebo di Adrano\" una statuetta del 460 a.C.\nSettore C - subcolonia di Siracusa, Gela e Agrigento.\nNel settore C sono esposti reperti delle sub-colonie di Siracusa: Akrai (664 a.C.), Kasmenai (644 a.C.), Camarina (598 a.C.), Eloro. Nonch\u00e9 reperti provenienti da altri centri della Sicilia orientale e da Gela ed Agrigento.\nPrimo piano.\nSettore D - Siracusa in et\u00e0 ellenistico romana.\nIl settore D, posto al primo piano, \u00e8 stato inaugurato nel 2006 e contiene i reperti di epoca ellenistico-romana. Al suo interno sono contenuti alcuni tra i reperti pi\u00f9 celebri del museo: la \"Venere Landolina, \"una statua di \"Eracle in riposo\" e uno spazio dedicato ai culti di epoca ellenistica a Siracusa. Vi sono inoltre alcuni oggetti d'oreficeria e monete Siracusane. Uno spazio per consentire il contatto con reperti ricostruiti e un plastico con l'ubicazione dei monumenti di Siracusa. \nSettore F - I reperti paleocristiani.\nNel 2014 \u00e8 stata aperta un'apposita sala dedicata al \"Sarcofago di Adelfia \"e ai ritrovamenti delle catacombe di Siracusa. Lo stesso settore \u00e8 stato arricchito di elementi e reperti in esposizione nell'aprile del 2018. Questo settore completa il quadro cronologico della lunga storia della citt\u00e0. \nSeminterrato.\nSettore N - Medagliere.\nNel piano interrato \u00e8 presente il medagliere dell'epoca antica aperto nel 2010, con preziosissime monete siracusane, gioielli e altre monete provenienti dalle aree limitrofe. Il medagliere \u00e8 di assoluto valore vista la fattura e la qualit\u00e0 delle monete siracusane antiche. Tuttavia la collezione non si ferma solo all'epoca greca ma giunge anche all'et\u00e0 moderna.\nLa sala conferenze.\nNel corpo centrale del museo, sempre nel seminterrato, vi \u00e8 una sala conferenze utilizzata per la presentazione di eventi e conferenze del museo o di altre associazioni.\nLa Villa Landolina.\nIl museo \u00e8 all'interno dell'antica \"Villa Landolina\" che risale alla fine del XIX secolo, ed era propriet\u00e0 della famiglia Landolina di cui si ricorda Saverio Landolina. La villa oggi \u00e8 sede della biblioteca ed \u00e8 circondata dal parco che \u00e8 stato dichiarato di interesse pubblico con la legge 1497/39.\nIl parco ospita piante secolari e si ispira ai giardini arabi con reperti di epoca romana e greca esposti, alcuni accessi di alcuni ipogei pagani e cristiani,una necropoli di et\u00e0 greca arcaica e tratti di viabilit\u00e0 antica. Il parco ospita anche un piccolo cimitero acattolico dove vi \u00e8 la tomba del poeta August von Platen."}
{"id": "531411", "revid": "3115", "url": "https://it.wikipedia.org/wiki?curid=531411", "title": "Filiberto Guala", "text": "Biografia.\nLe origini e i primi incarichi.\nNato da una facoltosa famiglia di origini biellesi, primogenito del cavaliere Giovanni e di Margherita Ponchia di Montanaro, fin dalla giovane et\u00e0 fu un cattolico militante: a 18 anni fece voto di castit\u00e0 e di povert\u00e0, e per tutta la vita devolse ai poveri la maggior parte del proprio stipendio.\nFu molto influenzato dalla vita dell'amico beato Piergiorgio Frassati, e dopo la sua morte form\u00f2 a Torino un gruppo di amici provenienti da diverse regioni italiane, militanti nella FUCI che volevano vivere insieme la spiritualit\u00e0 di Piergiorgio. Era un gruppo di amici fraterni, che diverranno poi personaggi noti, quali Roberto Einaudi, Domenico Garelli, Carlo Carretto, Enrico di Rovasenda e altri.\nEbbe come consigliere spirituale Giovanni Battista Montini, in seguito divenuto Arcivescovo di Milano e quindi papa con il nome di Paolo VI. A lui confid\u00f2 la sua intenzione di abbracciare la vita sacerdotale, ma Montini lo dissuase dicendogli: \"Lei deve essere un buon ingegnere e non un prete. La Chiesa ha bisogno di laici che abbiano delle posizioni determinanti nella struttura del paese\".\nLaureato in ingegneria al Politecnico di Torino nel 1929, inizi\u00f2 la sua carriera manageriale nella fabbrica di cuscinetti a sfere RIV di Torino (divenuta in seguito RIV-SKF). Dopo qualche tempo fu scelto come direttore dei lavori per il raddoppio della funivia che trasporta carbone dal porto di Savona al suo entroterra. In questo periodo entr\u00f2 a far parte di un gruppo di preghiera che lo mise in stretta relazione con l'avvocato Franco Costa, in seguito divenuto sacerdote e, ottenuto il titolo di Monsignore, successore di mons. Montini alla presidenza della FUCI. Costa lo coinvolse nella \"Stella Maris\" un'associazione che forniva assistenza religiosa ai marittimi di passaggio.\nFu tramite l'amico avvocato Franco Costa che Guala entr\u00f2 in contatto nel 1938 con Don Orione, fondatore della Piccola Opera della Divina Provvidenza. L'incontro con questo sacerdote, proclamato Santo nel 2004, segner\u00e0 profondamente la vita di Guala. A proposito della disponibilit\u00e0 di Guala nell'affrontare qualunque incarico, un'indicazione si pu\u00f2 trarre da un colloquio di don Flavio Peloso con lui, apparso sui \"Messaggi di don Orione\" (N.103, 2001): don Orione disse a Guala: \"\u00abTu farai grandi cose nella vita. Io ti chiedo un impegno: quando ti diranno che devi fare una cosa molto difficile, e tutti dicono di non farcela, e ti dicono che non c'\u00e8 nessun altro che la possa fare, in coscienza tu la devi fare\u00bb\".\nGli anni dell'impegno politico e religioso.\nNel 1936 Guala fu chiamato dal senatore Alfredo Frassati (ex proprietario del quotidiano \"La Stampa\") ai vertici della Societ\u00e0 Acque Potabili del capoluogo piemontese, che diresse fino al 1941.\nOltre all'amicizia con don Orione, noto per le iniziative di carit\u00e0 e l'ammirazione per Pier Giorgio Frassati, attivo nelle organizzazioni giovanili cattoliche, Guala era in sodalizio con un gruppo di intellettuali aperti alla politica, tra i quali Giuseppe Dossetti, Giuseppe Lazzati e Giorgio La Pira, che occupavano uno spazio minoritario nella composita galassia democristiana e che con Amintore Fanfani fondarono nel 1946 l'associazione \"Civitas Humana\".\nNel 1949, in qualit\u00e0 di Ministro del lavoro e della previdenza sociale, Amintore Fanfani affid\u00f2 a Guala l'incarico di Direttore Generale del piano di costruzioni INA-Casa (noto anche come \"Piano Fanfani\") per la costruzione di abitazioni destinate ai lavoratori. La sua competenza, onest\u00e0 e abilit\u00e0 manageriale nel disimpegnare questo difficile compito attirarono su di lui l'attenzione dei politici quando, nel 1954, si trattava di scegliere l'Amministratore delegato della RAI. Lo stesso Guala, nel citato colloquio, afferma in proposito: \"\u00abAd un certo momento, mi chiesero di assumere la direzione della RAI, un'impresa nuova e ardua, dove non sapevano chi mettere. Decisero di chiedere a me. L'onorevole Scelba mi chiam\u00f2, mi parl\u00f2 un poco e io gli dissi: Guardi, lei lo sa, io penso di non essere preparato per fare questo\u2026 Ed egli replic\u00f2: Non c'\u00e8 nessun altro di area cattolica che possiamo mettere! A queste parole, io mi sono rivisto, l\u00ec davanti, don Orione e le sue parole. E gli ho detto \u201csi\u201d.\u00bb\"\nL'esperienza in Rai.\nLe trasmissioni televisive regolari in Italia ebbero inizio il 3 gennaio 1954 e il 4 giugno di quello stesso anno Guala venne nominato amministratore delegato della Rai con pieni poteri, affiancato da Giovan Battista Vicentini, ex dirigente della Cereria vaticana ed ex presidente dell'Azione Cattolica, in qualit\u00e0 di direttore generale.\nGuala gest\u00ec la RAI con una grande apertura da un punto di vista tecnico, ma con una rigida visione cattolica. Impose in azienda anche un severo codice d'autodisciplina, rivolto ad autori, giornalisti e agli stessi uomini di spettacolo, compilato dal \"Centro Cattolico Cinematografico\" sulla falsariga dell'analogo codice Hays per il cinema negli Stati Uniti d'America.\nNel codice si leggeva, tra l'altro:\nEra stato inoltre diffuso al personale incaricato della programmazione radiofonica e televisiva un elenco di parole proibite e dunque impronunciabili in televisione: fra le quali \"membro\" (non si poteva neanche dire \"membro del Parlamento\"), \"seno\" (neppure in senso figurato, come \"in seno all'assemblea\"), \"cosce\" (se non nella collocazione \"cosce di pollo\"), \"parto\", \"vizio\", \"verginit\u00e0\" e \"alcova\". Le parole \"gravidanza\" e \"suicidio\" dovevano essere rispettivamente sostituite da \"lieto evento\" e \"insano gesto\", e inoltre non era consentito usare termini quali \"cancro\" o \"tumore\", ai quali doveva essere sempre sostituita l'espressione \"male incurabile\". Alcune di queste norme rimasero in vigore fino agli anni '70.\nInoltre, durante la gestione di Guala, non mancarono casi di personaggi televisivi, anche famosi, che vennero letteralmente \"banditi\" dal piccolo schermo a causa della loro poca disponibilit\u00e0 ad attenersi alle rigide norme sopra citate o, nel caso di personaggi femminili, semplicemente a causa della loro avvenenza. Fu Guala a cacciare via Alba Arnova, moglie del direttore d'orchestra Gianni Ferrio e famosa prima ballerina del \"Teatro Col\u00f3n\" di Buenos Aires, rea di aver danzato ne \"La piazzetta\" indossando una calzamaglia chiara che poteva \"evocare la nudit\u00e0\". Per lo stesso motivo, ai cameramen che effettuavano le riprese del programma televisivo \"Casa Cugat\", presentato dall'allora famoso musicista e direttore d'orchestra cubano Xavier Cugat, venne imposto di inquadrare l'attrice e cantante Abbe Lane, allora moglie dello stesso Cugat, solo in primissimo piano allo scopo di occultare quanto pi\u00f9 possibile le sue procaci forme ai telespettatori.\nNonostante ci\u00f2, si deve all'innato talento di Guala come \"talent scout\" l'ingresso in RAI di alcuni giovani intellettuali, alcuni dei quali laici e progressisti, come Furio Colombo, Emilio Garroni, Luigi Silori, che apportarono all'azienda una certa capacit\u00e0 innovativa nei contenuti e che andarono poi ad affiancarsi ad un gruppo di brillanti quadri neo-assunti, tutti insieme definiti \"i corsari\".\nIl concorso del 1954 e i \"corsari\".\nNonostante la ristrettezza di vedute in materia di espressione del mezzo radiotelevisivo, fu proprio Guala, incaricato di gestire il trasferimento a Roma delle strutture di produzione della Rai, fino ad allora collocate a Torino, sede storica dell'EIAR, e a Milano, ad avere l'intuizione di introdurre \"energie nuove\" tra il personale dell'emittente pubblica. Venne cos\u00ec bandito un concorso pubblico al quale parteciparono circa 30.000 concorrenti, per l'assunzione di 300 giovani laureati, tra i cui vincitori vi furono personaggi in seguito divenuti molto noti in vari campi, quali Furio Colombo, Umberto Eco, Gianni Vattimo, Mario Carpitella, Luigi Di Gianni, Enrico Vaime, Fabiano Fabiani, Piero Angela, Adriano De Zan, Emanuele Milano, Angelo Guglielmi, Folco Portinari, Gianfranco Bettetini, Raffaele Crovi, Riccardo Venturini, Romolo Runcini. Questi giovani intellettuali, che si andarono ad affiancare ad un gruppo di giovani professori universitari (Leone Piccioni, Luigi Silori, Emilio Garroni, Antonio Santoni Rugiu, Virgilio Melchiorre), tutti in seguito etichettati con lo scherzoso soprannome di \"corsari\", in quanto destinati a seguire, dopo la selezione del concorso, un corso di formazione diretto da Pier Emilio Gennarini, avrebbero dovuto, nelle intenzioni di Guala, \"svecchiare\" il management della RAI, ancora troppo legato a personalit\u00e0 provenienti dall'EIAR, e a tutt'oggi sono considerati i veri costruttori della centralit\u00e0 della Rai nel sistema culturale italiano.\nTra i vincitori del concorso vi era anche lo scrittore Andrea Camilleri, che non venne per\u00f2 assunto perch\u00e9 ritenuto \"troppo comunista\" dallo stesso Guala. Andrea Camilleri si prender\u00e0 in seguito una rivincita morale quando, qualche tempo dopo, il religiosissimo Ettore Bernabei gli chieder\u00e0 di produrre il ciclo televisivo dedicato al teatro di Eduardo de Filippo.\nLa \"congiura dei mutandoni\" e la fine dell'esperienza in Rai.\nLa scarsa propensione di Guala ad accettare supinamente direttive e raccomandazioni da parte dei suoi \"padrini\" politici, la sua eccessiva rigorosit\u00e0 e intransigenza, la sua ristrettezza di vedute e soprattutto la sua opposizione all'introduzione della pubblicit\u00e0 televisiva fecero calare rapidamente la sua popolarit\u00e0 in azienda. Inoltre, nonostante le sue indiscutibili capacit\u00e0 manageriali, egli non seppe trarre vantaggi per l'azienda da lui diretta quando, essendo stati in precedenza acquisiti dalla Rai vasti appezzamenti di terreno situati ai margini del quartiere Prati di Roma, alle pendici di Monte Mario, su parte dei quali verr\u00e0 in seguito edificato il Centro di produzione RAI di via Teulada, Guala dette disposizione di vendere parte di quei terreni, che di l\u00ec a pochi anni avrebbero moltiplicato pi\u00f9 volte il loro valore grazie all'incipiente \"boom\" edilizio, proprio per evitare \"indebite speculazioni immobiliari\" che secondo lui non si confacevano all'amministrazione di una societ\u00e0 pubblica.\nL'arrivo in televisione di spettacoli di variet\u00e0 con scenette di satira che dileggiavano, peraltro in maniera velata e alquanto bonaria, personalit\u00e0 della vita politica ritenute allora \"intoccabili\", come ad esempio il Ministro dell'interno Mario Scelba, alienarono ben presto le residue simpatie degli esponenti politici che in precedenza avevano appoggiato la nomina di Guala al vertice della societ\u00e0.\nVenne quindi presa in \"alto loco\" la decisione di costringere Guala alle dimissioni, e ci\u00f2 avvenne con la complicit\u00e0 di alcuni funzionari della Rai, scontenti per il trasferimento da Torino a Roma di quasi tutte le attivit\u00e0 di produzione e ideazione dei programmi, mediante una subdola macchinazione in seguito nota come \"La congiura dei mutandoni\".\nGrazie ai contatti tra Piazza del Ges\u00f9 e il Vaticano, si venne a sapere che un certo sabato sera il Papa avrebbe guardato la televisione in compagnia dei suoi nipoti. Si present\u00f2 allora negli studi di via Teulada, poco prima dell'inizio dello spettacolo che andava in onda in diretta, un funzionario che ordin\u00f2 alle ballerine di indossare delle calzamaglie di colore chiaro, in modo da farle apparire praticamente a gambe nude grazie alla scarsa definizione delle telecamere in bianco e nero dell'epoca. Apriti cielo! il Pontefice scandalizzato spense la TV e si ritir\u00f2 in preghiera, e il luned\u00ec successivo sull'\"Osservatore Romano\" usc\u00ec un corsivo assai critico contro il governo nel quale si sosteneva che le coreografie del variet\u00e0 violavano i Patti Lateranensi. Guala raccomand\u00f2 che nelle puntate successive le ballerine si rimettessero le sottane. Ma il sabato dopo un altro funzionario arriv\u00f2 a via Teulada e diede disposizione alle ballerine di indossare mutandoni chiusi fino alle caviglie. L'indomani tutta la stampa laica spar\u00f2 contro la RAI che prendeva ordini dal Vaticano. Vistosi messo alla gogna come unico responsabile di queste polemiche, e contemporaneamente \"scaricato\" dai suoi referenti politici, Guala rassegn\u00f2 le dimissioni il 28 giugno del 1956.\nIl destino manageriale di Guala non finisce con le sue dimissioni dalla RAI. Segu\u00ec nello stesso anno l'organizzazione dell'Esposizione \"Italia '61\" a Torino, e ritorn\u00f2 all'INA-Casa per un breve periodo.\nIl sacerdozio e la morte.\nGuala aveva pensato spesso di prendere i voti sacerdotali e intraprendere la missione religiosa, ma le sue varie vicissitudini gli avevano sempre imposto di rimandare questa scelta. Ne aveva a suo tempo parlato anche con Don Orione, il quale gli aveva detto che vedeva in lui un futuro sacerdote.\nNel 1960, a 53 anni di et\u00e0, decise di farsi frate trappista, entrando nel convento delle Frattocchie l'11 novembre di quell'anno. Dopo il noviziato divenne trappista nel 1962 e nel 1967 fu ordinato sacerdote.\nL'ultima iniziativa di un certo rilievo a cui Guala, ora divenuto frate, venne chiamato dal suo vecchio amico Franco Costa, nel frattempo arrivato al titolo di monsignore, fu la ristrutturazione del monastero della \"Madonna della Fiducia\" del Monastero di San Biagio di Morozzo (provincia di Cuneo), situato nei pressi di Mondov\u00ec. In quel luogo Guala arriv\u00f2 nel 1972 e visse da anacoreta fino al 1984 quando, giunto all'et\u00e0 di 77 anni, fu costretto a fare ritorno alle Frattocchie a causa di problemi di salute. Durante quel periodo il monastero divenne m\u00e8ta di molti gruppi giovanili, ma anche di industriali, manager e finanzieri di primissimo piano che si recavano da tutta Europa da Guala per un consiglio, una parola di conforto, un aiuto spirituale.\nTuttora il monastero \u00e8 attivo grazie alla presenza della Comunit\u00e0 Monastica seguita fin dai primi passi (1985) da padre Filiberto Guala, il quale per sostenerla decise di far nascere l'Associazione Madonna della Fiducia.\nIl 27 novembre del 2000 la citt\u00e0 di Torino gli confer\u00ec la cittadinanza onoraria. Un mese dopo, all'et\u00e0 di 93 anni, cessava di vivere."}
{"id": "531412", "revid": "438678", "url": "https://it.wikipedia.org/wiki?curid=531412", "title": "Un Aldo qualunque", "text": "Un Aldo qualunque \u00e8 un film del 2002, diretto dal regista Dario Migliardi.\nTrama.\nAldo, appena trasferito dalla Puglia con la moglie, lavora come ragioniere e partecipa al coro della chiesa. L'incontro casuale con Biagio e Caimano cambier\u00e0 per\u00f2 radicalmente la sua vita.\nColonna sonora.\nLa colonna sonora del film \u00e8 scritta e suonata dai Timoria e tutti i brani del film appaiono nell'album \"Un Aldo qualunque sul treno magico\"."}
{"id": "531413", "revid": "1610933", "url": "https://it.wikipedia.org/wiki?curid=531413", "title": "Condor delle Ande", "text": ""}
{"id": "531414", "revid": "1610933", "url": "https://it.wikipedia.org/wiki?curid=531414", "title": "Condor della California", "text": ""}
{"id": "531415", "revid": "1610933", "url": "https://it.wikipedia.org/wiki?curid=531415", "title": "Avvoltoio barbuto", "text": ""}
{"id": "531416", "revid": "1610933", "url": "https://it.wikipedia.org/wiki?curid=531416", "title": "Avvoltoio aquila", "text": ""}
{"id": "531436", "revid": "767487", "url": "https://it.wikipedia.org/wiki?curid=531436", "title": "Syriana", "text": "Syriana \u00e8 un film del 2005 scritto e diretto da Stephen Gaghan, che nello stesso anno vinse un Oscar con George Clooney (che fu anche uno dei produttori della pellicola), e che tratta argomenti di geopolitica inserendoli nella trama di un film di azione.\nIl soggetto di Gaghan \u00e8 un adattamento che si basa molto elasticamente sul libro memoriale di Robert Baer, \"See No Evil\". Come il soggetto di Gaghan per il film \"Traffic\", \"Syriana\" impiega molteplici storie parallele per trattare temi globali. \"Syriana\" mette a fuoco l'influenza dell'industria petrolifera, mostrando come i suoi effetti politici, economici, legali e sociali vadano a incidere sulla vita di un agente della CIA (George Clooney), di un economista analista dell'energia (Matt Damon), di un avvocato (Jeffrey Wright), e di un giovane pakistano disoccupato, che emigra per lavorare in un ricco paese arabo del Golfo Persico (Mazhar Munir).\nTrama.\nIl film viene raccontato tramite le storie parallele di vari personaggi e salta tra varie localit\u00e0, che vanno dal Texas, a Washington, alla Svizzera, alla Spagna, passando per tutto il Medio Oriente, Beirut, Teheran fino a risolversi in un imprecisato paese del Golfo Persico.\nLa Connex.\nUn gigante statunitense dell'energia, noto nella fiction col nome \"Connex,\" una volta deteneva il controllo di alcuni importanti pozzi petroliferi del Medio Oriente (in un imprecisato emirato, governato dalla fittizia famiglia \"al-Subaai)\". Nonostante i forti legami economici con l'impresa, il ministro degli esteri del paese, il principe Nasir (Alexander Siddig), concede i diritti di perforazione dei pozzi di gas naturale a una compagnia cinese. La mossa di Nasir crea grande sconcerto nell'industria petrolifera e nel governo statunitense.\nNel frattempo la \"Killen\", una compagnia petrolifera minore, ha vinto i diritti di trivellazione in alcuni campi chiave nel Kazakistan. La \"Connex\" ha perso buona parte della sua capacit\u00e0 produttiva e necessita del petrolio kazako per riuscire a sopravvivere; per raggiungere lo scopo, viene decisa la fusione con la \"Killen\". In seguito a questa fusione storica, ma con molti lati oscuri, la \"Connex-Killen\" diventa la quinta maggiore compagnia petrolifera del mondo, valutata anche come la ventitreesima maggiore potenza economica nel mondo.\nI controllori statunitensi dell'antitrust nel Dipartimento di Giustizia statunitense nutrono alcune perplessit\u00e0 e molte domande sulla fusione delle due compagnie, il che li porta ad aprire indagini sull'accordo.\nBennett Holiday.\nUno studio legale con sede a Washington, capeggiato da Dean Whiting (Christopher Plummer), viene ingaggiato per spianare la via alla fusione, e il taciturno Bennett Holiday (Jeffrey Wright) diventa una delle persone chiave dell'affare. Lo scopo dell'azione legale \u00e8 affrontare ogni sospetto di corruzione di funzionari stranieri, in modo da mostrare al Dipartimento di Giustizia che le parti coinvolte nella fusione hanno svolto con accurata diligenza le indagini su qualsiasi scorrettezza o delitto commesso in passato. \u00c8 chiaro, comunque, che Whiting si aspetta soltanto che il suo dipendente Holiday arrivi alla conclusione che non \u00e8 stata trovata alcuna ragione per bloccare la fusione.\nBennett Holiday si incontra con il procuratore Donald Farish III, convinto che Killen abbia ripagato qualcuno per ottenere i diritti di estrazione in Kazakistan. Mentre analizza i documenti della \"Connex-Killen\", Holiday scopre un bonifico che riguarda una transazione tra Danny Dalton (Tim Blake Nelson) e ufficiali kazaki. Holiday parla alla direzione della \"Connex-Killen\" della sua scoperta ed essi fingono di non conoscere la cosa. Holiday avvisa Dalton che probabilmente sar\u00e0 accusato di corruzione; Dalton servir\u00e0 successivamente da capro espiatorio per accontentare il Dipartimento di Giustizia e far s\u00ec che non continui ad indagare sull'azienda. Farish ha un improvviso incontro con Holiday, gli ricorda i limiti del segreto professionale, e gli chiede di dare informazioni al Dipartimento di Giustizia sulle attivit\u00e0 illegali che ha scoperto. Holiday scarica Dalton, ma Farish dice ad Holiday che Dalton non \u00e8 abbastanza.\nPi\u00f9 tardi, Holiday si incontra con un ex-capo della Killen, Jimmy Pope (Chris Cooper), e lo informa che il Dipartimento di Giustizia ha bisogno di un altro capro espiatorio per lasciar cadere l'indagine. Pope chiede se una persona dello studio di Holiday, pi\u00f9 in alto di lui, basterebbe. Holiday riconosce che se il nome \u00e8 abbastanza grosso, il Dipartimento chiuderebbe l'indagine, e la fusione andrebbe a buon fine.\nBryan Woodman ed il principe Nasir.\nBryan Woodman (Matt Damon) \u00e8 un analista nel settore dell'energia per una societ\u00e0 finanziaria con sede a Ginevra in Svizzera. Il supervisore di Woodman lo invia ad un party privato offerto dall'emiro nella sua residenza a Marbella, in Spagna, per offrire i servizi di consulenza della sua compagnia. Woodman \u00e8 poco disponibile, dal momento che \u00e8 il compleanno di suo figlio, allora gli viene proposto di portare l'intera famigliola per partecipare alla festa. Durante la festa, Woodman non riesce a parlare direttamente con l'emiro, che \u00e8 occupato a mostrare ad un cinese, trader del petrolio, il sistema di televisione a circuito chiuso ed il sistema elettronico telecomandato che permette di azionare tutte le apparecchiature elettriche della residenza. Cercano di controllare il sistema di illuminazione della piscina, ma non funziona adeguatamente.\nMentre Woodman \u00e8 nella hall, in presenza di altri ospiti, due uomini dell'emiro gli chiedono di spiegare la sua proposta. Mentre l'analista \u00e8 occupato, il figlio maggiore di Woodman, che sembra un po' a disagio con gli altri bambini, viene incoraggiato a tuffarsi in piscina per fare un gioco. Il bambino si tuffa, ignaro che sotto la superficie ci siano dei fili elettrici scoperti, e resta fulminato. Viene tolta la corrente e Woodman salta in acqua a recuperare il corpo del figlio, ormai esanime.\nCome riparazione e per compassione, il principe Nasir concede alla compagnia di Woodman un importante ruolo nell'ambito degli affari petroliferi, per un valore di 75 milioni di dollari, e invita Woodman a diventare il suo consigliere economico. Woodman scopre cos\u00ec che il principe \u00e8 consapevole del fatto che la dipendenza dal petrolio non sia sostenibile nel lungo termine, e ambisce a liberarsi dalla dipendenza economica statunitense, utilizzando i profitti petroliferi del suo paese per diversificarne l'economia e introdurvi riforme democratiche.\nIn netta opposizione rispetto allo status quo reazionario e fondamentalista del padre (appoggiato da interessi statunitensi), il Principe Nasir intende dedicarsi a riforme progressiste. Viene paragonato a leader famosi, come Mossadeq, Kemal Atat\u00fcrk e Re Faisal. Il principe informa Woodman che \u00e8 sua intenzione migliorare il tenore di vita del suo popolo, elevare la condizione femminile, creare un sistema parlamentare fondato su princip\u00ee liberali e (come si evidenzia dall'affare con i cinesi) concedere i diritti di estrazione al maggior offerente, ma gli Stati Uniti sono contrari a questa spinta verso la democrazia, che minerebbe i propri interessi nella regione.\nNasir \u00e8 convinto di succedere al padre come emiro, ma gli viene preferito suo fratello minore, contento della sua vita da playboy e felice di mantenere lo status quo (tra cui la presenza militare statunitense). Nasir organizza quindi un colpo di Stato militare, ma al momento dell'esecuzione, funzionari statunitensi organizzano un attacco al suo veicolo con un aereo senza pilota Predator.\nRobert Barnes.\nRobert Barnes (George Clooney) \u00e8 un agente veterano della CIA, che viene utilizzato per fermare il traffico illegale di armi in Medio Oriente. Durante una missione a Teheran, che ha il fine di assassinare due trafficanti di armi, Barnes si accorge che uno dei due missili Stinger, che si riteneva andato distrutto nell'esplosione in cui erano morti i due trafficanti iraniani, era, invece, stato consegnato a un arabo dagli occhi azzurri che non parla Farsi. Dopo aver reso nervosi i suoi superiori scrivendo un promemoria che richiama l'attenzione sul furto del secondo missile, a Barnes viene proposto un lavoro d'ufficio, ma, come agente operativo, non \u00e8 abituato alla discrezione politica necessaria. In poco tempo, mette cos\u00ec in imbarazzo la persona sbagliata esprimendo le sue opinioni, e viene rimandato all'attivit\u00e0 sul campo; nello specifico, gli viene dato il compito di organizzare l'uccisione del principe Nasir.\nBarnes si reca in Libano e cerca di ottenere un passaggio sicuro da parte di un leader di Hezbollah, che, apparentemente, non \u00e8 a conoscenza della sua appartenenza alla CIA. Barnes successivamente contatta un mercenario con cui ha gi\u00e0 lavorato in precedenza, di nome Mussawi, che Barnes chiama \"Jimmy\", nonostante ci\u00f2 lo innervosisca. Barnes assolda Mussawi per uccidere Nasir. Ma Mussawi si rivela essere un agente iraniano, che rapisce Barnes e lo tortura, chiedendogli informazioni riguardo l'assassinio di Nasir. Quando l'uccisione di Barnes sembra ormai certa, viene salvato dal leader Hezbollah, che ferma Mussawi, liberando Barnes.\nAllorch\u00e9 la CIA apprende che Mussawi ha intenzione di passare i dettagli sull'omicidio di Nasir, cerca di prendere le distanza da Barnes, usandolo come capro espiatorio e dipingendolo come un agente deviato. A questo punto, Barnes contatta il capo dello studio legale, Whiting, che \u00e8 preoccupato dal fatto che Bob parli dell'assassinio di Nasir. Infatti se si scoprisse che \u00e8 un'operazione della CIA, si avrebbe una perdita di credibilit\u00e0 dell'America, e al contempo aumenterebbero le possibilit\u00e0 di riuscita del colpo di Stato di Nasir. Sotto minaccia, Whiting usa le sue potenti amicizie politiche per riabilitare Barnes e fargli rilasciare il passaporto. Barnes apprende le reali motivazioni dietro quanto \u00e8 accaduto e, tornato in Medio Oriente, cerca di avvisare il principe prima che venga assassinato, ma arriva troppo tardi e Nasir e Barnes muoiono nell'esplosione.\nSaleem Ahmed Khan.\nSaleem Ahmed Khan (Shahid Ahmed), immigrato pakistano che lavora per la \"Connex\", e suo figlio Wasim (Mazhar Munir) salgono su un autobus diretti alla raffineria presso cui lavorano. All'arrivo, scoprono di essere stati licenziati a causa del cambio di propriet\u00e0 dello stabilimento, precedentemente appartenuto alla \"Connex\" ed ora ceduto ad una compagnia cinese. Poich\u00e9 la compagnia forniva loro vitto e alloggio, i lavoratori si trovano di fronte al rischio di rimanere in povert\u00e0 ed essere espulsi dal paese in quanto disoccupati.\nWasim cerca disperatamente un lavoro. Agli immigrati viene ordinato di recarsi presso l'ufficio immigrazione, pena l'espulsione. Durante una partita di calcio, Wasim incontra un predicatore musulmano fondamentalista dagli occhi azzurri (lo stesso che aveva preso il lanciamissili di Barnes in Iran) ed inizia un percorso che lo porter\u00e0 successivamente a tentare un attacco suicida contro una nave della \"Connex-Killen\" che trasporta GNL (simile all'attacco contro la petroliera Limburg, avvenuto il 6 ottobre 2002). L'esplosivo usato \u00e8 la carica esplosiva proveniente dal missile perso da Barnes in Iran. L'individuo o l'organizzazione responsabile dell'attacco non vengono rivelati.\nEpilogo.\nIl martirio di Wasim durante l'attacco viene collegato all'espulsione di Barnes dalla CIA grazie a un parallelismo con le scene in cui viene ripulito il suo ufficio.\nWoodman litiga con la moglie, che lascia la Svizzera, mentre lui si concentra sul lavoro. Sopravvissuto all'attacco del Predator, si unisce di nuovo alla moglie e al figlio negli Stati Uniti.\nHoliday e Sydney Hewitt, un avvocato esperto e consigliere di Holiday presso lo studio Whiting, si incontrano con Lee Janus, capo della \"Connex-Killen\", poco prima che gli venga conferito il premio come \"Uomo dell'anno dell'Industria Petrolifera\". A sorpresa, Holiday rivela, di fronte al capo della \"Connex-Killen\", un altro affare sottobanco che Hewitt aveva fatto mentre era sotto esame la fusione \"Connex-Killen\". Holiday consegna cos\u00ec Hewitt al Dipartimento di Giustizia come ulteriore capro espiatorio. Alla cerimonia di premiazione, Janus porge i suoi ringraziamenti allo staff della \"Connex-Killen\", e in special modo al nuovo emiro, poco dopo l'assassinio del fratello, il riformista liberale.\nTemi affrontati.\nDipendenza dal petrolio.\nIl tema centrale \u00e8 la sproporzionata ed irrazionale dipendenza degli USA dal petrolio estero. Molti personaggi del film accennano oppure sembrano condividere la teoria di Marion King Hubbert riguardo al picco di produzione del petrolio, che porta alla sua scarsit\u00e0, e dunque alla speculazione sul prezzo, poich\u00e9 senza l'impiego di fonti alternative di energia la domanda mondiale di petrolio seguir\u00e0 una linea ascendente.\nRapporto padre-figlio.\n\"Syriana\" ruota intorno ad un sottotesto che riguarda i rapporti padre-figlio: Bryan Woodman e i suoi due figli, il maggiore dei quali rimane ucciso nella piscina dell'emiro; l'emiro e i suoi due figli che competono per la successione; Saleem Ahmed Khan e suo figlio Wasim, che giunge ad abbracciare il fondamentalismo islamico; l'avvocato Bennet Holiday e il padre alcolizzato; infine, Robert Barnes e il figlio liceale, che desidera una vita \"normale\".\nFamiglia contro politica.\nIn apparenza, nel film ci sono svariati conflitti tra la vita familiare e le necessit\u00e0 politica, in particolare dal punto di vista morale.\nPetrolio e sangue.\nIl film suggerisce che sia interesse degli Stati Uniti eliminare i riformisti per assicurarsi di mantenere una relazione di quasi protettorato nei confronti del Medio Oriente, allo scopo di accrescere e rinforzare il proprio controllo sul petrolio.\nSpiegazione del titolo.\nIl titolo del film \u00e8 piuttosto ambiguo. Alcuni hanno suggerito che provenga dal termine \"Pax Syriana\", come allusione alla pace esistente tra Siria e USA, pace mantenuta grazie agli interessi petroliferi. In un'intervista del dicembre 2005, Baer ha spiegato alla NPR che il titolo \u00e8 una metafora che allude agli interventi stranieri nel Medio Oriente, in riferimento agli studi strategici del secondo dopoguerra, realizzati dai think tank statunitensi, in cui si parlava della creazione di uno Stato artificiale (come l'Iraq formato da territori dell'ex Impero ottomano) per garantire all'Occidente un continuo accesso al greggio.\nDal sito del film: \"\"Syriana\" \u00e8 un termine usato nei think tank di Washington per descrivere un ipotetico rimodellamento del Medio Oriente...\". Syriana, in vari dialetti arabi, indica una persona \"sporca\" o \"turpe\", probabilmente in riferimento alla corruzione dei funzionari del Medio Oriente e agli Stati Uniti.\nIn una discussione online con il Washington Post, nel novembre 2005, Gaghan ha detto che vedeva Syriana come \"una grande parola che indica la perpetua speranza dell'uomo di ridisegnare qualsiasi area geografica perch\u00e9 risponda meglio alle sue necessit\u00e0\".\nAmbientazione.\nIl 26 dicembre del 1991 l'Unione Sovietica croll\u00f2, e la guerra fredda ebbe una brusca fine. Dallo sfacelo emersero quindici nuove nazioni, e tra di esse un gruppo di Stati nella regione del Caspio. Sebbene questi Stati fossero dei fallimenti economici, si poteva dire che insieme possedessero la riserva pi\u00f9 grande del mondo di petrolio e di gas naturale, dietro solamente al Golfo Persico e alla Siberia. Inizi\u00f2 allora un nuovo boom del petrolio, un boom che avrebbe eclissato il precedente del diciannovesimo secolo. Petrolieri dall'America, dall'Inghilterra, dall'Italia, dalla Francia, dal Giappone, dalla Cina, e altrove, si affrettarono a fare affari di miliardi di dollari con gli uomini forti emergenti della regione. Per un periodo, la regione del Caspio fu al centro della \u201cpi\u00f9 grande vendita nella storia del mondo\u201d, come descrissero quella fase gli scrittori Daniel Yergin e Joseph Stanislaw.\nLa regione del Caspio echeggi\u00f2 l'era immediatamente precedente la prima guerra mondiale, quando i titani industriali americani ed europei lottarono per il potere e per il puro dominio economico. L'entusiasmo che la regione del Caspio innesc\u00f2 nei palazzi globali del commercio richiamava alla mente l'apertura dei canali di Suez e Panama. I Paesi occidentali assaporavano la prospettiva di divenire meno dipendenti dai fornitori di energia del Golfo Persico, di cui Washington e Londra sempre pi\u00f9 diffidavano. La Central Intelligence Agency mise in campo agenti nella regione del Caspio, e l'esercito statunitense addestr\u00f2 soldati locali per tenere gli oleodotti al sicuro da attacchi. La CIA, i giacimenti di petrolio del Kazakistan e la corruzione nell'industria petrolifera furono lo spunto per il thriller politico del 2005 \"Syriana\".\nProduzione, distribuzione e incassi.\nIl film, che denuncia la corruzione provocata da \u00abuna societ\u00e0 schiava dell'industria del petrolio\u00bb, non \u00e8 stata prodotta dalle \"majors\" tradizionali dell'industria cinematografica statunitense, ma - come pure \"Good Night, and Good Luck.\" - dal presidente di \"eBay\" Jeff Skoll, che \u00abdecise di lanciarsi nell'industria cinematografica proprio perch\u00e9 riteneva che Hollywood da troppi anni non facesse pi\u00f9 film politici, in grado di \"cambiare il mondo\"\u00bb. Il film fu comunque distribuito anche dalle \"majors\" hollywoodiane, riabilitando anche l'immagine pubblica di George Clooney, per alcuni anni offuscata dai media ed esclusa dal circuito cinematografico in quanto schierata su posizioni pacifiste e dunque, nell'ottica della \"guerra al terrorismo\" portata avanti dall'amministrazione Bush, \"anti-governative\".\nLa pellicola, prodotta da Jennifer Fox, Michael Nozik, Georgia Kacandes, Steven Soderbergh e George Clooney, \u00e8 costata 50 milioni di dollari.\nIl 20 aprile del 2006, il film aveva totalizzato 50,82 milioni di dollari al box office nazionale. Il film \u00e8 stato pubblicato in DVD nel giugno del 2006, distribuito dalla Warner Bros.\nCritica.\n\"Syriana\" ha ricevuto, in linea di massima, ottime valutazioni. Il critico Roger Ebert lo ha definito il secondo miglior film del 2005, alle spalle di \"Crash - Contatto fisico\", mentre il suo collega Richard Roeper lo ha definito il miglior film dell'anno. Peter Travers di \"Rolling Stone\" gli ha dato il voto massimo. Nella sua recensione il critico cinematografico Roger Ebert suggerisce come il film sia un esempio di \"cinema a hyperlinks\"."}
{"id": "531440", "revid": "7", "url": "https://it.wikipedia.org/wiki?curid=531440", "title": "Sacro catino", "text": ""}
{"id": "531470", "revid": "767487", "url": "https://it.wikipedia.org/wiki?curid=531470", "title": "Compliance (medicina)", "text": "La compliance (termine inglese di uso internazionale; in italiano a volte reso come acquiescenza) \u00e8 l'adesione del paziente, dopo accurata consulenza del medico, ad una terapia, in genere farmacologica o igienica.\nLa compliance arteriosa, indicata con la formula C = \u2206V/\u2206P, descrive la capacit\u00e0 dei vasi sanguigni di estendersi a seconda della pressione con cui il sangue scorre.\nDettagli.\nSi definisce compliance alla terapia quella del paziente che completa la terapia per almeno l'80%. Una \"compliance\" inferiore al 20% si definisce \"resistenza\".\nL'osservanza e l'aderenza ai consigli e prescrizioni mediche \u00e8 da considerare un elemento essenziale di qualsiasi terapia, che perde di efficacia se non viene effettuata con puntualit\u00e0 e precisione.\nPer questo il paziente ha il diritto di essere informato in modo semplice ma preciso e di ottenere cos\u00ec una conoscenza approfondita dei farmaci da assumere, del loro meccanismo d'azione, delle loro caratteristiche e dei possibili effetti collaterali.\nEffetti sulla terapia.\nUna bassa acquiescenza della terapia (casi di interruzione volontaria, assunzioni non complete, irregolarit\u00e0 nell'assunzione, errata conservazione) ne riduce l'efficacia e pu\u00f2 favorire l'insorgenza di complicazioni, prolungamenti o non remissione della malattia."}
{"id": "531482", "revid": "1632387", "url": "https://it.wikipedia.org/wiki?curid=531482", "title": "Rana (zoologia)", "text": "Rana \u00e8 un genere di anfibi anuri appartenenti alla famiglia Ranidae.\nTassonomia.\nComprende le seguenti 53 specie:\nDistribuzione.\nIl genere \"Rana\" \u00e8 distribuito in tutto il continente europeo.\nIn Italia sono presenti le specie \"Rana latastei\", \"Rana temporaria\", \"Rana arvalis\", \"Rana dalmatina\", \"Rana italica\" e \"Rana graeca\", attribuite al gruppo senza valore sistematico delle \"rane rosse\" . Sono inoltre presenti alcune specie di origine alloctona (anche note come \"specie aliene\"), quali \"Rana kurtmuelleri\" (introdotta dall'Albania) e \"Rana catesbeiana\" (introdotta dal Nord America). Le specie \"Rana bergeri\", \"Rana esculenta\", \"Rana lessonae, Rana kurtmuelleri\" e \"Rana ridibunda\" del gruppo delle \"rane verdi\" oggi sono attribuite al genere \"Pelophylax,\" mentre \"Rana catesbeiana\" \u00e8 sinonimo di \"Lithobates catesbeianus\".\nMinacce.\nLe popolazioni di rana sono minacciate dalle trasformazioni ambientali, in particolare dalla distruzione delle zone umide, e dall'uso di pesticidi, nonch\u00e9 da diversi agenti patogeni, tra cui la \"chitridiomicosi\" e i \"ranavirus\".\nLe rane in cucina.\nLe rane in cucina venivano mangiate soprattutto nella Pianura Padana, specialmente nella zona risicola tra Novara, Vercelli e Pavia. L'allevamento di rane verdi \u00e8 vietato in Italia dalla Convenzione di Berna del 1979 entrata in vigore nel 1981, per\u00f2 \u00e8 consentita la raccolta di 5 kg al giorno. La carne di rana raggiunge in Italia il prezzo di 30 euro al chilo e viene prodotta da fine aprile a fine agosto in Albania e Turchia, viene macellata in Italia e deve essere commercializzata gi\u00e0 eviscerata.\nNella letteratura.\nLa rana \u00e8 protagonista di favole di Esopo e di Fedro - \"La rana e il bue\" - e di un poemetto giocoso greco: la \"Batracomiomachia\". Giacomo Leopardi scrisse il poemetto satirico \"Paralipomeni della Batracomiomachia\"."}
{"id": "531487", "revid": "1573940", "url": "https://it.wikipedia.org/wiki?curid=531487", "title": "Astronotus crassipinnis", "text": "Astronotus crassipinnis () \u00e8 un pesce d'acqua dolce appartenente alla famiglia Cichlidae.\nDescrizione.\nIl corpo \u00e8 grosso, tozzo e di forma quasi ovale. Raggiunge una lunghezza massima di 24 cm. La colorazione \u00e8 variabile.\nDistribuzione e habitat.\n\u00c8 diffuso nella parte centro-meridionale del Sud America, in un'area che comprende il bacino del Madre de Dios in Per\u00f9, quello del Rio Paran\u00e0 tra Paraguay e Brasile e l'Amazzonia boliviana.\nAcquariofilia.\nRaramente \u00e8 allevato in acquario."}
{"id": "531495", "revid": "580197", "url": "https://it.wikipedia.org/wiki?curid=531495", "title": "Norberto H\u00f6fling", "text": "Carriera.\nGiocatore.\nPrimi anni e militanza alla Lazio.\nNato in Romania da una famiglia ebrea. Da calciatore ha militato in vari club di paesi diversi, tra cui Dinamo Cern\u0103u\u021bi, Carmen Bucure\u0219ti e MTK Budapest prima di arrivare in Italia, alla Lazio, il 31 gennaio 1949 per 12 milioni di lire. Debutta cos\u00ec il 12 febbraio 1949 in -Lazio, nella stessa gara in cui avviene l'atteso esordio di Bertil Nordahl che viene spinto dal suo allenatore a marcarlo, con il risultato che alla fine dell'incontro, terminato 1-1, i due si saranno annullati a vicenda.\nA Roma vi resta tre stagioni, la pi\u00f9 proficua delle quali \u00e8 il campionato 1949-1950 dove diventa capocannoniere della squadra segnando 13 gol, frutto di 2 triplette e tre doppiette; conserva il titolo di capocannoniere della squadra l'anno successivo, in cui per\u00f2 i gol sono 11 ma al termine della stagione, in seguito a litigi con il compagno di squadra Dionisio Arce, la societ\u00e0 capitolina cede entrambi.\nUltimi anni.\nPassa quindi alla Pro Patria e successivamente al , dove conclude la carriera professionistica. In Italia ha totalizzato 169 presenze e 47 reti in Serie A e 31 presenze e 11 reti in Serie B.\nAllenatore.\nA 33 anni \u00e8 gi\u00e0 allenatore, in Belgio, del Bruges, che guider\u00e0 dal 1957 al 1963, portandolo dalla Tweede Klasse (la seconda serie belga) alla Jupiler League, gettando le basi della cultura professionista. Dopo una serie di violenti contrasti con la stella della squadra, Fernand Goyvaerts, passa al Feijenoord, dove rimane solamente per la stagione 1963-1964 prima di ritornare in Belgio.\nDal 1964 al 1967 \u00e8 l'allenatore del Racing White, che riporta in Jupiler League. Ritornato alla guida del Club Bruges vince la Coppa del Belgio 1968, per poi passare all', dove rimane pochi mesi prima di essere esonerato.\nDopo una stagione di pausa, allena per due stagioni (dal 1969 al 1971) il , non riuscendo comunque ad ottenere la promozione nella massima serie. Nel 1972 firma con l' che porta dalla Derde Klasse (la terza serie belga) alla Division 1, prima di essere allontanato a causa di una serie di nuovi problemi con i dirigenti e i giocatori. Nel 1977 passa al Gent nella massima serie, e dopo la prima stagione decide di lasciare.\nRitorna in Italia, nella veste di allenatore della Pro Patria in Serie C2, nella stagione 1980-1981, dove getta le basi per la promozione in Serie C1 dell'annata seguente, lanciando diversi giovani come Massimo Rovellini e Mariano Marchetti, che passeranno direttamente al Cagliari in Serie A; della squadra lombarda \u00e8 stato anche direttore sportivo.\nDopo questo biennio italiano torna in Belgio."}
{"id": "531501", "revid": "86599", "url": "https://it.wikipedia.org/wiki?curid=531501", "title": "Cratere Cusanus", "text": "Cusanus \u00e8 un cratere lunare di 60,87 km situato nella parte nord-orientale della faccia visibile della Luna. vicino al margine dell'emisfero. Dalla Terra appare assai elongato per effetto prospettico e la sua visibilit\u00e0 \u00e8 influenzata dalle librazioni lunari.\nIl bordo di questo cratere \u00e8 stato eroso e consumato da una moltitudine di impatti minori, ma sono ancora visibili dei terrazzamenti lungo le pendici interne, anche se molto meno marcati di quanto dovessero essere in origine. Una coppia di piccoli crateri intacca il bordo orientale, e vi \u00e8 un modesto rigonfiamento lungo il margine interno ad ovest. Il margine settentrionale di Cusano \u00e8 quasi unito al bordo sud-sud-orientale del pi\u00f9 grande cratere Petermann.\nIl pianoro interno \u00e8 stato ricoperto da una colata lavica, e si presenta piano e privo di caratteristiche. La lava non ha comunque raggiunto uno spessore tale da influenzare significativamente le pendici interne.\nIl cratere \u00e8 dedicato al filosofo, matematico e astronomo tedesco Nicola Cusano.\nCrateri correlati.\nAlcuni crateri minori situati in prossimit\u00e0 di Cusanus sono convenzionalmente identificati, sulle mappe lunari, attraverso una lettera associata al nome."}
{"id": "531508", "revid": "1543377", "url": "https://it.wikipedia.org/wiki?curid=531508", "title": "Gennaro Delvecchio", "text": "Caratteristiche tecniche.\nGiocatore.\nMediano di centrocampo, forte fisicamente e nel gioco aereo. Non dotato di una buona tecnica individuale, \u00e8 abile nei contrasti e nel recuperare palloni avversari. Bravo negli inserimenti, soprattutto sui calci piazzati, su cui \u00e8 migliorato nel corso degli anni, e in fase di interdizione.\nGiocatore duttile tatticamente, preferisce giocare al centro, ma pu\u00f2 svariare anche sull'esterno. Si caratterizza per grinta e cattiveria agonistica.\nIn Serie A si \u00e8 ritrovato a giocare per due volte come portiere. La prima durante la sua prima permanenza a Lecce per sostituire l'espulso Sicignano in Treviso-Lecce (2-1), mentre la seconda il 17 settembre 2006, nel corso di -Sampdoria (0-1), a pochi minuti dal termine prese il posto in porta dell'infortunato Gianluca Berti, rendendosi autore di una parata su una conclusione di Mesto.\nCarriera.\nGiocatore.\nClub.\nGli inizi.\nMuove i suoi primi passi nel settore giovanile del , squadra della sua citt\u00e0 natale. Dopo il fallimento della societ\u00e0 pugliese viene prelevato dal Melfi.\nNel 2000 - dopo aver trascorso le precedenti stagioni tra e Castrovillari - passa al Catania che lo gira in prestito al . L'anno successivo passa in prestito . A fine stagione viene acquistato dal Perugia.\nNel 2003 - concluso il prestito alla Sambenedettese - passa in prestito al Catania, in Serie B. Famoso l'episodio in Genoa-Catania (1-3), in cui dopo aver segnato una rete si tolse la maglietta, mettendo a nudo la maglietta indossata sotto con scritto \"Granita o Gelato?\".\nIn seguito al fallimento del Perugia rimane svincolato. Nel 2005 passa a parametro zero alla Sampdoria, che il 30 agosto lo cede in prestito al Lecce. Esordisce in Serie A l'11 settembre 2005 in Lecce- (0-0). L'8 gennaio mette a segno la sua prima rete in massima serie in Chievo-Lecce (3-1). Termina l'annata con 29 presenze e 4 reti.\nSampdoria.\nEsordisce con i blucerchiati il 10 settembre 2006 in Sampdoria-Empoli (1-2), subentrando al 53' al posto di Daniele Franceschini e venendo espulso nel finale di gara per doppia ammonizione.\nIl 16 agosto 2007 esordisce in Coppa UEFA in Hajduk Spalato-Sampdoria (0-1), valida per il secondo turno preliminare della competizione, giocando titolare. Il 20 settembre 2007 in Sampdoria-Aalborg (2-2) mette a segno la sua prima rete nelle competizioni europee.\nIl 1\u00ba febbraio 2009, nel corso di Chievo-Sampdoria (1-1), a seguito di uno scontro con Andrea Mantovani, riporta un principio di trombosi e la paralisi del nervo della gamba destra. Rientra in campo il 5 aprile contro il Napoli (2-2 il finale), sostituendo Paolo Sammarco al 30' della ripresa.\nRitorno a Catania, prestito all'Atalanta e passaggio al Lecce.\nIl 30 giugno 2009 fa ritorno al Catania, sottoscrivendo un contratto triennale. Il 20 maggio 2010 si aggrega al Milan per partecipare ad una tourn\u00e9e di amichevoli negli Stati Uniti.\nIl 18 gennaio 2011 passa in prestito con diritto di riscatto all'Atalanta in Serie B. Mette a segno la sua prima rete con la \"Dea\" il 7 maggio contro il Portogruaro, partita che decreta il ritorno in Serie A dei bergamaschi.\nIl 30 gennaio 2012 passa a titolo definitivo al Lecce, facendovi ritorno. Termina l'annata - conclusa con la retrocessione in Serie B (il Lecce verr\u00e0 poi retrocesso d'ufficio in Lega Pro Prima Divisione dopo i verdetti delle sentenze sul calcioscommesse.) - con 16 presenze.\nGrosseto.\nIl 31 agosto 2012 passa a titolo definitivo al , firmando un contratto biennale. Esordisce con i \"maremmani\" il giorno successivo contro il Cittadella, subentrando al 43' al posto di Yaw Asante.\nPoco impiegato nella prima parte di stagione (nella quale non aveva reso al meglio delle aspettative), sia a causa di un infortunio rimediato alla costola contro l'Empoli, sia per via di alcuni motivi di natura personale, con il ritorno in panchina di Francesco Moriero torna ad essere utilizzato con continuit\u00e0, diventando capitano della squadra.\nNella seconda met\u00e0 di stagione risulta uno dei pi\u00f9 positivi tra i toscani per rendimento.\nIl 23 aprile viene squalificato per tre giornate dal giudice sportivo \"per avere al 22' del secondo tempo, appoggiato la mano sul volto di un avversario tirandogli con forza un orecchio; per avere inoltre, impedito all'arbitro, per qualche secondo, di estrarre il cartellino per la notifica del provvedimento disciplinare\"; l'episodio \u00e8 avvenuto nel derby perso 0-3 contro il Livorno.\nIl 10 dicembre 2013 rescinde consensualmente il contratto che lo legava alla societ\u00e0 toscana.\nBari.\nDopo sei mesi di Lega Pro, torna in Serie B vestendo la casacca del , sottoscrivendo un contratto di sei mesi, dopo che il DS della societ\u00e0 biancorossa Guido Angelozzi ne annuncia ufficialmente l'ingaggio il 27 dicembre 2013.\nEsordisce con i 'galletti' il 25 gennaio 2014 in Bari- (0-1), sostituendo Cristian Galano al 26' della ripresa e realizza il suo primo gol nelle battute finali di -Bari (1-3) alla 37\u00aa giornata.\nNazionale.\nIl 12 agosto 2006 viene convocato da Roberto Donadoni per la prima volta in nazionale, venendo incluso nella lista dei 22 convocati che prenderanno parte all'amichevole contro la Croazia. Esordisce quindi in nazionale quattro giorni dopo in Italia-Croazia (0-2), giocando titolare e uscendo a 5' minuti dal termine sostituito da Antonio Di Natale. Verr\u00e0 poi convocato in altre quattro occasioni, tuttavia senza scendere in campo.\nAllenatore e dirigente.\nTerminata la carriera, il 22 agosto 2014 entra nello staff del , nel ruolo di responsabile dell'area tecnica della societ\u00e0. Il 15 marzo 2015 si dimette.\nNel giugno 2015 viene scelto come vice allenatore di Costantino Pennese sulla panchina del Melfi. Il 23 novembre seguente viene sollevato dall'incarico.\nIl 17 luglio 2018 diventa il nuovo responsabile del settore giovanile del .\nStatistiche.\nPresenze e reti nei club.\n\"Statistiche aggiornate all'8 giugno 2014.\""}
{"id": "531510", "revid": "1573940", "url": "https://it.wikipedia.org/wiki?curid=531510", "title": "Hyla", "text": "Hyla \u00e8 un genere di anfibi dell'ordine Anura, volgarmente dette \"raganelle\".\nDescrizione.\nL'aspetto \u00e8 simile a quello delle rane, ma le specie di questo genere sono dotate di un solo sacco vocale sotto la gola e di ventose sulle dita delle zampe. Questo permette loro di arrampicarsi su alberi, arbusti e foglie.\nDistribuzione e habitat.\nIl genere \"Hyla\" \u00e8 distribuito in Asia, Africa e America.\n\u00c8 presente nell'Europa centro meridionale; manca nelle isole Britanniche e nella penisola Scandinava.\nIn Italia sono presenti le seguenti specie:\n\"Hyla arborea\", \"Hyla meridionalis\", \"Hyla intermedia\", \"Hyla perrini\" e \"Hyla sarda\". La \"Hyla meridionalis\" \u00e8 presente solo nella Liguria occidentale. In questa specie la striatura nera che parte dalla narice, prosegue dopo l'occhio e dopo il timpano si interrompe bruscamente ad una distanza di circa un centimetro da quest'ultimo. Nella \"Hyla arborea\" invece la striatura nera continua fino all'inserzione dell'arto inferiore.\nBiologia.\nLe specie del genere \"Hyla\" sono insettivore, si nutrono di artropodi e altri invertebrati acquatici e terricoli. Sono prevalentemente arboricole, ma si trovano anche in mezzo alle erbe palustri, nei campi in prossimit\u00e0 di fossi e risaie. Sono legate all'acqua per la riproduzione. Dall'uovo esce il girino che compie il proprio ciclo vitale in tempi variabili tra 1,5 e 3 mesi. Alla fine della metamorfosi il girino avr\u00e0 sviluppato zampe atte a saltare, polmoni per respirare fuori dall'acqua, avr\u00e0 perso la coda e avr\u00e0 cambiato regime alimentare passando da detritivoro a insettivoro.\nTassonomia.\nIn passato venivano attribuite al genere \"Hyla\" oltre 300 specie. Una recente revisione della famiglia delle Hylidae ha portato alla riclassificazione di molte di esse, per cui attualmente il genere conta solo 17 specie"}
{"id": "531517", "revid": "38120", "url": "https://it.wikipedia.org/wiki?curid=531517", "title": "Bobo Vieri", "text": ""}
{"id": "531518", "revid": "610351", "url": "https://it.wikipedia.org/wiki?curid=531518", "title": "Inglese californiano", "text": "L'inglese californiano (California English) \u00e8 un dialetto della lingua inglese parlato in California.\nStato pi\u00f9 popoloso e terzo pi\u00f9 esteso degli Stati Uniti d'America, la California \u00e8 etnicamente molto variegata, elemento che ha contribuito e contribuisce tuttora al continuo sviluppo dell'inglese californiano. Naturalmente non tutte le caratteristiche di questo dialetto sono usate dalla totalit\u00e0 dei californiani, e alcune di queste caratteristiche sono riscontrabili anche al di fuori della California. Nonostante ci\u00f2, vi sono particolari caratteristiche linguistiche che possono essere identificate come originarie o predominanti in California, o entrambe le cose.\nStoria.\nNell'area conosciuta oggi come California si inizi\u00f2 a parlare inglese su larga scala, iniziando con un considerabile influsso di anglofoni durante la Corsa all'oro californiana e dopo una rapida crescita dell'immigrazione interna (da tutte le parti degli Stati Uniti, ma particolarmente dalla Nuova Inghilterra all'inizio e poi dal Midwest), oltre la fine del XIX secolo e la prima met\u00e0 del XX secolo. L'intensa immigrazione interna dalle regioni ad est della California ha tracciato la base per le variet\u00e0 dell'inglese parlate oggi nello Stato. Il fatto che la California sia uno Stato relativamente giovane \u00e8 significativo per il fatto che le peculiarit\u00e0 regionali non hanno avuto secoli per emergere e crescere (in contrasto con alcuni dialetti della costa est o del sud). I linguisti che hanno studiato l'inglese parlato in California prima e nel periodo immediatamente successivo alla Seconda guerra mondiale hanno trovato pochissime particolarit\u00e0 uniche della regione. Comunque, molti decenni dopo, con una popolazione pi\u00f9 stabile e una continua immigrazione da ogni parte del mondo, un notevole numero di caratteristiche emergenti hanno iniziato ad attrarre l'attenzione dei linguisti della fine del XX secolo.\nCaratteristiche fonetiche distintive.\nOggi lo stato della California (soprattutto al sud, nelle contee di Los Angeles, Orange e zone limitrofe) \u00e8 riccamente popolato anche da ispanici provenienti soprattutto dal Messico, che hanno contribuito alla diffusione di un dialetto particolare nell'area a sud della California. Le particolarit\u00e0 di questo dialetto sono diverse tra nord e sud, quindi per convenzione le suddivideremo in due gruppi:\nCalifornia del nord.\nTermini distintivi della California del nord sono parole come \"hella\" (hell of, sinonimo di lot of, un sacco, usato in casi come \"\"This cocktail's hella good\": Questo cocktail \u00e8 molto buono, \"There are hella people here\"\": C'\u00e8 molta gente qui, e casi simili), o \"dude\" (amico, bellimbusto), usato su larga scala nell'area di San Francisco, ma anche a Los Angeles e nelle restanti zone del sud, seppur con meno frequenza. Per quanto riguarda le particolarit\u00e0 di pronuncia, notiamo che:\nCalifornia del sud.\nParole molto usate al sud della California sono \"dude\", come al nord, e il caratteristico \"amigo\", usato a Los Angeles, San Diego, Orange, ecc.\nLa pronuncia \u00e8 simile a quella del nord:"}
{"id": "531522", "revid": "1573940", "url": "https://it.wikipedia.org/wiki?curid=531522", "title": "Hyla arborea", "text": "La raganella europea (Hyla arborea ) \u00e8 un anfibio dell'ordine degli Anuri, diffuso in Europa e Asia.\nDescrizione.\nDi aspetto simile alle rane, ma dotata di un solo sacco vocale bruno sotto la gola e di ventose sulle dita delle zampe. Questo permette all'animale di arrampicarsi su alberi, arbusti, foglie e muri.\nPresenta una striatura nera o marrone chiara che parte dalla narice, prosegue dopo l'occhio e continua fino all'inserzione dell'arto inferiore. Questo carattere la differenzia dalla \"Hyla meridionalis\", anch'essa presente in Europa, in cui la striatura nera si interrompe bruscamente dopo il timpano. La lunghezza del corpo varia in media dai 3 ai 5\u00a0cm, ma pu\u00f2 toccare i 6,5.Ha il dorso verde e il ventre biancastro\nLa raganella, se eccitata o se il tempo cambia, varia di colore, passando addirittura a una colorazione chiazzata\nBiologia.\nLe raganelle sono insettivore, si nutrono di artropodi e altri invertebrati terricoli. Sono prevalentemente arboricole, ma si trovano anche in mezzo alle erbe palustri, nei campi in prossimit\u00e0 di fossi e risaie. Raggiungono la maturit\u00e0 sessuale a 1 anno. All'inizio della stagione degli amori i maschi fanno i loro richiami e si riuniscono in coro entrando in competizione. Sono legate all'acqua per la riproduzione. Possono deporre dalle 200 alle 2000 uova. Dall'uovo dopo 3 settimane dalla deposizione esce il girino che compie il proprio ciclo vitale in tempi variabili tra 1,5 e 3 mesi. Alla fine della metamorfosi il girino avr\u00e0 sviluppato zampe atte a saltare, polmoni per respirare fuori dall'acqua, avr\u00e0 perso la coda e avr\u00e0 cambiato regime alimentare passando da detritivoro a carnivoro. Le raganelle vanno in letargo d'inverno. Hanno un'aspettativa di vita di 3-5 anni.\nDistribuzione e habitat.\nLa specie, nota anche come raganella europea, \u00e8 ampiamente distribuita in quasi tutta l'Europa: dalla Spagna alla Francia, dalla Germania al Benelux, \ndai Balcani all'Ucraina. Presente anche a Creta oltre che in Italia. \n\u00c8 invece assente nell'arcipelago britannico, in Scandinavia e in Danimarca.\nIn Asia, arriva fino al Mar Caspio. Vive in zone umide dalla campagna aperta.\nLa specie in Italia.\nLa specie \u00e8 diffusa, in Italia, solamente nel Friuli settentrionale.\nStato di conservazione.\nNonostante non sia in pericolo di estinzione, la raganella \u00e8 una specie da preservare per tutto il patrimonio faunistico italiano ed europeo, essendo una delle poche eccezioni di specie viventi in zone con clima temperato di una famiglia prettamente tropicale. La rarefazione in alcune zone \u00e8 dovuto alla degradazione degli habitat, anche se \u00e8 ancora molto numerosa su tutto il suo areale."}
{"id": "531523", "revid": "73125", "url": "https://it.wikipedia.org/wiki?curid=531523", "title": "Digne", "text": ""}
{"id": "531526", "revid": "31360", "url": "https://it.wikipedia.org/wiki?curid=531526", "title": "Lord of war", "text": ""}
{"id": "531533", "revid": "106908", "url": "https://it.wikipedia.org/wiki?curid=531533", "title": "Samuel Cunard", "text": "Biografia.\nCunard fu un ricco commerciante di Halifax. I suoi affari compirono un notevole balzo in avanti quando nel 1838 ottenne dal governo inglese il monopolio per il trasporto della posta sulle prime navi a vapore che viaggiavano tra l'Inghilterra e gli Stati Uniti. In questo contesto cre\u00f2 la grande compagnia di navigazione denominata Cunard Steam Ship Co. che porta ancora oggi il suo nome.\nEra sposato con Susan, figlia di William Duffus (sposata il 4 febbraio 1815; morta il 23 gennaio 1828) dalla quale ebbe nove figli. Gli succedette nel business suo figlio Sir Edward Cunard, 2\u00b0 baronetto. Sir Samuel \u00e8 il bisnonno di Nancy Cunard.\nMuore nel 1865 ed oggi riposa nel cimitero di Brompton, a Londra.\nLa Cunard Line.\nNel 1840 l'azienda inizi\u00f2 il servizio regolare con la prima nave a vapore, il \"Britannia\", che salp\u00f2 da Liverpool ad Halifax, Nuova Scozia (in 12 giorni e 10 ore, luglio 1840), e a Boston, Massachusetts, con Cunard e 63 altri passeggeri a bordo. La societ\u00e0 prosper\u00f2 ed assorb\u00ec diverse imprese concorrenti come la Canadian Northern Steamships Limited, e il suo principale competitore, la White Star Line, proprietaria del sfortunato RMS Titanic. Cunard domin\u00f2 le tratte dell'Atlantico con alcuni dei transatlantici pi\u00f9 famosi del mondo come la RMS Queen Mary e la RMS Queen Elizabeth. Il suo nome sopravvive oggi nella Cunard Line, ora un ramo prestigioso della Carnival Cruise Lines."}
{"id": "531544", "revid": "46210016", "url": "https://it.wikipedia.org/wiki?curid=531544", "title": "Risaie", "text": ""}
{"id": "531548", "revid": "2219808", "url": "https://it.wikipedia.org/wiki?curid=531548", "title": "Isola di Ortigia", "text": "Ortigia (\"l'Ottiggia\" in dialetto siracusano, \"Urtiggia\" in siciliano standard, \"Ortygia\", \u1f48\u03c1\u03c4\u03c5\u03b3\u03af\u03b1 in greco antico) \u00e8 il toponimo dell'isola che costituisce la parte pi\u00f9 antica della citt\u00e0 di Siracusa.\nIl suo nome deriverebbe dal greco antico \"ortyx\" (\u1f44\u03c1\u03c4\u03c5\u03be) che significa \"quaglia\". La sua estensione non supera 1 km\u00b2 e la sua popolazione ammonta a 4\u00a0269 abitanti (2011). \u00c8 affiancata da uno scoglio storicamente noto come l'isola dei cani.\nEtimologia.\nOrtigia.\nL'isola fu nota nell'antichit\u00e0 con tre denominazioni che si succedettero a seconda del periodo storico.\nDal greco.\nPer la variante greca sopra descritta si sono evidenziate due possibili etimologie: l'una indicante una derivazione dall'indeuropeo e un'altra dall'egizio. \nDal latino.\nSe il nome greco della quaglia allude forse al suo movimento, quello latino, \"coturnix\", sembrerebbe poter trarre origine dal verso proprio di questo uccello, anche se non \u00e8 noto se come allusione onomatopeica imitante il suono *\"kwok\" o se si possa tracciare una connessione col sanscrito \"katu\", che significa penetrante, e \"rana\", grido, alludenti, una volta uniti in un unico termine, alle caratteristiche di questo suono.\nLocalit\u00e0 omonime.\nEsistevano anche altre localit\u00e0 note con questo nome, tra le quali se ne ricordano una in Etolia e un'altra sita presso Efeso nella Ionia, la quale prese poi il nome di Delo (), significante \"la Manifesta\", o acquisendolo per prima e passandolo all'isola delle Cicladi oppure assumendolo per similitudine con la stessa isola, gi\u00e0 nota coi nomi di Ortigia e di Asteria, in allusione in (questo secondo caso) ad \"Astro\" e ad Asteria, anch'essa legata alla mitologia aretusea. Delo avrebbe infatti passato il suo nome a tutte le proprie colonie, tra le quali comunque non \u00e8 possibile annoverare Siracusa, la cui fondazione \u00e8 storicamente, tradizionalmente e solidamente attribuita ai Corinzi, con la conseguenza che \u00e8 improbabile un suo legame politico-fraterno con Delo.\nGeografia fisica.\nOrtigia \u00e8 un'isola, posta nella costa orientale della Sicilia.\nLa sua conformazione geologica \u00e8 composta da una roccia con fratture naturali, questo tipo di roccia si presta a far filtrare l'acqua naturalmente, questo spiega perch\u00e9 l'isola sia collegata \"idrologicamente\" alla terraferma siracusana. L'alimentazione di tale rapporto con l'acqua pu\u00f2 essere attribuito a una falda profonda collocata in corrispondenza di una faglia, attualmente inattiva, ricca d'acqua, la quale \u00e8 compressa dallo strato impermeabile delle argille quaternarie che si stendono nella bassa valle dell'Anapo e circondano l'isola di Ortigia e il Plemmirio.\nDalla \"Porta Marina\" fino al Castello Maniace (che rappresenta la punta estrema dell'isola), vi \u00e8 un susseguirsi di sorgenti e fonti naturali che fuoriescono al di sotto o in corrispondenza del livello medio del mare; ne \u00e8 un esempio la rinomata Fonte Aretusa, uno specchio d'acqua dolce situato in Ortigia e che arriva al contatto con l'acqua salata del mare. La presenza di queste sorgenti \u00e8 dovuta alla pendenza naturale delle fluenze e dal gi\u00e0 citato sistema di fratturazione esistente nelle rocce ortigiane; entrambi sono fattori favorevoli all'insorgere delle acque.\nAltri esempi di sorgenti naturali in Ortigia sono dati dalla \"Fontana degli Schiavi\"; da uno dei \"miqw\u00e8\" (bagno ebraico) pi\u00f9 suggestivi d'Europa; dalla \"Vasca della Regina\" (sorgente naturale posta al di sotto del livello del mare, nel Castello Maniace) e le manifestazioni sorgive, quasi del tutto scomparse di \"Occhi di Zivillica\" (o Occhi di Zilica).\nAltro aspetto morfologico molto interessante dell'isola di Ortigia, sono i suoi ipogei; i siracusani li hanno scavati nei secoli, gi\u00e0 dai tempi greci fino ai tempi bellici della seconda guerra mondiale, quando questi ipogei vennero utilizzati come rifugi antiaerei per la popolazione. Il pi\u00f9 importante \u00e8 quello di \"Piazza Duomo\", recentemente aperto al pubblico, sulle cui pareti si notano anche degli affreschi bizantini. Ortigia ha molti ipogei sotterranei, in alcuni, come in quello del quartiere ebraico, la Giudecca, vi \u00e8 anche la presenza dell'acqua dolce, con le stesse caratteristiche delle altre polluzioni d'acqua naturale descritte sopra.\nLa sua costa forma l'entrata naturale di un grande golfo, la cui altra estremit\u00e0 \u00e8 rappresentata dalla costa del Plemmirio. Si pensa che l'isola, dopo la colonizzazione greca, venne collegata quasi subito alla terraferma utilizzando un terrapieno, ovvero un accumulo di terreno realizzato artificialmente. In seguito il terrapieno venne sostituito da un ponte. La sua costa, in tempi antichi, doveva essere pi\u00f9 prolungata, infatti dai vari studi archeologici fatti presso il Porto Piccolo di Siracusa, risulta visibile sott'acqua parte della banchina marmorea che contraddistingueva l'approdo siracusano. La tipologia di costa \u00e8 rocciosa e frastagliata, nella sua maggior parte, eccetto qualche golfetto di sabbia.\nInfine la sua vegetazione (non estesa poich\u00e9 l'isola \u00e8 stata densamente popolata ed edificata in passato) \u00e8 composta dalle piante tipiche del clima mediterraneo; quindi palme e ficus tra tutti, inoltre attira curiosit\u00e0, e spesso stupore, la presenza della pianta di papiro che cresce spontanea all'interno della Fonte Aretusa. La sua fauna invece conta caratteristiche papere che fanno parte della cultura paesaggistica, basti pensare che la Fonte Aretusa, \u00e8 stata ribattezzata dai siracusani \"fontana delle papere\", proprio per le numerose papere che vi si trovano al suo interno. Cos\u00ec come i pesci d'acqua dolce e le tante altre specie che vivono in mare.\nStoria.\nI Siculi e i Greci.\nL'isola \u00e8 stata da sempre il cuore della citt\u00e0, lo testimonia il fatto che sin dall'et\u00e0 del bronzo antico fosse abitata, e lo testimoniano anche resti di capanne circolari del XIV secolo a.C. riferibili alla cultura di Thapsos. Furono infatti gli scavi dell'archeologo Paolo Orsi a scoprire, anche nei pressi della Fonte Aretusa, i resti di un abitato siculo vicino alla sorgente naturale, ritrovamento che indica come gi\u00e0 in passato l'area, generosa d'acqua, fosse considerata molto importante per prosperare e costruire nei suoi dintorni l'abitato.\nIl successivo arrivo dei Greci spinse la popolazione sicula a ritirarsi nell'entroterra, come ci narra Tucidide. Ma senza alcun dubbio molti dei Siculi rimasero in Ortigia dopo l'avvenuta colonizzazione greca, dato che sono le stesse vicende storiche a narrarci dei contrasti per il comando della citt\u00e0 tra \"gamoroi\", discendenti dei primi coloni corinzi, e \"killichirioi\", discendenti appunto dei Siculi che in precedenza abitavano Siracusa e Ortigia. La storia prosegue e i Siculi Killichirioi vengono sconfitti da Gelone di Gela, chiamato in aiuto dai Gamoroi, diventer\u00e0 il primo tiranno di Siracusa.\nOrtigia in epoca greca fu, soprattutto inizialmente, il centro politico e religioso della citt\u00e0; lo dimostra il fatto che nell'isola venne edificata la \"via sacra\" (la quale attualmente ricade nell'asse urbano della via Dione e del secondo tratto della via Roma), ovvero quella via che conteneva importanti templi degli dei, come l'Artemision e l'Athenaion (attuale Duomo di Siracusa). Dagli studi fatti si \u00e8 potuto constatare che i templi greci erano sempre rivolti a oriente, osservando infatti l'antica linea urbana di Ortigia, si nota come gli edifici sacri fossero stati posti in luce, ne \u00e8 un esempio il Tempio di Atena, il quale secondo gli studiosi svolgeva una funzione di \"faro\" per tutti i naviganti che si avvicinavano verso Siracusa dal lato del mare di Ortigia; sopra il tetto del tempio era posta una grande statua di Atena con uno scudo dorato, visibile da molto lontano, ed era esso che fungeva da faro e punto di riferimento per chi navigava in mare in prossimit\u00e0 della citt\u00e0.\nIn Ortigia venne edificato il \"palazzo del tiranno\", ovvero la sede del potere politico dei tiranni siracusani. Dalle testimonianze pervenuteci dagli storici dell'epoca, si pensa fosse un palazzo imponente, soprattutto a partire dalla tirannia di Dionisio I di Siracusa (detto anche \"Dionigi il Vecchio\" e \"Dionigi il Grande\") che evacu\u00f2 interamente la popolazione di Ortigia per sostituirla con la sua corte, i suoi amici e i suoi mercenari. Dot\u00f2 l'isola di mura autonome e le lettere di Platone consentono di farsi un'idea della ricchezza di questa dimora; il filosofo ateniese racconta che il palazzo era dotato di ampi giardini e suddiviso in parti che diventavano sempre meno accessibili, difese da alte mura. La parte pi\u00f9 intima della dimora di Dionigi, era costituita da una piccola isola, separata dal resto del palazzo da un canale con ponte levatoio, alzato o abbassato dal tiranno stesso, il quale poteva cos\u00ec ritrovarsi completamente al sicuro (Cicerone, Tusculanae, 5, 59).\nQuesto palazzo fu successivamente distrutto da Timoleonte, comandante corinzio e uno dei pochi sovrani democratici che la Siracusa greca ebbe (Plutarco, Vita di Timoleonte, 21). La dimora dei tiranni fu poi ricostruita in forme pi\u00f9 sontuose da Agatocle e si pensa che a esso apparteneva l'edif\u00eccio detto \u00abdei 60 letti\u00bb, che sarebbe stato il pi\u00f9 sontuoso della Sicilia (Diodoro, XVI 85).\nIl porto (\"Porto Grande\" e \"Porto Piccolo\") ebbe per Ortigia grande importanza; al centro delle grandi battaglie siracusane. L'isola prese parte a molte delle difese cittadine, era anch'essa circondata dalle imponenti mura dionigiane che si estendevano fino al monte Epipoli, nei pressi del Castello Eurialo.\nIn epoca romana.\nDurante l'assedio dei Romani nel 212. a.C., Ortigia divenne l'ultimo quartiere di Siracusa a cadere in mano di Roma. Durante l'assedio il suo porto fu di fondamentale importanza per le sorti delle battaglie, perch\u00e9 era da l\u00ec che Cartagine, alleatasi con Siracusa, le mandava i rifornimenti di cibo, dunque i viveri e le forze necessarie per resistere all'assedio. Infatti con l'aiuto delle navi cartaginesi e con le geniali macchine da guerra di Archimede, i siracusani resistettero a oltranza all'esercito romano che non pot\u00e9 fare altro che stare al di fuori delle mura aretusee. Dopo la festa di Artemide, approfittando della distrazione delle difese siracusane, assopite dopo i festeggiamenti, e con il tradimento di un cittadino che apr\u00ec loro i cancelli, i Romani riuscirono a entrare nella citt\u00e0 e a conquistarla quartiere dopo quartiere. La storia ci ha narrato di come Archimede venne ucciso per errore da un soldato romano, il generale dei Romani, Marco Claudio Marcello, si dice che rimase egli stesso sconvolto dall'uccisione del celebre matematico e si dice anche che pianse per la sorte della citt\u00e0 che i suoi uomini avevano appena conquistato in nome di Roma. Passato il tempo della conquista, il generale nei primi anni del II secolo a.C. diede l'ordine che nessuno andasse ad abitare a Ortigia, probabilmente perch\u00e9, data la sua strategica posizione difensiva, temeva si potesse organizzare una qualche rivolta al suo interno che potesse mettere in pericolo l'ordine nella citt\u00e0 da poco tempo sotto il governo romano.\nCicerone, il noto filosofo romano, chiamato a difendere i cittadini siciliani dalle ruberie fatte dal famigerato pretore romano Verre, testimoni\u00f2 che molti tesori dei templi e delle case siracusane vennero rubati. Noti sono i suoi versi nelle Verrine, nelle quali scrisse con la sua solita veemenza e incisivit\u00e0 tutto ci\u00f2 che aveva visto in Sicilia; addirittura dello spoglio del Tempio di Atena in Ortigia, egli scrisse:\nSiracusa divenne sede dei governatori romani di Sicilia, essi risiedevano in quello che un tempo era il \"palazzo del tiranno\", divenuto \"praetorium\" (sede dei pretori romani); la sua ubdicazione non \u00e8 chiara, ma da una scritta ritrovata durante l'apertura della \"via del Littorio\", si \u00e8 scoperto che un governatore di Sicilia in epoca tardoantica romana, tale Flavio Gelasio Busiride, aveva restaurato il praetorium gi\u00e0 palazzo dei tiranni sito in Ortigia.\nOrtigia in epoca bizantina e araba.\nOrtigia in epoca medievale divenne sempre pi\u00f9 centrale, dato che la popolazione siracusana a seguito delle grandi guerre (la fine dell'Impero romano d'Occidente; la conquista dei Franchi e dei Vandali) diminu\u00ec fino a ridursi per la quasi totalit\u00e0 nell'abitato dell'isola di Ortigia, spopolando i restanti quartieri.\nL'isola venne fortificata ulteriormente, affront\u00f2 le vicende bizantine di Siracusa, quando la citt\u00e0 fu nominata \"Capitale dell'Impero dei Romani\" (detta anche \"Capitale dell'Impero romano d'Oriente), diventando dunque sede dell'imperatore bizantino, Costante II, e rifiorendo per un breve periodo, non troppo felice perch\u00e9 la citt\u00e0 mal sopport\u00f2 le tasse, eccessive, che l'imperatore aveva imposto ai cittadini. Sub\u00ec dunque l'attacco di Costantinopoli che ridivent\u00f2 capitale dell'Impero, dopo che il figlio di Costante II venne a riprendersi la corona imperiale.\nSuccessivamente l'isola dovr\u00e0 affrontare uno degli assedi pi\u00f9 sofferti della storia di Siracusa, ovvero l'assedio arabo dell'878 d.C., il quale ridurr\u00e0 la popolazione alla fame e la costringer\u00e0 alla resa dopo mesi e mesi di patimenti. La citt\u00e0 sar\u00e0 spogliata dal titolo di \"Capitale della Sicilia\" e Ortigia, in quest'epoca ormai quasi del tutto identificata come \"unico centro abitato di Siracusa\", passer\u00e0 in mano araba, diventando parte del Regno di Sicilia musulmano.\nLa testimonianza pi\u00f9 evidente e grandiosa dell'epoca medievale in Ortigia \u00e8 sicuramente il Castello Maniace; inizialmente era un forte costruito dal generale bizantino Giorgio Maniace, futuro imperatore, poi divenne un castello per volere dell'imperatore svevo-normanno, detto anche \"lo stupor mundi\", Federico II di Svevia, che diede all'edificio il nome di \"Maniace\", in memoria dello storico generale conquistatore di Siracusa.\nL'epoca spagnola.\nLa dominazione spagnola rappresent\u00f2 per Ortigia un momento decisivo e in un certo senso epocale, perch\u00e9 il suo aspetto urbanistico, e quindi anche la sua immagine culturale, cambi\u00f2 radicalmente volvendo nella maniera che ancor oggi, in epoca contemporanea, essa mostra. Furono infatti gli architetti voluti dai governatori di Castiglia e Aragona a imprimere all'isola la facciata in stile Barocco, con palazzi alla catalana e fantasie mescolate tra l'arte siciliana e l'arte spagnola, che in tempi moderni sono stati la lode e il vanto dell'isola, dandole il titolo di \"centro del barocco siciliano\", paragonabile al barocco della pi\u00f9 rinomata, in argomento, Noto.\nScrive al riguardo Giuseppe Agnello:\nUn cambio architettonico con tocco spagnolo che in Ortigia, pi\u00f9 che altrove, rest\u00f2 quasi intatto, rendendo bene l'idea della situazione socio-politica di quegli anni. Ortigia infatti, rappresentando in quel periodo l'unico centro abitato di Siracusa, era il fulcro degli scambi commerciali con gli Spagnoli; nelle sue vie, e quindi nei suoi palazzi, si scrisse la storia di quell'epoca complessa.\nOrtigia fu anche la sede della Camera Reginale; un organo governativo proveniente dalla Spagna ma instaurato sul territorio, che dava alla sua sede una sorta di titolo giuridico di \"Stato dentro lo Stato\", fu istituita da Federico III d'Aragona come dono alla sua consorte, Eleonora d'Angi\u00f2. Da allora la Camera pass\u00f2 di regina in regina tra le regnanti castigliane e aragonesi, venne infine abolita da Carlo V nel 1536.\nLa situazione per\u00f2 divenne critica quando la Spagna divenne un impero, e la Sicilia ne fece parte a pieno, divenendo, nei progetti degli imperatori spagnoli, l'avamposto da difendere nelle guerre contro i turchi, gli austriaci e gli altri nemici della corona. In particolare l'imperatore Carlo V, trasform\u00f2 l'isola di Ortigia in una delle roccaforti pi\u00f9 fortificate d'Europa; muri e ponti levatoi vennero costruiti. Nell'isola si vi poteva accedere da una sola grande porta, la Porta Ligny, di ricca lavorazione architettonica, tale porta venne buttata gi\u00f9, come tutte le altre storiche fortificazioni di epoca spagnola, all'indomani dell'Unit\u00e0 d'Italia. Va inoltre ricordato che con l'editto del 1492, per ordine della corona spagnola, tutti gli ebrei vennero cacciati dall'Europa, e anche la numerosa comunit\u00e0 ebraica siracusana sub\u00ec questo decreto; essa infatti che nella sua maggior parte risiedeva nel quartiere ortigiano della Giudecca, dovette lasciarlo e quel quartiere, che era un punto vivace di commercio per Ortigia, ne risent\u00ec pesantemente.\nDivenuta piazza d'armi, il nuovo ruolo militare datole dalla Spagna, danneggi\u00f2 gravemente i rapporti sociali e culturali di Ortigia, poich\u00e9 venne distaccata dal resto d'Italia, cos\u00ec come la stessa sorte tocc\u00f2 alla Sicilia, dato che il peso militare mal si adattava al prosperare sereno e illuministico di un popolo.\nL'epoca austriaca, borbonica e l'unit\u00e0 d'Italia.\nIl Seicento, Settecento e Ottocento furono epoche molto difficili per l'isola di Ortigia, la quale sosteneva il titolo dell'intera \"Citt\u00e0 di Siracusa\" all'interno delle sue mura. Divenuta una fortezza militare sub\u00ec gli attacchi degli austriaci, la difesa delle coste dai turchi, i vari passaggi di potere fino a giungere al trattato di Utrecht con il quale la Spagna dichiarava davanti all'Europa di rinunciare alla Sicilia, che passava cos\u00ec nelle mani dell'Austria con la casa regnante degli Asburgo. In seguito arrivarono i Savoia dal Piemonte ma la loro monarchia in Sicilia dur\u00f2 pochissimo dato che n\u00e9 la Spagna, n\u00e9 l'Austria avevano intenzione di rinunciare all'isola pi\u00f9 grande del Mediterraneo.\nDopo varie contese Siracusa, dunque Ortigia, insieme alla Sicilia torn\u00f2 ai Borbone e venne unificata al Regno di Napoli. Altre rivolte contro le monarchie si accesero in pi\u00f9 parti d'Europa; Ortigia vi partecip\u00f2. Altri anni passarono e con l'avvento della missione di Garibaldi e dei garibaldini (tra i quali anche molti siracusani) si diede l'avvio all'Unit\u00e0 d'Italia che sar\u00e0 ottenuta nel 1861. I Savoia stavolta scenderanno in Sicilia da monarchi dell'isola divenuta italiana.\nDa sottolineare nella storia d'Ortigia anche il terremoto del Val di Noto del 1693, il quale fece gravissimi danni e provoc\u00f2 migliaia di morti in gran parte della Sicilia. Ortigia pur avendone subito la potenza distruttiva non venne totalmente rasa al suolo, come invece accadde per altri centri come Avola o Noto, interamente ricostruiti. A Ortigia molti palazzi resistettero e la ricostruzione avvenne nell'attuale stile Barocco che oggi si vede.\nIn epoca moderna.\nDopo il progressivo abbandono del centro storico avvenuto tra gli anni settanta e ottanta del Novecento e il conseguente aumento di criminalit\u00e0 e degrado, l'isola \u00e8 stata oggetto di una serie di progetti di riqualificazione urbana tra cui quello \"Urban\" che ha previsto l'apertura di numerose strutture ricettive nonch\u00e9 l'apertura del \"Museo del mare\" gestito dal consorzio \"Syrakosia\" ricavato all'interno della ex Chiesa dell'Aracoeli, in via Gaetano Zummo e di altri musei importanti siti nell'isola.\n\u00c8 stato inoltre costruito il \"terzo\" ponte di accesso all'isola, opera fondamentale soprattutto per ragioni di viabilit\u00e0 e sicurezza. Successivamente \u00e8 stato demolito il vecchio ponte dei calafatari e pertanto i ponti sono rimasti due.\n\u00c8 da menzionare anche l'organizzazione di una parte del G8 dell'Italia, ovvero quello riguardante l'ambiente e intitolato G8 Ambiente, che nel 2009 si \u00e8 svolto all'interno del Castello Maniace. Per l'importante occasione, poich\u00e9 l'isola avrebbe ospitato un grande numero di figure rilevanti, tra le quali anche i ministri ambientali e i rappresentanti delle organizzazioni internazionali per l'ambiente, Ortigia ottenne dalla citt\u00e0 dei fondi per la ristrutturazione, lavoro che le fece bene perch\u00e9 le diede un aspetto moderno restaurato e al tempo stesso rispettoso del suo originale disegno architettonico. Inoltre l'isola fu al centro di programmi ristorativi e ricreativi oltre che culturali, ponendo in luce il suo carattere attrattivo.\nDelos e Ortigia.\nOrtigia ha un legame con l'isola greca del mare Egeo, Delos (Delo in lingua italiana). Entrambe le isole nell'antichit\u00e0 si chiamavano Ortigia.\nL'Ortigia greca mut\u00f2 il suo nome in \"Delos\", parola che deriva dal termine greco \"deloo\" cio\u00e8 \"colei che mostra\" \"isola luminosa\", poich\u00e9 su quell'isola la leggenda racconta che nacque il dio del sole, Apollo e la dea della caccia, Artemide (identificabile con la dea Diana). Secondo la mitologia greca, Latona, per sfuggire all'ira di Era, la moglie tradita di Zeus, cerc\u00f2 un rifugio dove partorire i figli avuti dal sovrano degli dei e lo individu\u00f2 su un'isoletta che vagava tra le onde del mare Egeo, Ortigia appunto. Qui diede alla luce i gemelli Apollo e Artemide e per ringraziare l'isola brulla di averla accolta, le diede il dono della prosperit\u00e0, trasformando il terreno arido di quell'isola in una terra piena di luce, fissandola con dei pilastri nel fondo marino e fermando cos\u00ec il suo vagabondare per il Mediterraneo. In cambio volle da essa il permesso di edificare l\u00ec il santuario del dio Apollo; per questo motivo nel corso dei secoli, quell'isola rimase sacra ai Greci e a chi predicava il culto del dio del sole. Pindaro e altri poeti hanno successivamente narrato di questo legame tra le due Ortigia, mettendo in risalto i punti che esse avevano in comune; Pindaro la definisce \"degna sorella di Delos\" e dedica all'Ortigia siciliana dei versi; Antonio Mezzanotte, professore di lettere greche, li traduce nel libro \"Le odi di Pindaro\", scrivendo al riguardo nel terzo tomo:\nL'Ortigia siciliana aveva come sua dea protettrice Artemide, detta anche Diana. Questo perch\u00e9 fu ella a trasformare la ninfa Aretusa (simbolo dell'intera citt\u00e0 e amata dal dio Alfeo, figlio del dio Oceano, al quale voleva sfuggire) nella rinomata \"fonte\" che ancor oggi scorre dentro le rocce di Ortigia fino in prossimit\u00e0 del mare. E inoltre a Ortigia, sorge il Tempio di Apollo dorico pi\u00f9 antico della Sicilia, a testimonianza che qui il culto del dio sole era presente e importante. Queste similitudini dunque spinsero i poeti a comporre versi sulle due isole che inizialmente portavano lo stesso nome. Ma non si sa per\u00f2 quale delle due abbia per prima preso il nome di \"Ortigia\" dato che il culto di Apollo a Delos \u00e8 presente nel VI secolo a.C. e la fondazione di Siracusa si fa risalire gi\u00e0 un secolo prima, nel VII secolo a.C., e non \u00e8 stato precisato quando e come l'isola di Ortigia prese il nome che ancor oggi porta. Vi \u00e8 dunque un certo mistero che rende ancor pi\u00f9 affascinante le origini dell'isolotto siciliano che dimostra di avere radici che si perdono nel tempo e si fondono con quelle della mitologia greca.\nMonumenti principali.\nArchitetture religiose.\nNumerose sono le architetture religiose di Ortigia, per la maggior parte chiese cristiano-cattoliche\nPer visualizzare l'elenco delle chiese demolite di Ortigia, vedere la seguente pagina: Chiese non pi\u00f9 esistenti di Ortigia\nPer visualizzare l'elenco delle chiese sconsacrate di Ortigia, vedere la seguente pagina: Chiese sconsacrate di Ortigia\nPer visualizzare l'elenco dei conventi a Ortigia, vedere la seguente pagina: Conventi di Ortigia\nPer visualizzare l'elenco dei monasteri a Ortigia, vedere la seguente pagina: Monasteri di Ortigia\nPalazzi.\nEssendo l'isola di Ortigia, in epoca medievale, la sola parte abitata di Siracusa, in essa si sono concentrate tutte le architetture di pregio in stile Barocco; Liberty; rococ\u00f2 e classico della citt\u00e0. Diventando difatti un notevole sito di arte monumentale.\nFortificazioni spagnole.\nOrtigia in epoca spagnola divenne una tra le fortezza pi\u00f9 inespugnabili d'Europa. Venne dotata di alte mura che la circondavano e una numerosa serie di ponti levatoi, forti, bastioni e porte. Grande parte di queste fortificazione dopo l'Unit\u00e0 d'Italia vennero distrutte, oggi ne rimangono visibili in alcuni casi le fondamenta.\nQuartieri di Ortigia.\nOrtigia \u00e8 divisa in piccoli quartieri storici:\nCultura.\nUniversit\u00e0.\nL'universit\u00e0 di Siracusa si trova nell'area del Castello Maniace, presso la ex-caserma Abela, ceduta dal Ministero della Difesa all'Universit\u00e0 di Catania, la quale, non avendo Siracusa un proprio ateneo universitario, ha aperto nel sito un ramo di architettura e beni culturali che si \u00e8 poi rivelato strategico per i tanti giovani siracusani che cos\u00ec avevano la possibilit\u00e0 di studiare nella propria citt\u00e0 senza doverla lasciare quotidianamente per raggiungere la sede universitaria.\nOltre la sede principale universitaria, Ortigia ospita molte altre realt\u00e0 di studi culturali, per citarne alcune si prendano ad esempio: il \"Mediterranean Center for Arts and Sciences (MCAS)\", il quale fa parte dell'Arcadia University statunitense; l'Istituto Superiore Internazionale di Scienze Criminali (ISISC), una fondazione che si occupa dello studio, della ricerca e della formazione nel campo della giustizia penale internazionale e dei diritti umani; il Centro Internazionale di Studi sul Barocco (CISB) e diversi altri.\nMusei.\nI musei di Ortigia sono:\nInoltre Ortigia ospita una nuova iniziativa culturale chiamata \"Archeo Tour Siracusa 3D Reborn\"; si tratta di un tour con tecnologia 3D che mostra la storia, aretusea (qui un trailer dell'archeo tour: Siracusa 3D Reborn Trailer).\nFilm girati in Ortigia.\nOrtigia \u00e8 stata presente in molti film con cast di grande livello, come ad esempio Vittorio De Sica; Franco e Ciccio; Walter Chiari; Giuseppe Tornatore; Monica Bellucci e molti altri.\nNelle vie dell'isola di Ortigia sono state girate scene di note serie televisive nazionali, come il Commissario Montalbano, scritto da Andrea Camilleri e interpretato da Luca Zingaretti. Ma anche fiction come l'onore e il rispetto, interpretato da Gabriel Garko.\nSono da menzionare anche le riprese del film sulla vita di Caravaggio, girato nel 2007 e diretto da Angelo Longoni; riprese significative poich\u00e9 Caravaggio \u00e8 stato realmente a Siracusa nella sua vita, e in citt\u00e0 \u00e8 conservato un suo noto dipinto: il Seppellimento di Santa Lucia.\nMa Ortigia non \u00e8 meta di cinema solo per gli attori e registi italiani, essa \u00e8 infatti nota anche all'estero per i suoi panorami, i suoi monumenti, il suo sapore e clima mediterraneo. Ad esempio vi hanno girato delle scene del loro film Sicilia!, i due cineasti francesi Straub e Dani\u00e8le Huillet, o ancora qui vi \u00e8 stata anche Margarethe von Trotta, vincitrice del premio Federico Fellini e del Leone d'oro al miglior film proprio con Anni di piombo, girato a Siracusa. E la fiction \"Ballate d'amore\", diretta dal regista argentino Roberto Luis Garay, che pi\u00f9 volte ha scelto Siracusa e provincia per le sue riprese.\nOrtigia si pu\u00f2 dunque definire \"meta d'ispirazione\" per i tanti registi che la scelgono. Dopo aver fatto visita a Ortigia nel 2010, Roberto Benigni vi ha in seguito acquistato un'abitazione barocca che ha restaurato rispettandone le forme iniziali e il contesto del luogo.\nOrtigia \u00e8 inoltre la sede delle manifestazioni cinematografiche che avvengono a Siracusa, come l'Ortigia Festival e l'Ares Film Festival.\nEventi.\nOrtigia, rappresentando la parte storica della citt\u00e0, \u00e8 sede degli eventi mondani della stessa. Nell'isola avvengono infatti sia concerti canori sia manifestazioni caratteristiche o religiose come possono essere le festivit\u00e0 dei santi (esempio tra tutti \u00e8 la festa di Santa Lucia che tocca anche piazza Duomo) o gli eventi organizzati per il Natale.\nInoltre ospita una serie di eventi culturali che si ripetono di anno in anno, essi si possono distinguere in eventi di tipo: cinematografico, coreografico, musicale. Per citare i principali si ha:\nFestival di teatro, danza, musica e arti visive che ha visto la partecipazione di grandi personaggi sia nazionali sia esteri, come Dario Fo e numerosi altri.\nRassegna visiva, ogni anno vi partecipano registi provenienti da diversi paesi del mondo; quest'anno hanno preso parte al festival registi di: Spagna, Germania, Rep. Dem. del Congo, Ungheria, Irlanda, Svezia, Honduras, Italia e Usa.\nFestival di jazz internazionale, ospita per una settimana i suonatori di musica jazz, anch'essa \u00e8 una manifestazione internazionale che richiama nell'isola la cultura musicale proveniente da pi\u00f9 paesi.\nFestival internazionale di tango; ospita tangheri Italiani e stranieri che si sfidano in questa disciplina argentina (Video del festival del tango a Siracusa).\nEconomia.\nTurismo.\nL'economia ortigiana si basa quasi esclusivamente sul settore turistico, ed \u00e8 molto importante anche per l'intera citt\u00e0 aretusea. Un tempo centro di commerci, adesso con il porto chiuso ai traffici commerciali e con il progressivo abbandono degli abitanti, i quali si sono per la maggior parte trasferiti nel lato nuovo della citt\u00e0, Ortigia ha assunto un ruolo sempre pi\u00f9 turistico, mondano e quindi culturale. Hotel, pizzerie, ristoranti, vaporetti e visite guidate compongono la sua economia.\nFortemente attrattiva, con una storia importante e dei monumenti che anche l'UNESCO ha definito \"unici\", Ortigia conta molto su questi fattori per diventare meta turistica affermata dentro e fuori dai confini nazionali. Ovviamente si deve e si vuole puntare su un turismo sostenibile. Non di rado infatti si sono dovuti bloccare degli insani progetti che miravano alla distruzione del lato storico e profondo dell'isola. La speculazione edilizia ha provato a togliere a Ortigia la sua identit\u00e0, ma per fortuna le tante associazioni ambientaliste, sociali e culturali nate sul territorio, hanno impedito che ci\u00f2 avvenisse. In seguito, diventando nel 2002 \"Patrimonio dell'umanit\u00e0 UNESCO\", Ortigia ha trovato un suo ruolo ben preciso nell'economia e vita della citt\u00e0.\nRispettando quella che \u00e8 la sua natura, ovvero il lato socio-culturale che la compone e che \u00e8 fatto di tante piccole realt\u00e0 abitative, della sua posizione verso il mare, delle tante vie strette e lunghe che la circondano, della sua storia.\nOrtigia si pu\u00f2 definire la \"chiave\" e il \"cuore\" del turismo siracusano, per la sua vastit\u00e0 di monumenti e paesaggi. Manca per\u00f2 ancora un vero piano organizzativo turistico che le permetta di competere con le pi\u00f9 note localit\u00e0 turistiche nazionali ed estere.\nDei passi in avanti sono stati fatti in questo senso, ma \u00e8 complicato poich\u00e9 si rischia sempre di cadere nell'errore di \"calpestare\" i valori etico-morali per sacrificarli al lato economico del turismo. In queste difficolt\u00e0 il comune di Siracusa, chiedendo supporto agli organi regionali, cerca di valorizzare il suo vasto patrimonio storico-culturale e paesaggistico.\nVi si stanno sviluppando una serie di eventi mirati alla ricreativit\u00e0 del territorio; manifestazioni e festival. E si cerca di attirare turismo con dei programmi confezionati dalle agenzie di tour operator. Negli ultimi anni sembrerebbe che la concentrazione su questo settore stia dando dei risultati; infatti sia nel 2012 sia nel 2013, Siracusa \u00e8 risultata essere tra le prime dieci mete pi\u00f9 ricercate per le vacanze estive italiane da alcuni motori di ricerca, occupando rispettivamente la 6\u00aa e la 10\u00aa posizione. Il Sole 24 ore, noto quotidiano nazionale di finanza, nel mese di agosto 2013 ha criticato le scelte governative siciliane in materia di turismo, mettendo in risalto come la Sicilia, pur essendo una delle regioni italiane che dovrebbe eccellere nel settore turistico, sia invece declassata dai viaggiatori stranieri, nel caso specifico tedeschi, che continuano a scegliere in maggior misura mete estere e mete gi\u00e0 affermate italiane come Venezia, Roma, Napoli e Milano. Il Sole 24 ore ha inoltre fatto uno specifico riferimento ai progetti messi in atto al riguardo del distretto turistico del Sud-Est - Val di Noto; quindi un riferimento fatto anche ai piani di Siracusa, dato che questo distretto ha sede principale proprio in Ortigia. Il quotidiano riferisce come questi progetti non siano mirati a un serio cambiamento, poich\u00e9, afferma l'autore dell'articolo \"poco o nulla \u00e8 cambiato\", ma questo \u00e8 vero solo in parte, perch\u00e9 si deve tener conto di un contesto sociale che per decenni, e forse secoli interi, ha visto l'affiorire e il confermarsi di localit\u00e0 tutte ubdicate nel settentrione d'Italia, mentre non si pu\u00f2 ignorare il fatto, grave, che il meridione d'Italia abbia subito un degrado dovuto alla criminalit\u00e0 organizzata e a interesse governativo pressoch\u00e9 nullo o quasi. Quindi \u00e8 in questo contesto che si devono fare i paragoni ed \u00e8 in questo contesto che si devono vedere i progressi che localit\u00e0 del Sud, come la Sicilia, stanno facendo nel settore turistico nazionale ed estero, non con poca fatica burocratica ed economica. Per questo motivo l'affermarsi, o almeno l'avvicinarsi, di Ortigia tra le mete pi\u00f9 note turistiche \u00e8 gi\u00e0 una grande passo in avanti che lascia intravedere una prospettiva migliore per il futuro del settore terziario.\nIl mercato di Ortigia.\nAltra fonte economica e culturale nonch\u00e9 attrattiva turistica di Ortigia, \u00e8 senza dubbio il suo mercato con le sue bancarelle; pieno di odori con frutta, verdura, formaggi, pesce fresco. Le botteghe appartengono per lo pi\u00f9 alle famiglie di pescatori e la cosa che lo contraddistingue e lo rende \"tipico del Sud\" e paragonabile ai pi\u00f9 grandi mercati della Pescheria di Catania, di Ballar\u00f2 e della Vucciria di Palermo sono le \"vanniate\", ovvero le grida dei commercianti che per vendere la loro merce, sia alimentare sia vestiaria, gridano ad alta voce i prezzi e la qualit\u00e0 di ci\u00f2 che vendono con lo scopo di attirare pi\u00f9 persone nella loro bancarella.\nEsso fa parte dei tanti mercati e fiere che si svolgono nella provincia di Siracusa. \u00c8 giornaliero e viene chiamato dai siracusani \"u fossu\" e dai pi\u00f9 anziani \u201cu ntrallazzu\u201d (l'intrallazzo, perch\u00e9 nel periodo di guerra era un mercato nero), nonch\u00e9 per differenziarlo dall'altro mercato giornaliero che si trova nella zona alta e nuova della citt\u00e0 e che \u00e8 popolarmente detto \"u miccatinu ri Santa Banacia\" (il mercatino di Santa Panagia).\nNei mercati di Siracusa, tra cui quello di Ortigia, l'elemento che attrae di pi\u00f9 il compratore, soprattutto se \u00e8 come dicono i siracusani \"furastero\" (forestiero, ovvero \"straniero\" non residente), \u00e8 senz'altro il pesce, ed \u00e8 un ingrediente usato frequentemente nella cucina siracusana. Poi vi sono tutti gli altri prodotti provenienti dal settore primario, quindi dall'agricoltura, dall'artigianato e dalla pastorizia. Formaggi tipici, ricotta, olive siciliane, pomodori secchi, capperi, sono alcuni degli alimenti tipicamente locali e siciliani in vendita. \nLe sue bancarelle hanno attratto anche le telecamere di noti programmi nazionali che si occupano di alimentazione e natura, come Linea bl\u00f9, Linea verde e Sereno variabile. Da menzionare \u00e8 anche l'antico Mercato di Ortigia, una struttura con forma quadrangolare che un tempo ospitava il mercato del pesce, poi successivamente con il trasferimento del mercato nella retrostante e pi\u00f9 larga via De Benedictis, la struttura \u00e8 stata adibita a centro culturale per manifestazioni come l'AMO Fest. Inoltre al suo interno vi si svolgono spesso anche mostre artigianali e mercati alternativi del contadino e delle pulci. \nCriticit\u00e0.\nOrtigia \u00e8 uno dei centri storici che, insieme all'attigua zona umbertina, sono andati incontro alla gentrificazione, iniziata subito dopo il terremoto del 13 dicembre 1990 con l'emigrazione di molti ortigiani in primis nei quartieri periferici, e consolidatosi da un decennio con il boom del turismo. Se \u00e8 vero che da un lato grazie alla riqualificazione iniziata a partire dagli anni duemila Ortigia non si trova pi\u00f9 nella condizione di abbandono e di degrado in cui versava negli anni ottanta e novanta, dall'altro ha per\u00f2 portato il centro storico a un cambiamento e a uno snaturamento radicale criticato e non accettato da molti siracusani, soprattutto ortigiani. Viene altres\u00ec richiesta una gestione ottimale del turismo e una maggiore regolamentazione nell'isola, che possa conciliare la convivenza tra i residenti e tra le sempre pi\u00f9 numerose attivit\u00e0 commerciali, in particolare di ristorazione e di \"movida\". \nUn altro elemento di discordia tra i cittadini e l'amministrazione comunale \u00e8 il parcheggio Talete, anch'esso criticato e mai accettato da pi\u00f9 parti della cittadinanza in quanto costruito sul lungomare omonimo storicamente conosciuto come la \"marinella\". Recentemente si \u00e8 formato un comitato che chiede l'abbattimento del parcheggio e il ripristino del lungomare. \nInoltre, sebbene Ortigia \u00e8 zona a traffico limitato da circa un ventennio, essa soffre innanzitutto di carenza di isole pedonali, ed \u00e8 piuttosto debole in quanto non la tutela abbastanza da traffico e inquinamento. Per ovviare a questi problemi, oltre al rafforzamento della ZTL e all'incremento delle isole pedonali, si \u00e8 pensato di realizzare un parcheggio scambiatore sulla terraferma e precisamente all'ingresso sud della citt\u00e0, idea e progetto che per\u00f2 sono rimasti in sospeso da tempo. \nTrasporti.\nIn passato era servita dalla stazione di Siracusa Marittima, capolinea della ferrovia Messina-Siracusa. Oggi il trasporto da e per l'isola \u00e8 solo su gomma e con il servizio comunale di bus navetta. Fino alla met\u00e0 degli anni duemila \u00e8 stato il terminal degli autobus urbani ed extraurbani, specificatamente in piazzale delle Poste, poi trasferito nella terraferma a poca distanza dalla stazione. \nSport.\nLa prima squadra di calcio ortigiana e siracusana \u00e8 stata l'Ortigia Sport Club, fondata nel 1907 e con una partecipazione alla Coppa Lipton. Si \u00e8 sciolta intorno al 1915. Sul finire degli anni novanta, anch'essa per poco tempo, \u00e8 esistita un'altra societ\u00e0 di nome Ortigia con i medesimi colori verdi e bianchi dello Sport Club, e ha disputato campionati dilettantistici. \nAltri tre sodalizi sportivi hanno rappresentato l'isola: l'A.S.D. Canottieri Ortigia settore canottaggio, da cui \u00e8 poi nato il Circolo Canottieri Ortigia di pallanuoto, e il C.C. Ortigia Siracusa di pallamano, attivo dal 1978 al 2002, con tre scudetti e due Coppe Italia in bacheca, e con tre partecipazioni in Coppa Campioni, due in Coppa delle Coppe e in diverse occasioni anche in Coppa EHF. Fiore all'occhiello del club biancoverde \u00e8 stato da sempre il settore giovanile, con il quale ha vinto vari trofei a carattere regionale e nazionale.\nInoltre le sue acque, nel porto piccolo e nei pressi del ponte Umbertino, fungono da campo da gioco in occasione di gare sportive tra i canottieri. Ne sono stati un esempio le fasi finali dei campionati italiani di canoa polo, precisamente i play off della serie A maschile e femminile di questo sport, oltre che i confronti della serie B tra le cinque squadre che si sono aggiudicate i gironi del Centro sud e che promuoveranno in A1 le prime due classificate. Ortigia \u00e8 stata dunque \"capitale della canoa polo italiana\" per due giorni nel marzo 2013.\nFanno parte dello sport acquatico anche le tante regate organizzate dalla Lega Navale Italia - Sezione di Siracusa svolte sempre nel porto piccolo e davanti a Ortigia."}
{"id": "531553", "revid": "1598370", "url": "https://it.wikipedia.org/wiki?curid=531553", "title": "Marcello Candia", "text": "Dopo tre lauree (in Chimica, Farmacia e Biologia) e una venticinquennale attivit\u00e0 di industriale, vendette la sua prospera azienda e si rec\u00f2 in Brasile come missionario laico. \u00c8 considerato venerabile dalla Chiesa cattolica.\nBiografia.\nMarcello Candia nasce terzogenito di cinque figli da una famiglia milanese a Portici, presso Napoli, dove suo padre si era temporaneamente trasferito con la famiglia da Milano per lavoro.\nDal padre milanese Camillo Candia, di spirito laico e tollerante, eredita le capacit\u00e0 imprenditoriali, dalla madre, Luigia (Bice) Mussato, la fede cattolica e l'amore per il prossimo. \u00c8 la madre che da bambino lo accompagnava in chiesa e talvolta lo portava con s\u00e9 nella sua opera di assistenza ai poveri, nell'ambito della San Vincenzo.\nIl 7 febbraio 1933 mamma Bice muore prematuramente, lasciando un vuoto incolmabile nel cuore del figlio nemmeno diciassettenne.\nMarcello eredita dal padre Camillo la \"Fabbrica italiana di acido carbonico dottor Candia &amp; C.\", detta FIAC con sede a Milano, che poi si \u00e8 evoluta nella Societ\u00e0 Industriale Candia-Solona. Dopo aver conseguito tre lauree (in chimica, farmacia e biologia) all'Universit\u00e0 degli Studi di Pavia, inizia l'apprendistato nell'azienda paterna.\nLa seconda guerra mondiale lo vede chiamato alle armi, al ritorno si prodiga in numerose iniziative missionarie, con l'instancabile zelo che lo accompagner\u00e0 per tutta la vita.\nDopo avere aiutato gli ebrei e i perseguitati politici, nel 1945 accoglie i deportati che rientrano dalla Germania; nello stesso anno collabora con Elda Mazzocchi Scarzella alla creazione del \"Villaggio della Madre e del Fanciullo\", poi fonda la rivista \"La missione\" e successivamente, con monsignor Giovanni Battista Montini e Giuseppe Lazzati, collabora alla nascita del \"Collegio degli studenti d'Oltremare\".\nNel 1947 fonda a Milano l'Unione Medici Missionari italiani e, successivamente, l'\"Associazione Laici in Aiuto delle Missioni\".\nTale organizzazione si occupava dell\u2019assistenza ai primi giovani che dalle missioni venivano inviati in Italia per studiare o erano invitati dallo stesso Candia su segnalazione dei rispettivi vescovi. Partecipa alla fondazione del CUAMM (Collegio Universitario Aspiranti Medici Missionari), dell\u2019AFI (Ausiliarie Femminili Internazionali) e del GRAAL (Associazione femminile missionaria della dottoressa Adele Pignatelli), sempre a Milano, in via Kramer, un Ambulatorio missionario sotto la sigla dell\u2019UMMI (Unione Medici Missionari italiani), un\u2019associazione affidata alla Congregazione dei poveri servi della Divina Provvidenza di Don Giovanni Calabria.\nCon questa sigla d\u00e0 vita anche ad una scuola di medicina missionaria per addestrare i giovani delle varie congregazioni ed ordini religiosi che si preparavano a partire per le missioni. All\u2019inizio degli anni \u201950 Marcello, lascia l\u2019UMMI e d\u00e0 inizio all\u2019ALAM (Associazione Laici in Aiuto delle Missioni). Nel periodo che va dal 1950 al 1955 Marcello Candia porta a maturazione l\u2019idea di farsi missionario laico.\nL'esperienza missionaria in Brasile.\nNegli anni cinquanta matura in lui la decisione di diventare missionario laico; nel 1961 vende l'azienda ereditata dal padre e, insieme a monsignor Aristide Pirovano, vescovo del luogo, inizia la costruzione di un grande ospedale a Macap\u00e1, in Brasile, sul Rio delle Amazzoni, dove si trasferisce nel 1965.\nL'ospedale, intitolato a San Camillo e a san Luigi per onorare la memoria dei genitori, inaugurato nel 1970, \u00e8 la prima di numerose opere, comprendenti ospedali, lebbrosari, centri sociali e di accoglienza, oltre a conventi e scuole: \u00e8 in queste strutture che la gente bisognosa di assistenza vede la possibilit\u00e0 di una assistenza prima negata.\nRicordiamo tra gli altri: il Centro Sociale e la casa di preghiera \"Nossa Senhora da Paz\" per il lebbrosario di Marituba; il Centro Sociale per il lebbrosario di Prata; i \"Carmeli\" di Macap\u00e0 e Belo Horizonte.\nNel 1975 il pi\u00f9 diffuso settimanale illustrato brasiliano, \"Manchete\", gli dedica un articolo dal titolo \"L'uomo pi\u00f9 buono del Brasile\".\nNello stesso anno dona l'ospedale di Macap\u00e0 ai Camilliani, per garantirne la continuit\u00e0 dopo la sua morte.\nNel 1980 avviene l'incontro con papa Giovanni Paolo II, durante la visita del pontefice al lebbrosario di Marituba.\nLa sua eredit\u00e0.\nNel 1982 istituisce la \u201cFondazione Dottor Marcello Candia\u201d , tuttora operante.\nNel 1983 rientra molto malato dal Brasile e muore il 31 agosto a Milano per un tumore della pelle. La tomba, inizialmente collocata nel cimitero di Chiaravalle, alle porte della citt\u00e0, si trova ora nella chiesa milanese degli Angeli Custodi, che fu la sua parrocchia.\nCanonizzazione.\nIl 12 gennaio 1991, il cardinale Carlo Maria Martini apre il processo di canonizzazione del Servo di Dio Marcello Candia, chiuso l'8 febbraio 1994; nel 1998 viene depositata la \u201cPositio super virtutibus\u201d, ultimo passo prima della beatificazione. Postulatore della causa \u00e8 il padre missionario e giornalista Piero Gheddo. Il 9 luglio 2014 il Papa Francesco autorizza la promulgazione del decreto che riconosce l'eroicit\u00e0 delle virt\u00f9 praticate da Marcello Candia, che diviene pertanto Venerabile.\nAlcune sue espressioni tipiche: \"Io non sono nulla. Sono solo un modesto strumento della Provvidenza\"; \"Non sono io che ho dato qualcosa, ma loro, i poveri, che danno a me\"; \"Chi ha molto ricevuto dalla vita deve dare molto\".\nA partire dal 1983 viene assegnato il premio internazionale \u201cMarcello Candia\u201d.\nIl poeta Alberto Mario Moriconi gli dedic\u00f2 un'ode.\nUn istituto comprensivo di Milano, in via Polesine, sede del polo start 2 per l'accoglienza e l'integrazione degli alunni stranieri, porta il suo nome.\nIl 15 marzo 2011 viene inaugurato un parco giochi a lui dedicato in un'area compresa tra le vie Colletta e Sannio a Milano."}
{"id": "531554", "revid": "2034231", "url": "https://it.wikipedia.org/wiki?curid=531554", "title": "Scheda TV", "text": "La scheda TV \u00e8 il componente dei computer che consente di vedere la TV analogica, digitale terrestre e satellitare nel monitor del PC.\nCaratteristiche.\nSebbene siano presenti sul mercato dal 2000, \u00e8 solo a partire dal 2006 che sono comparse in commercio schede in grado di ricevere contemporaneamente pi\u00f9 di un tipo di segnale. La scheda si collega al cavo d'antenna e a quello dell'antenna parabolica satellitare e restituisce in uscita un unico flusso di dati digitale che viene interpretato e gestito dal software presente nel computer. La scheda \u00e8 gestibile con un normale telecomando, ma anche interagendo con tastiera e mouse, ad esempio per registrare un programma televisivo.\nLa scheda interna \u00e8 meno conveniente perch\u00e9 le componenti del PC generano interferenze che disturbano il segnale e richiedono una schermatura, ma al contrario delle periferiche esterne hanno una maggiore velocit\u00e0 di scambio dati. Il sintonizzatore esterno ha invece pregi dal punto di vista della praticit\u00e0 dell'uso e della compatibilit\u00e0, grazie all'utilizzo delle USB 2.0. Impiegando invece una scheda e/o un PC con porte USB 1.0 e 1.1 la velocit\u00e0 di trasferimento dei dati \u00e8 troppo bassa e generalmente insufficiente per una trasmissione di qualit\u00e0.\nEsistono schede compatibili con tutti gli standard TV a livello mondiale (NTSC, PAL, SECAM) e tutti gli standard audio (NICAM, A2, MTS e EIAJ)."}
