{"id": "600111", "revid": "92723", "url": "https://it.wikipedia.org/wiki?curid=600111", "title": "Criminalit\u00e0 organizzata", "text": "La definizione di criminalit\u00e0 organizzata (o crimine organizzato) indica le attivit\u00e0 criminose di particolari tipi di organizzazioni, definite organizzazioni criminali, non costituite in maniera fortuita per la commissione estemporanea di reati, ma organizzate in maniera relativamente stabile con uno schema gerarchico e con un obiettivo comune.\nSolitamente lo scopo ultimo di tali organizzazioni \u00e8 il profitto economico, ma nell'accezione possono essere considerati gruppi come le organizzazioni terroristiche, che sono invece di matrice politica, ideologica o sociale.\n\"Storia\".\nOggi la criminalit\u00e0 \u00e8 considerata prettamente come un fenomeno urbano, ma per la maggior parte della storia umana \u00e8 stato il mondo rurale ad essere espressione della criminalit\u00e0 organizzata esportando nell'ambiente urbano le azioni delle principali organizzazioni criminose. Pirati, banditi e briganti attaccavano le vie commerciali, incidendo in maniera pesante sull'aumento dei costi dei beni, dei tassi assicurativi e dei prezzi al consumatore. Secondo il criminologo Paul Lunde, \"la pirateria e il banditismo sono stati per il mondo pre-industriale quello che la criminalit\u00e0 organizzata \u00e8 oggi per la societ\u00e0 moderna\".\nCome afferma Lunde, \"i conquistatori barbari, sia Vandali, che Goti, Normanni, o le orde turche e mongole, non sono normalmente considerate gruppi criminali organizzati, ma hanno in comune con le organizzazioni criminali di successo molte caratteristiche. Essi non avevano, per la maggior parte, una base ideologica o etnica predominante, facevano uso di violenza e di intimidazione, e rispettavano codici di legge propri\".\nLa moderna struttura tipicamente mafiosa ha invece origine in Sicilia nel XVIII secolo, sebbene organizzazioni di stampo mafioso possano essere ricercate in epoche precedenti anche nell'organizzazione proto-camorristica della Bella Societ\u00e0 Riformata, costituitasi a Napoli ufficialmente nel 1820 ma gi\u00e0 operante sul territorio da diversi secoli tramite un sistema di referenti territoriali definiti \"capintesta\" e \"capintriti\", e rimodernata, in Campania, dal \"boss\" Raffaele Cutolo alla fine degli anni settanta del XX secolo dando inizio alla nuova era della Nuova Camorra Organizzata.\nDescrizione.\nUn gruppo di criminali o una banda, tipicamente una banda di strada, pu\u00f2 definirsi \"organizzazione criminale\" nel momento in cui la sua struttura \u00e8 disciplinata in modo tale che si possa identificare nel gruppo una struttura verticistica di base o un \"modus operandi\" comune tra i vari membri dell'organizzazione oltre ad altre caratteristiche che possono essere secondarie come l'appartenenza etnica, religiosa o ideologica, la durata del vincolo associativo e il grado di gravit\u00e0 dei reati commessi.\nIn particolare, la mafia \u00e8 una tipologia di organizzazione criminale e si riferisce ad un variegato numero di organizzazioni operanti in molte parti del mondo. La prima organizzazione ad essere etichettata con questo nome fu la mafia siciliana, nota anche come \"cosa nostra\", nome affibbiato alla setta originariamente dai suoi stessi membri. In seguito, la denominazione \u00e8 stata applicata a molte altre organizzazioni criminali locali, nazionali e transnazionali come la mafia russa, la mafia cecena, la mafia irlandese, le Triadi cinesi, la Yakuza.\nCi sono anche una serie di organizzazioni, localizzate in molte parti del mondo, che sono prive di qualsiasi specifico legame afferibile ad un background etnico o territoriale ma che operano con un metodo comune definibile come \"mafioso\", come i cartelli internazionali della droga, che operano servendosi di numerose cellule sparse in diversi territori e che includono, tra le loro file, membri di diversa estrazione etnica e sociale, dal produttore iniziale al dettagliante finale. Le organizzazioni terroristiche sono considerate una tipologia di organizzazione criminale, ma esse hanno obiettivi politici piuttosto che esclusivamente finanziari, per cui vi \u00e8 sovrapposizione, ma non separazione tra terrorismo e criminalit\u00e0 organizzata.\n\u00c8 un errore utilizzare la denominazione \"criminalit\u00e0 organizzata\" per riferirsi ad un fenomeno chiaro, amalgamato e ben definito. Le osservazioni sulle organizzazioni criminali mostrano un universo molto meno organizzato e molto pi\u00f9 diversificato di quanto possa sembrare esternamente. Le attivit\u00e0 criminali organizzate possono essere meglio inquadrate in una tipologia di impresa definibile come \"impresa criminale\" piuttosto che in una definizione concettualmente molto meno chiara come \"organizzazione criminale\". Molti dei tentativi di definire la criminalit\u00e0 organizzata enfatizzano la natura prettamente corporativa delle organizzazioni criminali, l'organizzazione e la gerarchia dei membri, l'uso della violenza e della corruzione, e il loro carattere unicamente extra-giurisdizionale. In realt\u00e0 le organizzazioni criminali nel tempo hanno dimostrato di potersi integrare perfettamente nella societ\u00e0 civile apparendo sotto svariate forme, e questo in luoghi e in tempi diversi. A causa della molteplicit\u00e0 delle sfaccettature di una tale forma di criminalit\u00e0, appare evidente che una risposta semplice e chiara alla domanda \"cos'\u00e8 un'organizzazione criminale?\" sia molto difficile.\nNon tutti i gruppi presentano le stesse caratteristiche strutturali e la violenza, la corruzione, la costituzione e la continuit\u00e0 di pi\u00f9 giri d'affari sono le caratteristiche essenziali che possono definire una organizzazione criminale.\nAltri sottolineano l'importanza del potere, del profitto e della continuit\u00e0, definendo le caratteristiche del comportamento criminale organizzato:\nModelli di organizzazione.\nGli approcci principali per la comprensione delle strutture delle organizzazioni criminali come sistemi sociali sono tendenzialmente tre:\nAltre organizzazioni criminali possono rivelarsi come una combinazione di tutte e tre le tipologie.\nAlcune forme di criminalit\u00e0 organizzata possono operare anche a livello internazionale, sebbene attualmente non esista un tribunale internazionale in grado di provare reati risultanti da tali attivit\u00e0 (la competenza della Corte penale internazionale si estende solo nel giudizio di reati contro l'umanit\u00e0 come, ad esempio, il genocidio).\nSe una rete criminale opera principalmente all'interno di una giurisdizione ma svolge la sua attivit\u00e0 illecita anche all'interno di altre giurisdizioni \u00e8 definibile come \"internazionale\", anche se pu\u00f2 essere appropriato utilizzare il termine \"transnazionale\" per etichettare le attivit\u00e0 di un gruppo criminale incentrate non all'interno di una sola giurisdizione ma in molte altre realt\u00e0 territoriali e giurisdizionali.\nL'accumulo di potere sociale, economico e politico diventa cos\u00ec il cuore di tutte le attivit\u00e0 delle organizzazioni criminali:\nLa struttura della \"mafia\".\nIl modello di Cosa nostra sviluppato da Donald Cressey studia solo famiglie mafiose e questo limita una visione pi\u00f9 ampia della criminalit\u00e0 organizzata. In questo modello di studio le strutture dell'organizzazione sono formali e razionali con ruoli definiti, limitano l'ingresso di nuovi membri e influenzano le regole stabilite per il mantenimento dell'organizzazione e per il suo sostentamento.\nIn questo contesto vi \u00e8 una differenza tra il crimine organizzato e quello professionale, ci sono una gerarchia ben definita di ruoli per i capi e per gli affiliati, delle regole precise e degli obiettivi specifici che determinano il loro comportamento, e le organizzazioni sono formate come un sistema sociale razionalmente progettato per massimizzare i profitti. Secondo Joseph Albini le organizzazioni criminali rappresentano basilarmente reti clientelari (relazioni patrono-cliente) piuttosto che gerarchie razionali o societ\u00e0 segrete.\nNel modello di Albini, le reti sono caratterizzate da un sistema sciolto di rapporti di potere in cui ogni partecipante \u00e8 interessato a ricercare principalmente il proprio tornaconto personale. Gli imprenditori criminali sono i protettori, capi e gestori dell'intera organizzazione e scambiano informazioni o favori con i propri clienti al fine di ottenere il loro sostegno. I clienti possono includere membri di bande, politici locali e nazionali, funzionari del governo e persone impegnate in attivit\u00e0 non criminose. Le persone all'interno della rete possono non appartenere al nucleo dell'organizzazione, ossia non fare parte dell'organizzazione in maniera diretta ma possono comunque divenire committenti ed essere favoriti nelle loro attivit\u00e0 dal rapporto clientelare. Approcciando le visioni di Cressey e Albini, Francis A. J. Ianni ha studiato i sindacati del crimine italo-americani a New York e in altre citt\u00e0.\nLa parentela \u00e8 vista come la base dell'organizzazione criminale; questa include sia i veri e propri legami di sangue sia i legami fittizi come quello tra padrino e figlioccio, e sono le azioni impersonali, e non lo \"status\" o l'affiliazione dei membri, a definire il gruppo. Le regole di comportamento comuni e gli aspetti comportamentali all'interno della rete sono i seguenti:\nUn esempio di legami familiari come base forte di organizzazioni criminali sono i gruppi mafiosi del sud Italia, organizzazioni in cui la famiglia rappresenta, pi\u00f9 che lo Stato o la Chiesa, la base dell'ordine sociale e della moralit\u00e0.\nBande di strada.\nLa denominazione \"bande di strada\" (o \"gang\" di strada) \u00e8 comunemente usata in maniera intercambiabile con \"bande giovanili\". \"Strada\" si riferisce al quartiere o alla strada che fungono da base per i gruppi mentre \"giovanili\" si riferisce all'et\u00e0 media dei componenti di questi gruppi, di solito molto bassa rispetto a quella di altri tipi di organizzazioni criminali (se trattasi di minori o giovanissimi si parla anche di baby gang e delinquenza minorile).\nWalter B. Miller (1992) definisce la \"gang\" di strada come un'associazione auto-formatasi di coetanei uniti da interessi comuni, con una leadership identificabile e un'organizzazione interna, che agiscono collettivamente o individualmente per raggiungere scopi specifici, compresa l'esecuzione di attivit\u00e0 illegali e il controllo di un determinato territorio, di una struttura o di un'impresa comune.\nSecondo Albert K. Cohen (1955): gli adolescenti della classe operaia si uniscono in bande a causa della loro frustrazione per l'incapacit\u00e0 di raggiungere lo status della classe media.\nRichard Andrew Cloward e Lloyd Ohlin (1960) sostengono che la mancanza di opportunit\u00e0, distribuite a livello sociale in maniera ineguale, porta alla formazione di tipi diversi di bande (alcune si focalizzano su rapine e furti o sull'immediato profitto economico, altre sulla lotta e sul conflitto ideologico, altre ancora si concentrano sull'assunzione di droga);\nSecondo David Downes e Paul Rock (1988) non esiste un gruppo etnico pi\u00f9 disposto al coinvolgimento in attivit\u00e0 di bande di strada rispetto ad un altro, pi\u00f9 che altro \u00e8 la condizione dell'essere emarginati, alienati o respinti che rende alcuni gruppi sociali pi\u00f9 esposti a questo tipo di attivit\u00e0 criminale\nUna ricerca avviata nel 1988 per studiare lo spaccio di droga in strada, in particolare il traffico di cocaina, da parte delle bande di strada della California, ha cercato di determinare in che modo i membri dei vari gruppi socializzino tra loro in rapporto al business del traffico di stupefacenti. Questa ricerca si \u00e8 concentrata anche sulla possibilit\u00e0 che le bande di strada abbiano o meno strutture formali e gerarchie chiare in rapporto ai gruppi criminali tradizionali formati da individui con un'et\u00e0 media maggiore, e se esse siano razionali nel perseguimento dei loro obiettivi. Alcune bande di strada prese in esame avevano un certo grado di razionalit\u00e0 organizzativa tipico delle organizzazioni criminali tradizionali I membri si consideravano criminali organizzati e le bande costituivano organizzazioni formalmente razionali. con una struttura organizzativa forte e regole e ruoli ben definiti che indirizzavano il comportamento degli affiliati.\nTuttavia alcuni studiosi hanno osservato come le bande di strada abbiano, rispetto alle organizzazioni criminali tradizionali, una struttura non bene amalgamata, sciolta e non ben definita, una coesione tra gli affiliati relativamente bassa, pochi obiettivi comuni e una struttura organizzativa carente. Allo stesso modo, l'uso della violenza non \u00e8 conforme ai principi che stanno dietro al racket tradizionale, al tipo di intimidazioni e alle attivit\u00e0 criminali portate avanti dai gruppi adulti.\nIl \"crimine disorganizzato\".\nUna delle tendenze pi\u00f9 importanti ad emergere nello studio sistematico della criminalit\u00e0 organizzata negli ultimi anni \u00e8 la caratteristica per cui essa sembra non essere, in senso formale, \"organizzata\" a tutti gli effetti. La mancanza di un controllo centralizzato, l'assenza di linee formali di comunicazione, frammentate strutture organizzative sono caratteristiche tipiche di strutture decentralizzate.\nLa rete della criminalit\u00e0 organizzata a Seattle tra il 1970 e gli anni 80 rappresenta un buon esempio di come il potere criminale possa risultare decentralizzato, scollegato in vari aspetti e quindi \"disorganizzato\". Essa consisteva di gruppi di imprenditori, politici e forze dell'ordine. Tutti erano collegati ad una rete nazionale tramite Meyer Lansky, che era potente ma che operava in maniera ambigua. Non c'\u00e8 stata mai un'evidenza per cui Lansky o chiunque altro abbia esercitato un controllo centralizzato sulla rete.\nMentre alcune attivit\u00e0 particolari quali le scommesse clandestine, l'usura e lo spaccio di stupefacenti erano riferibili a gerarchie criminali cittadine ben note, l'attivit\u00e0 criminale generale non era sottoposta ad un potere centrale n\u00e9 a gruppi precostituiti perch\u00e9 le reti di criminali non presentavano una coesione organizzativa. Troppa enfasi viene di solito posta sulla mafia come organizzazione madre che controlla ogni attivit\u00e0 illecita cittadina. In tale contesto la mafia era certamente potente, ma faceva parte di un mondo sotterraneo eterogeneo, una rete globale caratterizzata da complesse reti minori di relazioni. Le organizzazioni criminali erano violente e miravano brutalmente a fare profitto, ma a causa della mancanza di struttura e della frammentazione degli obiettivi, in una visione pi\u00f9 globale esse possono essere etichettate come \"disorganizzate\".\nUlteriori studi hanno dimostrato che non sono n\u00e9 i gruppi basati su gerarchie di tipo burocratico n\u00e9 quelli basate su gruppi familiari a rappresentare la struttura primaria della criminalit\u00e0 organizzata ma i gruppi e le reti basate sulle relazioni d'affari.\nModelli ed esempi.\nDecentralizzazione del potere.\nLa criminalit\u00e0 organizzata contemporanea pu\u00f2 risultare molto diversa dall'idea di organizzazione mafiosa tradizionale, soprattutto per quanto riguarda la distribuzione e la centralizzazione del potere, le strutture di autorit\u00e0 e il concetto di controllo sul proprio territorio e sull'organizzazione. C'\u00e8 una tendenza che si sposta dal concetto di centralizzazione del potere e di affidamento dei posti di comando in base ai legami familiari e che va verso una frammentazione delle strutture e un'informalit\u00e0 dei rapporti tra i vari gradi gerarchici. Il crimine organizzato tipicamente fiorisce quando il governo centrale e la societ\u00e0 civile risultano disorganizzati, deboli, assenti o non affidabili. Ci\u00f2 pu\u00f2 avvenire in una societ\u00e0 sottoposta a forti turbolenze politiche, economiche o sociali o che si trova in una fase di transizione, come ad esempio un cambio di governo o un periodo di rapido sviluppo economico, soprattutto se la societ\u00e0 manca di istituzioni forti e di uno stabile stato di diritto. Ad esempio, la dissoluzione dell'Unione Sovietica e le rivoluzioni del 1989 in Europa orientale che hanno portato alla caduta del blocco comunista hanno creato un terreno fertile per le organizzazioni criminali.\nLe mafie globalizzate.\nIn passato le organizzazioni criminali si autolimitavano in maniera naturale a causa del loro bisogno costante di espandersi, mettendosi in concorrenza tra di loro. Questa competizione, che spesso conduceva ad una violenza plateale, utilizzava risorse dispendiose come manodopera e attrezzature e richiedeva grosse disponibilit\u00e0 finanziarie.\nOggi le organizzazioni criminali operano sempre di pi\u00f9 in maniera collaborativa, e, in nome del profitto e del consolidamento del potere, cooperano tra loro. Ci\u00f2 ha portato alla nascita di organizzazioni criminali di livello globale come le mafie internazionali e i cartelli della droga. Il processo di \"globalizzazione\" ha coinvolto anche strutture riferibili ad ex bande di strada, come la Mara Salvatrucha e la 18th Street Gang, un tempo semplici gang disorganizzate e oggi fiorenti imprese criminali.\nAd esempio negli Stati Uniti la mafia italo-americana ha potuto contare su solidi legami con i gruppi della criminalit\u00e0 organizzata in Italia, come Cosa nostra, la camorra e la 'Ndrangheta. Inoltre, la cooperazione tra la mafia italo-americana e la mafia irlandese (John Gotti della famiglia Gambino e James Coonan dei Westies) \u00e8 cosa nota (i Westies sono stati utilizzati dai Gambino in particolare nel ruolo di sicari), cos\u00ec come \u00e8 cosa nota la collaborazione dei Gambino con la Yakuza giapponese e la mafia russa. L'Ufficio delle Nazioni Unite contro la Droga e il Crimine (UNODC) ha stimato che i gruppi della criminalit\u00e0 organizzata in tutto il mondo hanno potuto contare su un profitto di oltre 322 miliardi di dollari nel 2005 o addirittura 322 miliardi e 800 dollari nel 2006 con l ascesa della Big fluss. Questo sensibile aumento della cooperazione tra le organizzazioni criminali ha portato le varie forze dell'ordine ad una sempre pi\u00f9 maggiore collaborazione, anche internazionale.\nLe principali organizzazioni di tipo mafioso che operano a livello internazionale, oltre ai cartelli della droga sudamericani, sono quelle italiane (Cosa nostra, camorra, 'Ndrangheta ed i gruppi riferibili alle mafie di espressione nazionale ma con interessi internazionali: la mafia albanese, la mafia bulgara, la mafia cecena, la mafia russa, la mafia Pashtun, la mafia serba, la mafia polacca, la mafia italo-americana, la mafia irlandese (operante principalmente negli Stati Uniti), la mafia nigeriana, la mafia estone, la Yakuza giapponese, le Triadi cinesi. Queste mafie non sono da considerarsi organizzazioni omogenee e unite sotto una sola cupola o leadership a guida nazionale o territoriale, come le denominazioni con le quali vengono etichettate potrebbero far sembrare. I vari gruppi locali inseriti ideologicamente all'interno di queste macromafie \"nazionali\" sono spesso strutturati in maniera differente, operano in maniera diversificata in campi di interessi talvolta opposti e possono facilmente trovarsi anche in conflitto tra loro.\nI cartelli della droga.\nI cartelli della droga sono organizzazioni criminali transnazionali atipiche, fondate sul modello mafioso ma che possono essere considerate vere e proprie holding internazionali dato che si occupano della produzione, del trasferimento e del commercio in dettaglio di sostanze stupefacenti a livello internazionale o globale. Nascono da accordi tra i produttori, i trafficanti e gli spacciatori che formalizzano un'impresa commerciale il cui scopo \u00e8 unicamente il profitto economico.\nLa denominazione \"cartello\" \u00e8 nata quando le pi\u00f9 grandi organizzazioni dedite al traffico internazionale della droga raggiunsero vari accordi per coordinarne la produzione e la distribuzione ad un livello sempre pi\u00f9 globale e si applic\u00f2 in particolare alle alleanze dei cartelli colombiani degli anni settanta e ottanta con i gruppi mafiosi statunitensi ed europei. Una volta che questi tipi di accordi, che prevedono lo smistamento internazionale dello stupefacente, non esistono o vengono meno, l'organizzazione non pu\u00f2 considerarsi un \"cartello\" nel vero senso della parola ma la denominazione ha avuto forte diffusione e viene applicata anche ad organizzazioni di tipo locale o a quelle che si occupano meramente della produzione o del trasferimento dei carichi da un paese ad un altro.\nI principali cartelli della droga sono quelli colombiani (cartelli di cartello di Medell\u00edn, Cartello di Cali, cartello di Norte del Valle) e quelli messicani (cartello del Golfo, cartello di Ju\u00e1rez, cartello di Sinaloa, cartello di Tijuana).\nTerrorismo.\nUn caso a parte rappresentano le organizzazioni terroristiche il cui scopo non si basa sul profitto economico ma su variegate ragioni politiche e spesso religiose. Il fine ultimo di queste organizzazioni \u00e8 quello di creare terrore nella societ\u00e0 attraverso azioni criminali che prevedono la morte di cittadini innocenti o azioni di guerriglia che possono incutere sentimenti vari nella popolazione, quali terrore o rassegnazione. Non c'\u00e8 una definizione di organizzazione terroristica universalmente accettata e giuridicamente vincolante.\nDi solito con il termine \"terrorismo\" ci si riferisce a quegli atti violenti che mirano a creare paura (terrore) e sono perpetrati in nome di ideali religiosi, politici o ideologici, che ignorano deliberatamente la sicurezza di personale non combattente (i civili) e che sono commessi da agenzie non governative.\nAlcune definizioni includono anche gli atti di guerra e in particolare i crimini contro l'umanit\u00e0. L'uso di tattiche simili da parte di organizzazioni criminali dedite al racket o per l'imposizione di un codice del silenzio non \u00e8 di solito etichettato come terrorismo anche se queste stesse azioni possono essere etichettati come terroristiche se effettuate da un gruppo motivato a livello politico o ideologico.\nCrimine contro l'umanit\u00e0.\nUn altro uso della denominazione \"organizzazione criminale\" esiste nell'applicazione dei cosiddetti diritti umani e la criminalit\u00e0 organizzata in questo caso si riferisce ad organizzazioni colpevoli di crimini contro l'umanit\u00e0. Spesso, in questo contesto, i reati e i conflitti nascono per lo pi\u00f9 in territori gi\u00e0 martoriati da conflitti di tipo etnico con un'autorit\u00e0 centrale o governativa debole o addirittura assente.\nCome definisce lo Statuto di Roma questi crimini \"sono reati particolarmente odiosi in quanto costituiscono un grave attacco alla dignit\u00e0 umana o un'umiliazione grave o una degradazione di uno o pi\u00f9 esseri umani. Essi non sono eventi isolati o sporadici, ma sono parte di una politica di governo (anche se gli autori non hanno bisogno identificarsi con questa politica) o di una gamma di varie atrocit\u00e0 condannate o tollerate da un governo o da un ente governativo. Il genocidio, lo sterminio etnico, la tortura, lo stupro, la persecuzione politica, razziale o religiosa e altri atti inumani raggiungono la soglia di crimini contro l'umanit\u00e0 solo se sono parte di una pratica diffusa e sistematica. Isolati atti inumani di questa natura possono costituire violazioni gravi dei diritti umani, oppure, a seconda delle circostanze, crimini di guerra, ma possono non essere inseriti nella categoria dei reati contro l'umanit\u00e0.\"\nCriminalit\u00e0 informatica.\nDiverse organizzazioni criminali utilizzano anche Internet per i reati e le attivit\u00e0 criminose pi\u00f9 \"tradizionali\" come il traffico di droga, di organi, di armi e per ogni tipo di frode o azione illegale che preveda il coinvolgimento e la cooperazione di organizzazioni locali ad un livello internazionale, ma i nuovi settori pi\u00f9 in crescita sono il furto di identit\u00e0 e l'estorsione online. Queste attivit\u00e0 costituiscono un preoccupante deterrente allo sviluppo economico perch\u00e9 scoraggiano i consumatori ad usare Internet per l'e-commerce. L'e-commerce avrebbe dovuto livellare il terreno di gioco tra piccole e grandi imprese, ma la crescita della criminalit\u00e0 organizzata online sta portando all'effetto opposto, le imprese di grandi dimensioni sono in grado di permettersi, per esempio, pi\u00f9 larghezza di banda per resistere ad attacchi di tipo denial-of-service e, in generale, una sicurezza superiore. Inoltre, le organizzazioni criminali operanti su Internet sono molto pi\u00f9 difficili da rintracciare da parte degli organi di controllo in quanto la maggior parte delle forze di polizia e delle forze dell'ordine operano all'interno di una giurisdizione locale o nazionale, mentre Internet rende pi\u00f9 facile per le organizzazioni criminali operare oltre i confini delle giurisdizioni senza essere scoperti.\nLe attivit\u00e0 tipiche.\nIl crimine organizzato spesso entra nel giro degli affari legali attraverso le estorsioni ad aziende gi\u00e0 presenti sul mercato o il furto commissionato da aziende ai danni di altre aziende (spionaggio industriale) e vari altri tipi di offese criminali di tipo finanziario come frodi assicurative, bancarotta fraudolenta o truffe sugli investimenti (insider trading).\nI gruppi della criminalit\u00e0 organizzata sono anche responsabili dei giri di furti d'auto (sia per lo smantellamento e la vendita al mercato nero dei pezzi, sia per l'esportazione in altri paesi), il furto su commissione di opere d'arte, le rapine, i crimini informatici, le frodi con carte di credito, il peculato, il furto d'identit\u00e0. Altre possono essere impegnate nella falsificazione del denaro, nel contrabbando di alcool, di sigarette e nel traffico di esseri umani, in particolare di immigrati irregolari.\nI gruppi utilizzano poi funzionari pubblici corrotti che operano in ruoli esecutivi, ad esempio nelle forze dell'ordine o nella polizia giudiziaria, in modo da poter evitare indagini e accertamenti sulle loro attivit\u00e0, o almeno da poter esserne avvisati in tempo al fine di prendere le dovute precauzioni.\nI gruppi della criminalit\u00e0 organizzata possono anche fornire una serie di servizi e di merci illegali, come il prestito di denaro a tassi di interesse molto alti (usura), omicidi, attentati e tentativi di stalking su commissione, scommesse illegali e gioco d'azzardo, e possono essere responsabili di scam, violazione del copyright, rapimenti, prostituzione, traffico di droga, traffico di armi, contrabbando di petrolio, traffico di organi, produzione di falsi documenti di identit\u00e0 (come falsificazioni o frodi sui passaporti per i corrieri internazionali della droga o per i latitanti), smaltimento illegale di rifiuti tossici, commercio illegale di materiali o armi nucleari, contrabbando di materiale militare, commercio illegale di specie animali in pericolo d'estinzione (traffico di animali e bracconaggio).\nI gruppi della criminalit\u00e0 organizzata possono anche influenzare fortemente il mercato del lavoro e quello economico in generale fornendo manodopera a basso costo tramite l'immigrazione clandestina o tramite attivit\u00e0 quali il racket, il riciclaggio di denaro sporco, la corruzione di uffici politici e amministrativi e la creazione di monopoli in settori come la raccolta dei rifiuti e l'edilizia e, in generale, le frodi ai danni di enti locali, nazionali o statali tramite la turbativa d'asta sui progetti pubblici.\nEsemplificando, alcune delle attivit\u00e0 tipicamente avviate e gestite da organizzazioni o bande criminali possono essere:\nSfondo teoretico.\nDefinizioni normative.\nIl consenso internazionale sulla definizione di criminalit\u00e0 organizzata si \u00e8 reso necessario a partire dagli anni settanta del XX secolo a causa del forte impatto sulla societ\u00e0 del fenomeno.\nL\"'Organized Crime Control Act\" statunitense (1970) definisce criminalit\u00e0 organizzata \"le attivit\u00e0 illegali di [...] un'associazione altamente organizzata e disciplinata\". Secondo l'Enciclopedia Treccani, la criminalit\u00e0 organizzata \u00e8 una \"forma di delinquenza associata che presuppone un'organizzazione stabile di pi\u00f9 persone al fine di commettere pi\u00f9 reati [...]\".\nL'Organizzazione delle Nazioni Unite nel 1976 ha definito la criminalit\u00e0 organizzata come \"... le complesse attivit\u00e0 criminali su larga scala portate avanti da gruppi organizzati di persone, in maniera non definita oppure con strutture complesse, con lo scopo di far trarre profitto ai suoi partecipanti a danno della comunit\u00e0 e dei suoi membri. Tali attivit\u00e0 sono spesso portate avanti nel totale disprezzo di qualsiasi legge, con la commissione di reati contro la persona, e spesso in connessione con la politica corrotta\". Secondo l'Unione europea (1998) \"una organizzazione criminale \u00e8 l'associazione strutturata di pi\u00f9 di due persone, stabile nel tempo, che agisce in modo concertato allo scopo di commettere reati punibili con una pena privativa della libert\u00e0 (...) non inferiore a quattro anni o con una pena pi\u00f9 grave, reati che costituiscono un fine in s\u00e9 ovvero un mezzo per ottenere profitti materiali e, se del caso, per influenzare indebitamente l'operato delle pubbliche autorit\u00e0\".\nCi sono invece undici caratteristiche che la Commissione europea e l'Europol hanno individuato per definire correttamente un'organizzazione criminale. Devono essere soddisfatte sei di queste caratteristiche e le prime quattro sono obbligatorie. Si distingue, in particolare, tra \"criteri obbligatori\" e \"criteri non obbligatori\".\nCriteri obbligatori:\nCriteri non obbligatori:\nSecondo la \"Convenzione delle Nazioni Unite contro la criminalit\u00e0 organizzata transnazionale\" le caratteristiche da prendere in considerazione sono:\nLa legge italiana, infine, prevede distinzione dei reati tra \"associazione per delinquere\" e \"associazione per delinquere di tipo mafioso\".\nPsicologia criminale.\nLa psicologia criminale \u00e8 lo studio dei pensieri, della volont\u00e0, delle intenzioni e delle reazioni dei criminali. La psicologia criminale studia in particolare le motivazioni che spingono una persona a commettere un reato e le sue reazioni dopo averlo commesso. Lo studio si rivela utile sia nel caso in cui il criminale sia stato catturato dopo il reato e debba quindi presenziare in tribunale o essere sottoposto ad un interrogatorio, sia nel caso in cui egli si sia reso latitante onde cercare di prevedere le sue mosse. Gli psicologi criminali sono spesso chiamati a presenziare in tribunale per aiutare la giuria a capire le intenzioni e il comportamento di colui che \u00e8 sottoposto a giudizio. Anche alcuni tipologie di studi psichiatrici affrontano aspetti del comportamento criminale.\nTeoria della scelta razionale.\nBasata sulla nozione ormai superata per la quale, indipendentemente dalle motivazioni, la decisione di commettere un reato \u00e8 una scelta razionale fatta dopo averne valutato i benefici e le conseguenze, questa teoria tratta tutti gli individui come operatori razionali i quali commettono atti criminali dopo aver esaminato attentamente tutti i rischi connessi (sanzioni penali) rispetto ai benefici che potrebbero derivarne (ad esempio un profitto economico).\nIn questa teoria poca enfasi \u00e8 posta sull'ambiente in cui la persona ha commesso il reato e sulle circostanze che possono averlo influito. Il ruolo delle organizzazioni criminali nel ridurre la percezione del rischio e nell'aumentare la probabilit\u00e0 di beneficio personale \u00e8 una priorit\u00e0 in questo tipo di approccio; la struttura delle organizzazioni, lo scopo che essa si prefigge e l'attivit\u00e0 portata avanti in maniera stabile e continuata nel tempo sono tutti elementi indicativi delle scelte razionali fatte dai criminali come membri appartenenti a tali gruppi. La teoria tende a ignorare, o a non prendere in dovuta considerazione, il fatto che le persone possono commettere crimini, oltre che per un mero profitto economico o materiale, anche o soprattutto per il bisogno di accettazione, rispetto e fiducia da parte di altri membri dell'organizzazione, come avviene, per esempio, per lo pi\u00f9 nelle bande di strada, nelle \"gang\" giovanili e nei gruppi criminali a base ideologica.\nDeterrenza.\nSecondo questa teoria il comportamento criminale \u00e8 il riflesso di un calcolo individuale da parte del criminale per il quale i benefici (siano essi finanziari o di altro tipo) risultanti dall'azione dell'offesa vengono considerati superiori ai rischi.\nLa percezione della forza, del peso o dell'infallibilit\u00e0 dell'organizzazione criminale \u00e8 direttamente proporzionale ai tipi di reati commessi dal membro e alla loro intensit\u00e0. I benefici della partecipazione a forme di criminalit\u00e0 organizzata (pi\u00f9 elevate ricompense finanziarie, maggiore controllo e maggiore influenza a livello socio-economico, la tutela della famiglia o di altre persone significative, la percezione di libert\u00e0 da leggi o norme oppressive) contribuiscono notevolmente all'aspetto psicologico dei reati commessi da gruppi altamente organizzati.\nTeoria dell'apprendimento sociale.\nI criminali apprendono attraverso l'associazione e la collaborazione reciproca. Il successo delle organizzazioni criminali dipende quindi anche dalla forza del loro apparato comunicativo e dall'applicazione dei loro sistemi di valori, dai processi di reclutamento e dalla formazione dei nuovi affiliati per sostenere e portare avanti le attivit\u00e0 criminose o per colmare eventuali lacune.\nConcettualmente secondo questa teoria vi \u00e8 una stretta associazione tra i criminali di un'organizzazione, che comporta, tra l'altro, anche il tentativo di imitare i superiori da parte degli affiliati giovani o dei sottoposti, e il motore principale delle attivit\u00e0 \u00e8 la comprensione, da parte dei membri, del sistema di valori del gruppo. Le relazioni interpersonali definiscono le motivazioni del singolo, con l'effetto che le attivit\u00e0 della famiglia o del gruppo assumono un forte carattere intergenerazionale.\nTeoria dell'impresa.\nSecondo questa teoria, la criminalit\u00e0 organizzata esiste perch\u00e9 i mercati legittimi lasciano molti clienti e potenziali clienti insoddisfatti. L'elevata domanda di un determinato bene o servizio (ad esempio la droga, la prostituzione, le armi), bassi livelli di rilevazione del rischio e alti profitti portano ad un ambiente imprenditoriale favorevole per i gruppi criminali intenzionati ad entrare nel mercato della fornitura di tali prodotti e servizi. Per avere successo, devono sussistere:\nTeoria dell'associazione differenziale.\nSecondo Edwin Sutherland la devianza non \u00e8 altro che risultato dell'apprendimento all'interno di un certo ambiente sociale e tale apprendimento equivale all'apprendimento di ogni altro comportamento. L'apprendimento avviene attraverso le stesse modalit\u00e0 e quello che cambia \u00e8 solo il contenuto dell'apprendimento stesso (da qui il nome di \"associazione differenziale\"). Oltre alle tecniche necessarie per l'applicazione dell'attivit\u00e0 criminosa, il singolo apprende anche le motivazioni che portano a commettere reati e li razionalizza, valutando il reato come pi\u00f9 vantaggioso del rispetto della legge. Infine secondo la teoria, i bisogni e i valori del singolo non sono sufficienti, da soli, a spiegare il comportamento criminale a causa dell'esistenza di altri individui all'interno dello stesso ambiente sociale che, pur aventi gli stessi valori o bisogni, non commettono reati.\nCriminologia critica e sociologia.\nTeoria della disorganizzazione sociale.\nSecondo la teoria della disorganizzazione sociale la forte urbanizzazione, i grossi mutamenti sociali derivati dalla vecchia societ\u00e0 agricola e patriarcale, le migrazioni e i notevoli rimescolamenti di culture ed etnie diverse hanno portato alla difficolt\u00e0, da parte delle istituzioni, nel mantenere la stabilit\u00e0 sociale, causa anche la perdita di un forte sistema di riferimento di leggi e norme comuni. In questo contesto si spiegherebbe quindi il forte aumento della criminalit\u00e0, in particolare della criminalit\u00e0 di strada organizzata, oltre al profondo mutamento sociale. I criminali sono, in questi ambienti, di solito persone che hanno attraversato notevoli disagi economici e sociali per le quali era impossibile ottenere un miglioramento dello stile di vita attraverso metodi convenzionali o legali.\nIn questa teoria il quartiere, inteso in particolare come comunit\u00e0 chiusa di individui, diviene un elemento centrale, in quanto esso \u00e8 il campo dell'apprendimento sociale, determina le influenze culturali dei singoli ed \u00e8 l'accesso all'esperienza criminale e alla formazione naturale dei gruppi. Anche la mancanza di fiducia nelle autorit\u00e0 tradizionali pu\u00f2 essere un fattore chiave per la disorganizzazione sociale; la criminalit\u00e0 organizzata replica infatti le autorit\u00e0 tradizionali e le sostituisce garantendo il controllo totale delle contro-cultura.\nQuesta teoria tende a vedere i comportamenti violenti o antisociali delle bande di strada come riflesso della loro disorganizzazione sociale piuttosto che come prodotto o strumento della loro organizzazione.\nAnomia.\nSecondo il sociologo Robert K. Merton (1910-2003) la devianza dipendeva dalla definizione della societ\u00e0 di successo, e dai desideri degli individui di raggiungere il successo attraverso vie socialmente definite. La criminalit\u00e0 diventa attrattiva quando le aspettative di essere in grado di soddisfare gli obiettivi (e quindi il raggiungimento del successo) con mezzi legittimi non possono essere soddisfatte.\nDevianza culturale.\nI criminali violano la legge perch\u00e9 appartengono ad una sottocultura unica - una \"contro-cultura\" - e i loro valori e norme contrastano con quelli delle classi lavoratrici, medie o alte su cui si basano le leggi penali. Questa subcultura condivide uno stile di vita alternativo, ed \u00e8 generalmente caratterizzata principalmente dalla cura dei propri affari e dal rifiuto dell'autorit\u00e0 di governo. Gli esponenti tipici di tale subcultura sono gli spacciatori, i ladri e gli sfruttatori di prostitute, in quanto hanno raggiunto il successo e la ricchezza non altrimenti disponibili attraverso opportunit\u00e0 fornite a livello sociale. Ed \u00e8 il modello della criminalit\u00e0 organizzata come via contro-culturale che porta al successo che fa nascere e sostiene tali organizzazioni."}
{"id": "600113", "revid": "1543377", "url": "https://it.wikipedia.org/wiki?curid=600113", "title": "Sarcodon imbricatus", "text": "Il Sarcodon imbricatus (o Hydnum imbricatum) \u00e8 un fungo della famiglia delle Hydnaceae. Esso \u00e8 ritenuto da molti cercatori una variante bruna e squamosa dell\"'Hydnum repandum\", mentre appartiene a tutt'altro genere. Nonostante ci\u00f2 viene volgarmente chiamato \"steccherino bruno\".\nViene reputato da molti un eccellente condimento da secco, ridotto in polvere. \u00c8 invece un fungo molto mediocre se consumato fresco.\nDescrizione della specie.\nCappello.\nLargo fino a 25\u00a0cm, inizialmente convesso, poi piano, irregolare, con una depressione al centro.\nDi color bruno, presenta grosse scaglie scure che risultano pi\u00f9 coriacee ed un po' rialzate, concentriche.\nCon l'invecchiamento del fungo il cappello si inzuppa d'acqua quasi totalmente.\nAculei.\nCorti, decorrenti, separabili dal cappello, color grigio in principio, poi color bruno.\nGambo.\n8 x 5\u00a0cm, pi\u00f9 grosso alla base, un po' eccentrico, liscio, color bruno sporco.\nCarne.\nCoriacea, brunastra.\nSpore.\nMarroni in massa.\nHabitat.\nComune nei boschi di conifere, gregario, estate-autunno.\nCommestibilit\u00e0.\nCommestibile aromatico ma esclusivamente come condimento, essiccato e ridotto in polvere; si presta molto bene ad essere adoperato come aromatizzante; ottimo per condire sughi, minestre o risotti.\nConsumare preferibilmente esemplari giovani, scadente da fresco. Si sconsiglia il consumo di esemplari troppo vecchi, come quello nella foto a fianco, in quanto diventano troppo coriacei e leggermente indigesti; in tal caso si consiglia la prebollitura prima di sottoporli ad essiccazione.\nEtimologia.\nDal latino \"imbricatus\" = disposto a embrici sovrapposti, per via delle scaglie sul cappello."}
{"id": "600123", "revid": "767487", "url": "https://it.wikipedia.org/wiki?curid=600123", "title": "Non aprite quella porta - Parte 3", "text": "Non aprite quella porta - Parte 3 (\"Leatherface: The Texas Chainsaw Massacre III\") \u00e8 un film del 1990 diretto da Jeff Burr, una fusione tra reboot e sequel dell'originale, \"Non aprite quella porta\" (1974). Il film annovera, tra gli attori, Ken Foree e Viggo Mortensen.\nTrama.\nMichelle e Ryan stanno percorrendo una desolata strada del Texas per andare a DeLand, in Florida. Durante il viaggio discutono su un avvenimento ascoltato alla radio: il ritrovamento di una fossa comune con 70 corpi in stato di decomposizione. I cadaveri sono stati trovati in uno stato di adipocera. I due, curiosi, trovandosi nei pressi della scena del delitto decidono di andare a vedere. Una volta giunti sul luogo la trovano piena di agenti di polizia, di cronisti e di giornalisti. Lo sceriffo avverte i due ragazzi, non solo di andarsene, ma di scappare via a gambe levate, di non fermarsi mai, per nessuna ragione al mondo. Pertanto i ragazzi riprendono il viaggio. Il giorno dopo investono con la macchina un armadillo. Il povero animale gravemente ferito viene ucciso con un sasso da Ryan, che si giustifica dicendo che in questo modo non soffrir\u00e0 pi\u00f9, risparmiandogli una lenta agonia, anche perch\u00e9 Michelle non aveva il coraggio di farlo.\nMichelle e Ryan si fermano ad una stazione di servizio dove incontrano un benzinaio, Alfredo, che si riveler\u00e0 un maniaco sessuale dedito al voyeurismo; infatti i due giovani si accorgono che spia Michelle al bagno. In loro aiuto accorre un ragazzo gentile di nome Tex (vero nome Edward Sawyer), che gli indica quella che lui ritiene essere la strada pi\u00f9 breve verso la Florida. Ad un certo punto il folle benzinaio Alfredo prende un fucile, colpisce Tex e spara verso l'auto dei due ragazzi, che, spaventati, sgommano via verso la scorciatoia indicata da Tex.\nMa Alfredo non desiste, per cui ordina a Tink di seguire con il camion i due ragazzi. Tink riesce a raggiungerli lanciando sul loro parabrezza, che si frantuma, un lupo morto. Colmo della sfortuna: i cocci del parabrezza bucano una delle ruote. Michelle prende quindi una pila per aiutare Ryan a sostituire la ruota. Ad un certo punto i due sentono un rumore di passi e dei cigolii sinistri. \u00c8 \"Faccia di Pelle\"; infatti la strada che Tex ha indicato ai due ragazzi \u00e8 la pi\u00f9 pericolosa del mondo perch\u00e9 \u00e8 la \"casa\" del leggendario serial killer dalla faccia di pelle umana, il cui vero nome \u00e8 Junior Sawyer. Il criminale nella sua furia inizia a segare diverse parti dell'automobile, staccando la scocca del portabagagli. I due ragazzi, terrorizzati, scappano lungo la strada.\nMentre Tex si avvia in mezzo alla strada con del sangue alla bocca, giunge sul luogo un altro veicolo, che sbanda verso l'auto di Michelle e Ryan causando la caduta dei due ragazzi dalla strada verso la massicciata, mentre l'altra auto si ribalta. Si tratta di Benny, un uomo appassionato d'armi, che uscendo dal suo veicolo ribaltato soccorre Michelle e Ryan somministrandogli dei calmanti che provocano sonnolenza. Mentre Benny sale sulla strada incontra Tink che cerca di investirlo. Benny cade nuovamente nella massicciata, inseguito da Junior che tenta di ucciderlo con la motosega, ma inaspettatamente arriva una ragazza di nome Sara. Coincidenza vuole che \u00e8 l'ultima sopravvissuta della precedente coppia di viaggiatori che vennero catturati dai Sawyer. Junior, attirato da Sara, finisce di tormentare Benny e la insegue, ma la ragazza riesce a seminarlo. Michelle e Ryan si risvegliano e si mettono alla ricerca di Benny.\nSara incontra i due ragazzi e racconta cos\u00ec la sua storia: tempo fa ha soccorso, assieme alla sorella, un uomo disteso per terra lungo la strada; ovviamente era un'esca dato che vennero catturate e condotte in una baita nel profondo della foresta dove una delle due ragazze viene letteralmente inchiodata alla sedia. Contemporaneamente Benny decide di andarsene, ma Sara non vuole andare con lui. Ad un certo punto Sara trova la motosega di Junior appesa su di un albero, ma appena si gira, il killer si presenta stordendola spingendogli con violenza la testa contro un tronco. Sara, mezza stordita, viene cos\u00ec segata in due parti. Nel frattempo, leatherface cattura Ryan e sega anche lui, mentre Michelle riesce a scappare. Anche Benny non \u00e8 che se la cavi proprio bene, si aggira nei boschi e fa partire alcune trappole, ma senza caderne vittima.\nGirovagando nella buia foresta ad un certo punto Michelle trova la casa dei Sawyer, dove una ragazzina, di nome Babi Sawyer, figlia di Junior gli d\u00e0 il benvenuto infilzandola con un osso appuntito. Poi alla baita giunge Tex, che in realt\u00e0 non \u00e8 mai morto: si tratta di Tex Sawyer, il fratello di leatherface con Tink e Alfredo. Quest'ultimo ha l'hobby di aggirarsi nei boschi offendendo il fratello Tex. A Michelle, presa cos\u00ec di sorpresa, vengono inchiodate alla sedia entrambe le mani, alla stessa sedia sulla quale era stata in precedenza inchiodata Sara. Anche in questo caso il sangue scende lungo lo scheletro della sedia e Tex ne beve un po', tentando di offrirlo anche al nonno, anche se gi\u00e0 morto. La pellicola ad un certo punto vede giungere, su una sedia a rotelle, anche la madre dei Sawyer, Anne, che per parlare utilizza un dispositivo attaccato al collo che permette alle sue corde vocali di articolare un minimo di parole comprensibili: Anne \u00e8 stata sottoposta recentemente ad una tracheotomia. Anche Ryan viene catturato da Tex e appeso per i piedi. Tex e Tink tentano di spellarlo ancora vivo, cosa che sconvolge all'estremo la fragile Michelle, mentre Alfredo getta dei cadaveri in un laghetto spiato da Benny.\nNel frattempo sia Il macellaio di famiglia che Tex giungono a casa. Il macellaio litiga con Michelle perch\u00e9 la costringe ad ascoltare della musica, ma la ragazza non vuole, mentre Tex ha una sorpresa per Junior: una motosega nuova fiammante, di 36\u00a0kg, modello Cadillac, bella, lucente e pulita, con un manico color oro e una sega lunga 90\u00a0cm. Junior, tutto gongolante, gioca con la figlia Babi, mentre Benny lo spia. Durante la cena la famiglia escogita il modo per uccidere Ryan: tirare una cordicella che, a sua volta libera un martello, colpendolo alla testa: detto fatto, ed il sangue viene dato al nonno (gi\u00e0 morto). Junior fa partire la Cadillac, mentre Benny improvvisa sparando a Tink, ed in successione, gli stacca l'anulare, il mignolo, l'orecchio, colpisce la mamma, il morente Ryan ed il nonno. Inoltre sfiora Tex e Junior mentre Babi si sta lavando le mani. Michelle riesce a scappare nei boschi, Junior sale in macchina, mentre Benny tenta di sparargli con un fucile scarico, ma viene investito. Junior, pensando di averlo ucciso, insegue Michelle nei boschi.\nContemporaneamente Tex e Benny lottano vicino alla macchina di Junior, e colpiscono una tanica di benzina. Durante la colluttazione Tex si trova sotto la colata di benzina, cos\u00ec Benny lo uccide dandogli fuoco. Durante la sua fuga Michelle cade nel laghetto, ma riesce ad uscirne. Ucciso Tex, Benny si trova a lottare in mezzo al fiume contro Junior, mentre una terrorizzata Michelle osserva dalla riva la lotta fra i due. Mentre a Benny viene segato un pezzo della sua testa, Michelle raccoglie un enorme sasso schiantandolo per cinque volte sulla testa di Junior. A questo punto Michelle fugge, trova la strada, ma si spaventa alla vista del camioncino di Alfredo, ma su di esso si trova Benny che invita la ragazza a sedersi in macchina. Ma i due non si accorgono che Alfredo riesce a dare una martellata sulla testa di Benny. Michelle riesce comunque a sottrarre il fucile al cannibale, e, seppur ferita, gli spara un colpo. Infine, Michelle e Benny riescono a scappare, mentre Junior accende la sua nuova motosega guardandoli sfrecciare via.\nFinale alternativo.\nUn finale alternativo vede Michelle, che, con un sasso, dopo aver dato dei colpi sulla testa di Faccia di Cuoio, si prostra a terra per cantare una canzone religiosa. La mattina seguente sulla strada vede una macchina della polizia che si ferma, ma non sale, perch\u00e9 vede al suo interno Babi Sawyer. Questo \u00e8 il finale originale presentato in alcuni test, ma in molti sono rimasti male nel veder morire Benny e quindi hanno criticato il finale.\nProduzione.\nDopo il successo del franchise di \"Nightmare on Elm Street\", la New Line acquis\u00ec i diritti di \"Non aprite quella porta\" dalla Cannon Films con l'intenzione di trasformare la serie in qualcosa di simile. Parte del progetto era quello di far diventare Leatherface la star principale, sulla falsariga di personaggi quali Freddy Krueger o Jason Voorhees. La New Line cominci\u00f2 a scegliere le location per le riprese nel luglio 1989. In una dichiarazione programmatica, l'intenzione era quella di riportare il franchise alle \"radici horror\", cancellando l'atmosfera da black comedy del secondo capitolo. La New Line pens\u00f2 di affidare in un primo momento la regia a Peter Jackson. Le rirpese si svolsero a Valencia, California, il mese seguente. Questo \u00e8 l'unico film della saga, oltre a Leatherface, il prequel del 2017 che narra le origini di Faccia di Cuoio, a non essere stato girato in Texas.\nIl regista Jeff Burr voleva che Gunnar Hansen riprendesse il ruolo di Leatherface da lui interpretato nel film originale del 1974, ma non si arriv\u00f2 a un accordo economico tra le parti.\nAvrebbe dovuto essere introdotta nella pellicola una scena in cui Leatherface mostrava il suo vero volto sfigurato. La scena venne scartata, ma la New Line conserv\u00f2 l'effetto speciale, poich\u00e9 voleva inserirlo nel quarto capitolo. Lo si vedr\u00e0 solo nel remake del 2003, \"Non aprite quella porta\". Originariamente Tex e Tink avrebbero dovuto essere l'autostoppista e il cuoco, infatti tutti e quattro hanno gli stessi interessi. A causa dei troppo espliciti ed efferati atti di violenza la proiezione del film venne impedita in Irlanda, in Finlandia e Gran Bretagna. In molti altri Paesi \u00e8 stato invece solo vietato ai minori di 18 anni.\nAccoglienza.\nIl film ha ricevuto recensioni negative alla sua uscita nei cinema. Sul sito web aggregatore di recensioni Rotten Tomatoes, il film ha un indice di gradimento del 19% basato su 16 recensioni da parte di critici professionisti, con un punteggio complessivo di 3.52 su 10. Su Metacritic la pellicola ha un punteggio di 30 su 100, basato su 10 recensioni da parte di critici cinematografici. Richard Harrington del \"The Washington Post\" imput\u00f2 il fallimento dell'opera ai tagli imposti al montaggio al fine di ottenere una classificazione R-rating, scrivendo: \"Hanno girato un film X, ma lo hanno ridotto a R per soddisfare la commissione di censura della MPAA. Che si trattasse solo di uno stratagemma pubblicitario o meno, la mancanza di scene splatter in quest'ultimo capitolo \u00e8 abbastanza evidente\". Chris Parcillian di \"Film Threat\" defin\u00ec il film \"solo un altro generico filmetto slasher con niente al di l\u00e0 della connessione a Leatherface per raccomandarlo ai fan pi\u00f9 esigenti della saga\". Mark Kermode di \"Time Out\" lo descrisse \"un film implacabilmente sadico e divertente nella maniera sbagliata, che intratterr\u00e0 e offender\u00e0 in egual misura\". Michael Wilmington del \"Los Angeles Times\" scrisse che il film era \"banale\". Ryan Turek di Shock Till You Drop ha definito il film \"irrilevante ma ricordato con affetto dai fan dell'horror che erano affamati di nuovo uscite cinematografiche della serie di \"Non aprite quella porta\"\". Il sito web Bloody Disgusting gli assegna 4 stelle su 5 scrivendo: \"Come avrete intuito, il film ha i suoi difetti, ma a parte questo penso che sia dannatamente divertente\". Leonard Maltin assegn\u00f2 al film 1 stella e mezzo su 4, facendo notare quanto i numerosi tagli apportati abbiano danneggiato il risultato finale in termini di coerenza.\nHome video.\nIl DVD del film usc\u00ec nel 2005 distribuito dalla Eagle Pictures, in una versione con 5 minuti in pi\u00f9 rispetto a quella vista nelle sale cinematografiche.\nColonna sonora.\nLa colonna sonora del film \u00e8 composta di sonorit\u00e0 principalmente thrash metal e fu pubblicata dalla Restless Records nel 1990.\nLa band Utter Lunacy \u00e8 un progetto costituito per l'occasione dai musicisti Ron Armstrong, C.C. DeVille, Marq Torien, Doane Perry, Ron Keel, Tony Palamucci (ex chitarrista dei Keel), Claude Schnell, Robert Sarzo (chitarrista degli Hurricane), Leah Aldridge (ex chitarrista degli Heart), Tommy Bolan (chitarrista degli Warlock) e Steve Ishman (tastierista degli Autograph)."}
{"id": "600128", "revid": "64860", "url": "https://it.wikipedia.org/wiki?curid=600128", "title": "Jake E.Lee", "text": ""}
{"id": "600134", "revid": "1305772", "url": "https://it.wikipedia.org/wiki?curid=600134", "title": "Warlpiri", "text": ""}
{"id": "600139", "revid": "834", "url": "https://it.wikipedia.org/wiki?curid=600139", "title": "Lingue pama-nyunga del sudovest", "text": ""}
{"id": "600143", "revid": "923674", "url": "https://it.wikipedia.org/wiki?curid=600143", "title": "Patrik Sj\u00f6berg", "text": "Biografia.\nPatrik Sj\u00f6berg nacque a poche centinaia di metri dallo stadio Ullevi di G\u00f6teborg. I suoi primi anni di vita furono assai problematici a causa di controversie familiari. Le cose migliorarono quando sua madre spos\u00f2 l'allenatore d'atletica leggera Viljo Nousiainen, di nazionalit\u00e0 finlandese.\nGrazie a Nousiainen Sj\u00f6berg si dedic\u00f2 a salto in lungo e salto in alto. La sua prima apparizione professionistica fu ai Giochi olimpici di Los Angeles del 1984 in cui vinse l'argento nell'alto.\nNel 1987 si present\u00f2 ai mondiali di Roma in entrambe le specialit\u00e0 riuscendo a sorpresa a portare a casa l'oro nell'alto. Lo stesso anno, in un meeting a Stoccolma, stabil\u00ec il record del mondo con 2,42 metri, poi battuto a 2,45 da Javier Sotomayor. L'anno dopo, alla XXIV Olimpiade di Seul, era il favorito dell'alto ma non and\u00f2 oltre il bronzo.\nSolo settimo ai mondiali del 1991 a Tokyo, a Barcellona 1992, la sua terza Olimpiade, fu protagonista di una gara dell'alto avvincente in cui lui e altri quattro atleti si fermarono a 2,34\u00a0m. Per minor numero d'errori Sotomayor vinse l'oro, mentre Sj\u00f6berg fu costretto ad accontentarsi dell'argento davanti agli altri tre atleti, lo statunitense Hollis Conway, il polacco Artur Partyka e l'australiano Tim Forsyth, tutti di bronzo.\nL'anno dopo, ai mondiali di Stoccarda, s'infortun\u00f2 al tendine di Achille. Tornato alle gare nel 1995, ai mondiali svoltisi proprio a G\u00f6teborg, non vinse medaglie. Nel 1996 si present\u00f2 alla XXVI Olimpiade, ad Atlanta, per la sua quarta partecipazione consecutiva ai Giochi, ma si ritir\u00f2 per infortunio prima dell'inizio della gara.\nNel 1997 intendeva partecipare sia ai mondiali al coperto di Parigi sia a quelli all'aperto di Atene, ma ebbe un incidente in un programma televisivo, ferendosi al volto e perdendo la stagione. Nel 1999 abbandon\u00f2 le competizioni e inizi\u00f2 ad allenare, insegnando a saltare come nella pallacanestro.\nNel 2006 \u00e8 finito in carcere per qualche giorno a causa di problemi di droga; insieme a lui \u00e8 stato arrestato anche l'ex ostacolista Sven Nylander. Ha una figlia, Isabelle, avuta con la sua ex-fidanzata Therese Lorentzon."}
{"id": "600148", "revid": "287204", "url": "https://it.wikipedia.org/wiki?curid=600148", "title": "Patrik Sjoberg", "text": ""}
{"id": "600150", "revid": "4722175", "url": "https://it.wikipedia.org/wiki?curid=600150", "title": "Valle d'Aosta/Vall\u00e8e d'Aoste", "text": ""}
{"id": "600152", "revid": "287204", "url": "https://it.wikipedia.org/wiki?curid=600152", "title": "Blenniidae", "text": "I Blenniidae sono una famiglia di pesci ossei principalmente marini appartenenti all'ordine Perciformes. Sono comunemente noti in italiano come bavose.\nDescrizione.\nI Blenniidae hanno corpo allungato e muso arrotondato o tronco, con fronte quasi verticale. Tratti caratteristici della famiglia sono le creste e i lobi cutanei disposti sulla testa (tentacoli nasali, sopraorbitali e nucali), che rivestono grande importanza per la tassonomia di generi e specie. Gli occhi sono vicini al profilo dorsale del capo, spesso sporgenti. Il corpo \u00e8 privo di scaglie ma \u00e8 coperto di un muco viscido. I denti sono numerosi, robusti, di solito piccoli anche se alcune specie hanno grosse zanne caniniformi In alcune specie del genere \"Meiacanthus\" queste zanne sono scanalate e collegate a ghiandole velenifere. La vescica natatoria non \u00e8 mai presente negli adulti. La linea laterale pu\u00f2 essere completa o arrestarsi poco oltre la testa. I raggi spiniformi e molli delle pinne non sono facilmente distinguibili perch\u00e9 i primi sono morbidi e i secondi non sono mai divisi. La pinna dorsale \u00e8 lunga, composta per met\u00e0 da raggi spinosi morbidi e met\u00e0 da raggi molli; di solito \u00e8 di altezza omogenea ma in alcune specie pu\u00f2 avere un'incisione mediana e le due parti possono essere di altezza e forma diverse. La pinna anale \u00e8 lunga, ha due raggi spinosi e altezza uniforme. La pinna caudale non \u00e8 mai biloba. Le pinne ventrali sono inserite in posizione giugulare, sono ridotte con un raggio spinoso brevissimo e da 1 a 3 raggi molli; in due generi sono assenti. Le pinne pettorali sono ampie.\nLa colorazione \u00e8 molto variabile, anche nell'arco di pochi minuti, per effetto di cambiamenti nelle condizioni ambientali o dello stato d'animo dell'animale. Molte specie hanno colorazione mimetica, altre hanno colori vivacissimi.\nLe dimensioni sono in genere inferiori a 15 cm, \"Xiphasia setifer\" raggiunge i 53 cm.\nBiologia.\nAlimentazione.\nIn genere sono onnivori e si cibano di alghe e di invertebrati. Poche specie sono planctofaghe. Alcuni Blenniidae si cibano di scaglie e pezzi di pelle di altri pesci. Per avvicinarsi a pesci di grossa taglia potenzialmente pericolosi la specie \"Aspidontus taeniatus\" imita il labride pulitore \"Labroides dimidiatus\" non solo nell'aspetto e nella livrea ma perfino nel modo caratteristico di nuotare.\nRiproduzione.\nLe bavose sono ovipare, a fecondazione esterna, con uova adesive deposte in un nido. Il nido \u00e8 formato da un buco nella roccia o nel sedimento, oppure in una valva di mollusco bivalve. Le uova vengono sorvegliate dal maschio o da entrambi i genitori. Le larve sono pelagiche e spesso si trovano in acque basse costiere. In molte specie il dimorfismo sessuale \u00e8 evidente.\nDistribuzione e habitat.\nSono diffusi pressoch\u00e9 in tutti i mari del mondo con l'eccezione di quelli polari ma sono particolarmente diffusi in quelli tropicali e subtropicali. Sono comuni con molte specie (molte delle quali endemiche) nel mar Mediterraneo. In generale l'endemismo \u00e8 comune tra i blennidi a causa delle limitate capacit\u00e0 di dispersione di questi pesci. Poche specie (tra cui \"Salaria fluviatilis\") si sono adattate alla vita nelle acque dolci, poche altre si possono trovare in acqua salmastra. Le specie marine sono quasi invariabilmente costiere, frequenti su fondi duri, barriere coralline, foreste di mangrovie e nei pressi delle foci dei fiumi, sempre in acque basse, anche del piano mesolitorale. Alcune specie possono uscire dall'acqua e sostare sugli scogli emersi per qualche tempo. Tutti i Blenniidae sono strettamente bentonici.\nTassonomia.\nLa famiglia Blenniidae comprende 53 generi per complessive 345 specie.\nAcquariofilia.\nAlcune specie vengono frequentemente allevate negli acquari marini tra cui: \"Salarias fasciatus\",\n\"Ophioblennius atlanticus\", \"Ecsenius midas\", \"Ecsenius bicolor\"."}
{"id": "600155", "revid": "1005847", "url": "https://it.wikipedia.org/wiki?curid=600155", "title": "Principio di legalit\u00e0 penale", "text": "Il principio di legalit\u00e0 penale, in diritto, \u00e8 un principio giuridico in base al quale sia il fatto che costituisce reato sia la sanzione che si ricollega alla sua commissione devono essere espressamente previsti dalla legge. Esso viene solitamente espresso con il brocardo latino di origine illuministica \"Nullum crimen, nulla poena sine praevia lege poenali\".\nIl principio di legalit\u00e0 \u00e8 il principio che vieta di punire qualunque fatto che, al momento della commissione, non sia espressamente previsto come reato e di sanzionarlo con pene che non siano espressamente previste dalla legge.\nIl diritto penale, lungo l'arco della sua storia, \u00e8 stato contrassegnato dalla contrapposizione dialettica di due diversi modi di intendere il principio di legalit\u00e0, che riflettono due diversi modi di concepire il rapporto tra individuo e Stato. Cos\u00ec, fra le esigenze della certezza del diritto da una parte e di giustizia sostanziale dall'altra, si \u00e8 pervenuti all'elaborazione di due diversi principi: Legalit\u00e0 Formale e Legalit\u00e0 Sostanziale.\nLa Legalit\u00e0 Formale ovvero \"nulla poena sine lege\".\nDal principio enunciato sopra, discendono due irrinunciabili corollari:\nIl principio di legalit\u00e0 formale esprime cos\u00ec una scelta politica garantista e liberale.\nIn tal modo, infatti, la libert\u00e0 veniva limitata nella misura essenziale per assicurare la pace;\nCompletano il quadro i principi della riserva di legge, della tassativit\u00e0, (intesa come criterio guida per una previsione legale netta e semplice, lineare e minima, generale ed astratta), e non ultimo della irretroattivit\u00e0. La legge diventa cos\u00ec sinonimo e garanzia di giustizia.\nNel diritto italiano, solenne enunciazione del principio in questione \u00e8 sancita dall'art. 1 del codice penale, ed \u00e8 esteso alle misure di sicurezza dall'art. 199 c.p..\nViene quindi elevato a principio penale di rango costituzionale dall'Art.25 della Carta Fondamentale, che ne assume il significato in termini garantistici, diversamente dall'originario sistema penale ideato da Arturo Rocco, nel quale invece, il principio ora detto era concepito in funzione autoritaria (Tutto nello Stato, niente contro lo Stato, nulla fuori dello Stato).\nLa garanzia Costituzionale invece comporta la diversa prospettiva nella quale fra i destinatari figura il legislatore, il quale non potr\u00e0 demandare ad altri il proprio compito (delegificazione), dovendo provvedere con legge ordinaria.\nLa Legalit\u00e0 Sostanziale ovvero \"nullum crimen sine iniuria\".\nLa legalit\u00e0 sostanziale \"intende che il diritto penale \u00e8 destinato a limitare e a comprimere la libert\u00e0 individuale attraverso sanzioni afflittive, come extrema-ratio\". \u00c8 il principio di non punibilit\u00e0 dei fatti non socialmente pericolosi. L'idea sulla quale si fonda \u00e8 che ci\u00f2 che imprime al fatto il carattere della criminosit\u00e0 \u00e8 la sua pericolosit\u00e0 sociale. Inteso in tal modo il principio in discorso, non vi \u00e8 interfaccia giuridica fra il fatto e la sanzione. Il fatto cio\u00e8, assume il significato socialmente attribuito. La scelta politica sottesa \u00e8 infatti di tipo collettivistico utilitarista, a favore della difesa sociale (\"favor societatis\").\nStoricamente, l'accezione del principio di legalit\u00e0 in senso sostanziale trae origine dalle successive evoluzioni del diritto penale e del tradizionale principio di legalit\u00e0 formale, le quali portarono con s\u00e9 alcune inevitabili implicazioni legate ad una diversa considerazione della personalit\u00e0 delinquente e alla ricerca di misure di prevenzione speciale, con effetti dirompenti sul concetto di certezza della pena.\nIl rigetto del principio formalistico avvenne con la crisi del vecchio stato liberale.\nIl principio di legalit\u00e0 sostanziale se da un lato poteva rendere possibile l'adattamento della repressione penale alle modificazioni socio-criminologiche, (date), dall'altro comportava l'inarrestabile soggettivismo repressivo, in base al quale il diritto penale assurgeva a strumento di repressione degli avversari politici. Infatti largo uso di questo strumento \u00e8 stato adoperato nei codici penali degli stati totalitari quali la Germania nazista e l'Unione sovietica. Il codice penale del regime nazionalsocialista al paragrafo 2, prevedeva che reato \u00e8 costituito da \"ogni fatto contrario al sano sentimento del popolo\"; nel codice penale sovietico del 1926 reato era tutto ci\u00f2 che offensivo del \" regime sovietico e dell'ordine giuridico instaurato dal governo degli operai e contadini\". Nella Germania nazista, il paragrafo 2 contenente il principio formale, fu sostituito con una nuova formulazione. Va cos\u00ec punito chi \"commette un'azione che la legge dichiara espressamente punibile\", ma anche chi \"merita punizione secondo il pensiero fondamentale di una legge penale e secondo il sano sentimento del popolo\".\nLe diverse concezioni del reato.\nAlla contrapposizione ora descritta, fanno capo le diverse concezioni, sostanzialistiche e formalistiche, del Reato.\nIl principio di legalit\u00e0 accolto nella Costituzione.\nIl principio formale trova riconoscimento nei momenti storici di tranquilla evoluzione, mentre nei periodi di sconvolgimenti profondi, tale principio entra fatalmente in crisi, addirittura nelle forme del diritto libero di creazione del giudice (Russia, 1918-19).\nAttraverso la cosiddetta \"interpretazione evolutiva\", ad esempio, non sempre il giudice si limita all'interpretazione del diritto penale secondo costituzione. Sia che ci\u00f2 avvenga per ovviare a certi inconvenienti legislativi, sia che avvenga per un desiderio di vedere concretizzata una giustizia sostanziale, un intervento del giudice oltre i rigidi confini segnati dalla legge segna il suo identificarsi politico. La politicit\u00e0 o apoliticit\u00e0 del giudice \u00e8 quindi, in ultima analisi, un problema di fonti formali o fonti sostanziali del diritto.\nIl principio di legalit\u00e0 \u00e8 previsto dall'art. 25, comma 2\u00b0 che stabilisce che \"Nessuno pu\u00f2 essere punito se non in forza di una legge che sia entrata in vigore prima del fatto commesso\".\nIl principio di legalit\u00e0 investe non soltanto la determinazione dei fatti costituenti reato, ma anche le sanzioni.\nLa Costituzione italiana accoglie una concezione che taluni definiscono non del tutto formale, ovvero sostanziale-formale (v. Mantovani).\nReato deve quindi essere considerato: il fatto previsto dalla legge, irretroattivamente, in forma tassativa, materialmente estrinsecantesi nel mondo esteriore, offensivo di valori costituzionali (taluni qui sostengono invece di valori non incostituzionali), attribuibile al soggetto causalmente \"e\" psicologicamente, sanzionato con pene proporzionali al rilievo del valore tutelato.\nTaluni, in dottrina, sono acerrimi avversari della presente impostazione, che sancisce la presenza nel nostro ordinamento del principio di offensivit\u00e0.\nSecondo costoro, la lettura del diritto penale deve essere sempre improntata alla rigida legalit\u00e0 formale, fatta eccezione per i casi di probabile contrariet\u00e0 dei precetti alla Carta Fondamentale, nei quali sono ammessi gli ordinari strumenti interpretativi devoluti al Giudice delle Leggi. Con i limiti che questo giudizio, d'altro canto, comporta: ad esempio quelli della irrilevanza, della manifesta infondatezza, entrambi riferiti alla questione sottoposta al giudizio della Corte.\nTalaltri, aderendo ad un principio di legalit\u00e0 portatore del corollario della offensivit\u00e0, sostengono che il bene giuridico sia ontologicamente preesistente alla norma e vincolante per il legislatore, ammettono una lettura costituzionalmente orientata della norma nel senso di negare il reato al mancare dell'offesa; affermano altres\u00ec l'esistenza del principio di legalit\u00e0 costituzionale nel senso di una apposizione di limiti inderogabili al legislatore: non si pu\u00f2 legiferare se non entro i termini della compatibilit\u00e0 e della ragionevolezza rispetto al dettato Costituzionale\nSotto Principi.\nIl principio di legalit\u00e0 si estrinseca attraverso 4 sotto-principi che sono espressione del principio di legalit\u00e0 stesso:\nIl principio di legalit\u00e0 accolto dalla Corte penale internazionale.\nLo Statuto di Roma, che regola l'attivit\u00e0 della Corte penale internazionale, enuncia, tra i propri principi generali, il divieto di essere condannati per fatti non previsti dallo Statuto stesso."}
{"id": "600160", "revid": "1448629", "url": "https://it.wikipedia.org/wiki?curid=600160", "title": "Riqq", "text": "Il riq (noto anche come riq, req, reqq, rik, rikk) \u00e8 un tamburo tipico della musica araba.\nHa cornice monopelle ed \u00e8 dotato di doppi sonagli in bronzo, la cornice \u00e8 circolare (circa 15\u201318\u00a0cm di diametro, 2.5-3.5 di profondit\u00e0) ed \u00e8 fatta di legno di limone o di metallo.\nLa pelle tradizionalmente era di razza o di pescecane, mentre ora ne esistono dotati di pelle sintetica in mylar.\nHa una tecnica unica nel suo genere, ove il tamburo viene mantenuto con la mano sinistra, che percuote anche una coppia di sonagli; mentre con la mano destra \"libera\" viene sia percossa la pelle dando i tre suoni caratteristici delle percussioni mediorientali Dum Tac e Slap, sia percossi i sonagli stessi.\nDurante l'esecuzione il tamburo viene anche agitato avanti e indietro o fatto tremare per avere un suono continuo.\nQuesta \u00e8 la cosiddetta \"folk position\". Negli assoli normalmente questa viene alternata con un'altra posizione, detta \"soft position\", dove il tamburo viene sostenuto da tutte e 2 le mani, articolando i Dum e i Tac con gli anulari.\nLa difficolt\u00e0 sta nel fatto che nei Dum la pelle viene lasciata risuonare libera, mentre nei Tac gli indici vengono leggermente premuti sulla pelle per ottenere un suono ancora pi\u00f9 secco.\nOltre ai suoni base, vengono utilizzati Snap (schiocco) e rullate, per le quali si utilizzano indici medi e anulari."}
{"id": "600162", "revid": "124133081", "url": "https://it.wikipedia.org/wiki?curid=600162", "title": "Fearsome Creatures of the Lumberwoods", "text": "Fearsome Creatures of the Lumberwoods, with a Few Desert and Mountain Beasts (Creature che mettono paura, del bosco, con alcune bestie del deserto e delle montagne) \u00e8 un libro di William T. Cox del 1910. Non ne esistono traduzioni italiane. Il libro \u00e8 una guida alle \"creature paurose dei boschi da legname, con alcune bestie del deserto e delle montagne\", ovvero dei \"fearsome critters\" del folklore nordamericano sviluppatosi attorno alle foreste da cui, nel XIX secolo, i boscaioli attingevano la materia prima per l'industria del legname statunitense e canadese. Queste leggende si svilupparono forse come riflesso delle difficolt\u00e0 che i boscaioli incontravano nelle foreste ancora selvagge nordamericane, o come spiegazione di strani fenomeni osservati in quell'ambiente, o semplicemente come storie da raccontare per diletto o per prendere in giro i cittadini increduli. In ogni caso, molti degli animali fantastici descritti da Cox sono ancora oggi presenti nella tradizione popolare. Fra le creature descritte da Cox si possono citare lo \"Splinter Cat\", lo \"Squonk\", il \"Billdad\" e il \"Whirling Whimpus\".\nStoria del libro.\n\"Fearsome Creatures\" fu il prodotto di uno sforzo comune di Cox, primo direttore dei Servizi Forestali del Minnesota, e di altri due dipendenti di tale organizzazione, l'illustratore Coert Du Bois e l'esperto di dendrologia George B. Sudworth. Quest'ultimo fu incaricato di definire il nome scientifico, latino, di ognuna delle creature descritte nel libro. La prima edizione fu pubblicata nel 1910 (o 1911) da Judd &amp; Detweiler.\nIl libro divenne rapidamente una rarit\u00e0 (pur rimanendo abbastanza noto da diventare una rarit\u00e0 ricercata) finch\u00e9 fu ripubblicato nel 1984 da Bishop. Il testo pubblicato da Bishop era tuttavia una versione ridotta; per lungo tempo si ritenne che la versione originale del libro fosse andata persa. In seguito, una copia autografata dallo stesso Cox fu ritrovata presso Alibis Books, e l'intero testo \u00e8 oggi disponibile presso diversi siti web.\n\"Fearsome Creatures\" \u00e8 una delle fonti usate da Jorge Luis Borges per il suo \"Manuale di zoologia fantastica\"."}
{"id": "600163", "revid": "289247", "url": "https://it.wikipedia.org/wiki?curid=600163", "title": "SC Braga", "text": ""}
{"id": "600164", "revid": "287204", "url": "https://it.wikipedia.org/wiki?curid=600164", "title": "Spettrogramma", "text": "Uno spettrogramma \u00e8 la rappresentazione grafica dell'intensit\u00e0 di un suono in funzione del tempo e della frequenza o, in altre parole, \u00e8 la rappresentazione grafica della funzione reale \"i\" delle variabili reali \"t\" ed \"f\": \"i(t,f)\".\nFormati degli spettrogrammi.\nBench\u00e9 sia evidentemente possibile rappresentare la funzione \"i(t,f)\" come una superficie (su un diagramma cartesiano con assi \"t\", \"f\" ed \"i\"), di solito per gli spettrogrammi si usa un'altra rappresentazione grafica, nella quale:\nLo spettrogramma della figura 1, che rappresenta la parola italiana \"mano\" pronunciata da una voce maschile, ha questo formato \"a colori\": in particolare i colori vanno dal blu scuro, per le basse intensit\u00e0, al giallo, per le alte intensit\u00e0.\nLo spettrogramma della stessa parola \"mano\", stavolta per\u00f2 nel formato \"in scala di grigi\", \u00e8 riportato nella figura 2: in particolare maggiore \u00e8 l'intensit\u00e0 del suono, pi\u00f9 chiara \u00e8 la tonalit\u00e0 di grigio. In questa figura, sotto lo spettrogramma \u00e8 riportata anche la \"forma d'onda\" della parola \"mano\". Questa doppia rappresentazione, di uso frequente, permette un rapido confronto fra la forma d'onda e le sue componenti spettrali.\nUno dei campi di applicazione pi\u00f9 importanti degli spettrogrammi \u00e8 l'analisi della voce umana.\nCome esempio si consideri la figura 3, in cui compaiono le forme d'onda e gli spettrogrammi dei suoni vocalici \"a\" ed \"i\" pronunciati da soli, cio\u00e8 non all'interno di una parola o frase.\nSi pu\u00f2 facilmente notare non solo quanto gli spettrogrammi dei due suoni vocalici siano diversi fra loro, ma anche quanto lo spettrogramma della \"a\" sia simile a una parte dello spettrogramma della parola \"mano\" riportato in figura 1: in effetti la parola \"mano\" contiene il suono vocalico \"a\".\nSe poi si considera la figura 4, in cui compare la forma d'onda e lo spettrogramma della parola spagnola \"manta\" pronunciata da un madrelingua spagnolo, anche qui si pu\u00f2 notare quanto l'inizio \"ma\" della parola \"manta\" sia simile all'inizio \"ma\" della parola \"mano\" della figura 1, che pure \u00e8 pronunciata da un madrelingua italiano.\nPi\u00f9 in generale, mentre non \u00e8 possibile, a partire dalla forma d'onda di una parola, individuarne i foni (cio\u00e8 i suoni di base che la costituiscono), l'operazione \u00e8 invece possibile con uno spettrogramma, tant'\u00e8 vero che, con un po' di esperienza, si pu\u00f2 essere in grado di decifrarlo, cio\u00e8 di risalire dallo spettrogramma alla parola che esso rappresenta.\nGenerazione di uno spettrogramma.\nUno spettrogramma si ottiene, di solito, suddividendo l'intervallo di tempo totale (cio\u00e8 quello relativo all'intera forma d'onda da analizzare) in sottointervalli uguali (detti finestre temporali) di durata da 5 a 10 ms (per gli spettrogrammi riportati nelle figure sono state usate finestre di circa 9,7 ms) e calcolando la trasformata di Fourier della parte di forma d'onda contenuta in ciascuna finestra (solitamente si usa la trasformata veloce di Fourier, o FFT), che fornisce l'intensit\u00e0 del suono in funzione della frequenza. Le trasformate di Fourier, relative alle diverse finestre temporali, vengono poi assemblate a formare lo spettrogramma."}
{"id": "600165", "revid": "767487", "url": "https://it.wikipedia.org/wiki?curid=600165", "title": "Politonalit\u00e0", "text": "Nella teoria musicale, la politonalit\u00e0 \u00e8 l'uso contemporaneo di pi\u00f9 tonalit\u00e0 in una composizione musicale. In particolare, la bitonalit\u00e0 \u00e8 la sovrapposizione di due tonalit\u00e0 distinte.\nEsempi di politonalit\u00e0 antecedenti al XX secolo, come \"Battaglia\" di Heinrich Ignaz Franz Biber (1673) e \"Uno scherzo musicale\" di Wolfgang Amadeus Mozart (1787), tendono a impiegare questa tecnica compositiva solamente per effetti programmatici, parodistici o comici.\nI primi usi della politonalit\u00e0 all'infuori di questi contesti si trovano nel XX secolo, particolarmente nelle composizioni di B\u00e9la Bart\u00f3k (\"Quattordici bagatelle\", 1908), Charles Ives (\"Variations on \"America\"\"), Igor' F\u00ebdorovi\u010d Stravinskij (\"Petrushka\", 1911) e Claude Debussy (\"Preludi\", Libro II, 1913). \nIl balletto \"Le Sacre du Printemps\" di Stravinskij \u00e8 considerato come l'opera che rese popolare la bitonalit\u00e0: un'influenza diretta \u00e8 \"Il mandarino meraviglioso\" di B\u00e9la Bart\u00f3k, scritto dopo che il compositore si procur\u00f2 una copia de \"Le Sacre du Printemps\", anche se Bart\u00f3k us\u00f2 tale sistema in modo decisamente pi\u00f9 radicale. Altri compositori influenzati da Stravinskij nell'utilizzo delle tecniche politonali furono i componenti del Gruppo dei Sei, in particolare Darius Milhaud e Arthur Honegger, e Aaron Copland.\nNonostante la politonalit\u00e0, intesa come tecnica compositiva sistematica, sia soprattutto circoscritta storicamente alla prima parte del Novecento, vi sono anche alcuni compositori contemporanei che la utilizzano correntemente nei loro lavori. Philip Glass usa questa tecnica nella sua seconda sinfonia, e la \"Chamber Symphony\" di John Adams suggerisce l'idea di politonalit\u00e0."}
{"id": "600168", "revid": "125134242", "url": "https://it.wikipedia.org/wiki?curid=600168", "title": "Giardino Bellini", "text": "Il Giardino Bellini (o Villa Bellini) \u00e8 uno dei due giardini pi\u00f9 antichi e uno dei quattro parchi principali di Catania. Localmente \u00e8 spesso indicato semplicemente come \"'a Villa\".\nStoria.\nLe origini.\nIl nucleo pi\u00f9 antico del giardino risale al Settecento ed apparteneva al principe Ignazio Patern\u00f2 Castello di Biscari, che lo aveva voluto secondo le tipologie di allora con siepi strutturate a formare labirinti, decorazione di statue nei vialetti e numerose fontane di varia foggia a zampillo d'acqua o a cascatelle. Tale concezione architettonica gli aveva valso proprio il nome di Labirinto. Il giardino era affidato ad abili giardinieri tra i quali il primo fu Pietro Paolo Arcidiacono e in seguito Giuseppe Squillaci. Dopo la morte del principe mecenate, avvenuta il 1\u00ba dicembre 1786, il giardino decadde progressivamente a causa dell'abbandono da parte degli eredi. Venne proposto in vendita a partire dal 1820 ma solo dopo un lungo periodo di trattative, il 29 settembre 1854 il \"Labirinto\" venne acquistato dal comune di Catania dalla proprietaria Anna Moncada Patern\u00f2 Castello, discendente dagli eredi del principe.\nProgetti di trasformazione e ampliamento.\nLa trasformazione del giardino per adattarlo all'uso pubblico incontr\u00f2 numerose difficolt\u00e0 non ultime quelle economiche dato che per renderlo atto allo scopo previsto si dovevano risolvere i problemi connessi quali l'acquisto di alcuni orti privati adiacenti. Nel 1858 il marchese Antonio Patern\u00f2 del Toscano, capo dell'amministrazione cittadina scriveva a corredo della sua relazione circa il \"Progetto di un pubblico passeggio\": \nIl governo borbonico autorizz\u00f2 il finanziamento dei lavori ma sorsero rivalit\u00e0 tra gli esperti incaricati bloccandone l'esecuzione finch\u00e9, nel mese di aprile 1863 fu dato incarico di dirigerne l'esecuzione all'architetto Ignazio Landolina (1822-1879). Venne iniziata quindi la trasformazione del giardino privato in giardino pubblico, i cui lavori si protrassero fino al 1875.\nNel 1866, ai piedi della collina sud, lato via Etnea, venne posto il busto di Vincenzo Bellini, a cui \u00e8 dedicato il giardino; sul piazzale ricavato sulla cima della collina a nord (detta del Salvatore) nel 1869 fu costruito un elegante padiglione cinese, la cui la parte inferiore divenne poi una biblioteca.\nNel 1875 il comune di Catania acquist\u00f2 dai Padri Domenicani i terreni adiacenti a sud-ovest dell'antico Labirinto e nel 1877 la parte a nord (che apparteneva al principe Patern\u00f2 dei Manganelli) e l'orto di San Salvatore dai Padri Cappuccini. Il 4 ottobre dello stesso anno, sotto la nuova direzione dell'ingegnere Filadelfo Fichera (1850-1909), iniziarono i lavori di unificazione dei nuovi fondi acquisiti. In cima alla collina a sud, invece, troviamo uno spiazzale con il Chiostro dei Concerti, chiamato anche della Musica, costruito nel 1879, usato infatti per fini musicali.\nQuesti si cur\u00f2 di rendere pi\u00f9 funzionale ed agevole la fruizione dell'area attraverso la risoluzione dei delicati aspetti tecnici dovuti alla morfologia del terreno, mettendo in comunicazione il giardino-labirinto del Biscari con i terreni di San Salvatore. Il Fichera - tra i maggiori esperti in materia di ingegneria sanitaria dell'epoca - riusc\u00ec ad ovviare alle dette difficolt\u00e0 attraverso un elegante ed erudito impiego di scalinate, ponticelli e viali, conferendo al Giardino Bellini l'impostazione attuale. Sul lato prospiciente via Etnea si demolirono, la casa Chiarenza e le stalle della casa Majorana. Nel complesso venne realizzato un boschetto piuttosto fitto attraversato lungo il perimetro da una passeggiata con sentieri pedonali collegati e un viale ad anello per le carrozze.\nIl \"Viale degli Uomini illustri\" ad ovest, parallelo a via Salvatore Tomaselli, venne completato nel 1880 con i busti posti su colonne dei personaggi pi\u00f9 famosi della storia italiana e catanese, ma gi\u00e0 nel 1875 all'inizio del viale era stata posta la statua in bronzo di Giuseppe Mazzini, opera dello scultore Francesco Licata.\nInaugurazione nella seconda met\u00e0 del XIX secolo.\nLa \"Villa\" venne inaugurata il 6 gennaio 1883 e divenne presto abituale meta delle famiglie catanesi che vi portavano i bambini a giocare mentre passeggiavano conversando con gli amici.\nRiordino e addobbi dagli anni trenta fino ai settanta del XX secolo.\nL'ingresso monumentale di via Etnea venne realizzato ed aperto nel 1932 nell'ambito del riordino della zona e della costruzione del cavalcavia sulla via Sant'Euplio in base al progetto degli architetti Autore, Samon\u00e0 e Gesugrande.\nL'anno dopo, alla sommit\u00e0 dello scalone, nel piazzale soprastante il tunnel di via Sant'Euplio al cui centro spicca la grande vasca con fontana e cigni vennero collocati i quattro gruppi di statue monumentali che rappresentano le Arti, opera dello scultore Mim\u00ec Maria Lazzaro e le Stagioni, opera dello scultore Tino Perrotta.\nAlla fine degli anni cinquanta venne riordinata la zona del tunnel di via Sant'Euplio, e quelle adiacenti. In quegli anni venne curato ampiamente l'aspetto floreale ed esperti giardinieri creavano veri e propri disegni ed iscrizioni nelle aiuole delle collinette gemelle. Poco tempo dopo venne incrementato il numero di voliere e di volatili esotici, quindi acquisiti ed allevati anche volatili acquatici come anatre e cigni, il cui habitat era stato attrezzato nelle grandi vasche e fontane di cui il giardino era dotato. Verso il 1960 il giardino divenne anche un piccolo zoo con volatili stanziali in libert\u00e0 ed animali, come varie specie di scimmie, ed infine anche elefanti.\nLa stagione estiva d'opera.\nNel luglio 1935 vennero rappresentate \"Norma\" con Gina Cigna, Ebe Stignani e Tito Schipa, \"La sonnambula\" con Iva Pacetti e Schipa ed \"Il pirata\" con la Pacetti, nell'agosto 1942 \"Turandot\" diretta da Ottavio Ziino con un giovane Mario Del Monaco e Giovanni Inghilleri e \"Tosca\" con Maria Pedrini, Del Monaco ed Inghilleri, nell'agosto 1951 \"Aida\" con Mario Filippeschi, \"La traviata\" diretta da Pino Donati con Gianni Raimondi ed Afro Poli, \"La forza del destino\" con Ugo Savarese, \"Stabat Mater\" diretto da Donati con Antonietta Stella e \"Manon\" con Clara Petrella, la Stella e Giuseppe Di Stefano e nel settembre 1952 con Gigliola Frazzoni \"Rigoletto\", \"Madama Butterfly\" ed \"Il barbiere di Siviglia\".\nProgressiva decadenza dalla met\u00e0 degli anni settanta in poi.\nA partire dalla met\u00e0 degli anni settanta inizi\u00f2 un progressivo ridimensionamento dei fondi comunali stanziati per la manutenzione ordinaria e la decadenza non tard\u00f2 a manifestarsi. Le piogge rovinarono ampiamente le aiuole in pendenza della parte sud del giardino e le piante mal curate inselvatichirono. Quelle stagionali scomparvero addirittura. Non miglior sorte tocc\u00f2 agli animali che lentamente si ridussero. L'elefante indiano donato alla citt\u00e0 dal circo Orfei, ultimo sopravvissuto del piccolo ma ricco zoo del Bellini, mor\u00ec alla met\u00e0 degli anni ottanta.\nDagli ultimi anni novanta \u00e8 stato usato per manifestazioni culturali e religiose, per concerti canori, perfino per fiere tradizionali. Ha perso tuttavia l'antica frequentazione di famiglie con i propri bambini.\nDopo anni di incertezza e abbandono, nel 2001 un incendio di origine non chiara distrusse totalmente il padiglione cinese posto alla sommit\u00e0 della collinetta nord, assieme al suo contenuto in libri e documenti. Per alcuni anni la fruibilit\u00e0 fu prima ridotta a causa di transenne e ponteggi che permettevano solamente il transito nel senso della lunghezza nel viale alberato adiacente a via Sant'Euplio, e poi del tutto negata.\nNel 2007 venne approntato un progetto di recupero funzionale molto contestato perch\u00e9 se fosse stato realizzato avrebbe stravolto l'aspetto globale architettonico e botanico del giardino.\nIl 23 settembre 2010, anniversario della morte di Vincenzo Bellini, con una pomposa cerimonia inaugurale e un concerto della banda dei carabinieri tenuto nel chiosco della musica da lungo tempo inattivo, il giardino fu riaperto al pubblico. Tuttavia non venne restaurata quasi nessuna delle originali strutture e neanche curato il patrimonio naturalistico d'insieme lasciando il tutto in condizioni di generale trascuratezza. Il giardino Bellini \u00e8 ormai classificabile quale parco alberato.\nIl giardino.\nStruttura.\nDopo le aggiunte fatte all'antica villa settecentesca di propriet\u00e0 privata del nobile Ignazio Patern\u00f2 Castello, il giardino venne aperto al pubblico nel gennaio del 1883 con la forma quadrangolare, rimasta pressoch\u00e9 inalterata nel corso del tempo. All'inizio in posizione periferica, con la crescita del perimetro urbano \u00e8 finito con l'essere situato nel centro della citt\u00e0, con l'ingresso principale sulla Via Etnea e due ingressi ulteriori, uno ad est dove Via Santa Maddalena diventa Via Salvatore Tomaselli e uno a nord su Piazza Roma; il giardino si estende su di una superficie di circa 71.000 m\u00b2.\nL'ingresso da via Etnea avviene attraverso uno scalone, fiancheggiato da aiuole fiorite, che conduce ad un piazzale con al centro una grande vasca nella quale fino agli anni ottanta nuotavano dei cigni. Sulla collinetta che fa da sfondo alla vasca venne posto nella seconda met\u00e0 del XX secolo un grande orologio, il cui quadrante \u00e8 costituito da piantine sempreverdi. Sopra di esso trova posto la data \"scritta\" con piantine, che i giardinieri modificano giornalmente, che indica giorno, mese ed anno.\nLa struttura del giardino nel suo complesso \u00e8 costituita al suo interno da due colline simmetriche e da un grande viale che circonda, ad anello allungato, la collina a nord. Concentrico ad esso vi \u00e8 un altro viale pedonale collegato mediante vialetti contornati da siepi a labirinto alle varie piazzole ed aree nelle quali insistono grotticelle con giochi d'acqua e luoghi appartati con panchine.\nAlla sommit\u00e0 della collina sita a sud \u00e8 presente un Chiosco in ferro battuto, costruito nel 1879 in stile moresco, e chiamato \"Chiostro dei Concerti\" o \"Chiostro della Musica\", dato che vi si tenevano concerti di musica classica e quelli della banda musicale municipale fino al 1958. In seguito, per un altro decennio, i concerti venivano tenuti meno regolarmente, nel periodo estivo.\nAlla sommit\u00e0 dell'altra collina, quella sita a nord e chiamata \"Collina del Salvatore\", vi era un caratteristico padiglione in legno pregiato di ciliegio, di forma circolare, costruito nel 1869 in stile Liberty, e chiamato impropriamente \"Chiosco cinese\", dato che era stato donato dell'imperatore della Cina, dentro al quale fu ubicata una biblioteca. Il padiglione, deperitosi nel tempo, fu ricostruito nello stesso stile verso la fine degli anni ottanta ma fu distrutto completamente da un incendio (probabilmente doloso) nel 2001 e non \u00e8 stato pi\u00f9 ricostruito.\nUn ampio piazzale dal terreno sabbioso al centro della giardino divide le due collinette, dove per un periodo in una parte di esso vi \u00e8 stato anche un parco giochi: un tempo questo era il luogo nel quale sostavano le carrozze dei visitatori. Sul lato ovest una scalinata a tenaglia raggiunge la quota ove si stende il Viale degli uomini illustri; alla sommit\u00e0 di essa \u00e8 posto un orologio solare dodecaedrico che faceva parte dell'antico \"Labirinto\" del Principe di Biscari, opera del geologo e astronomo tedesco Wolfgang Sartorius.\nLungo i viali secondari sono poste statue, fontane, vasche, voliere e chioschi. Sul lato ovest, parallelo alla via Salvatore Tomaselli, si stende il \"Viale degli Uomini illustri\", che \u00e8 fiancheggiato dai busti, posti su colonne, dei maggiori personaggi rappresentanti le glorie della citt\u00e0. Una caratteristica, oggi perduta, erano le numerose grotte in pietra lavica al cui interno erano ricavate delle fontane con giochi d'acqua, spesso con pesci rossi nella vasca.\nFlora.\nLa flora del giardino \u00e8 molto varia, costituita in maggior parte da specie di provenienza subtropicale che si sono acclimatate molto bene.\nIn quantit\u00e0 minore sono le specie mediterranee: \"Pinus halepensis\", \"Pinus pinea\", \"Cupressus sempervirens\", \"Ulmus canescens\", \"Quercus ilex\" e \"Viburnum tinus\". \nDominante \u00e8 la copertura arborea e arbustiva della forma fanerofitica che (all'atto del censimento) comprendeva 107 specie, appartenenti a 85 generi e 54 famiglie.\nNumerosa la presenza delle palme delle specie \"Chamaerops humilis, Phoenix dactylifera, Phoenix canariensis, Phoenix reclinata, Livistona chinensis, Livistona australis, Washingtonia filifera, Washingtonia robusta, Erythea armata, Trachycarpus fortunei, Howea forsteriana, Howea belmoreana)\".\nConsistente \u00e8 la presenza di \"Araucaria heterophylla, Araucaria bidwillii, Araucaria columnaris, Araucaria cunninghamii\" e di \"Ficus magnolioides, Ficus microcarpa, Ficus elastica\"; numerosi sono gli esemplari di \"Sophora japonica, Cupressus sempervirens, Pinus pinea\" e i filari, lungo i viali, di \"Platanus hybrida\" e \"Schinus molle\" che costituiscono il decoro arboreo degli stessi.\nMolte delle siepi sono realizzate con \"Ligustrum vulgare, Pittosporum tobira, Viburnum tinus\" e \"Cestrum parquii\"; le bordure decorative, i disegni e le rappresentazioni con \"Portulacaria afra, Buxus sempervirens, Leonotis leonurus, Bougainvillaea glabra\". \nPresenti anche esemplari di \"Ailanthus altissima, Rhamnus alaternus, Pistacia lentiscus\" e \"Ulmus canescens\".\nSpecie erbacee a fioritura vistosa \"Anthirrhinum majus, Matthiola incana, Salvia splendens, Viola wittrockiana, Tulipa\" riempiono le aiuole o decorano le strutture in maniera discontinua o casuale.\nResidui della vegetazione iniziale del giardino sono due esemplari di \"Araucaria columnaris\" all'ingresso principale, numerosi esemplari di \"Washingtonia filifera\", le \"Phoenix dactylifera\" alla base della collina nord, gli \"Schinus molle\" del Viale degli uomini illustri e i \"Platanus hybrida\" ai lati dei viali lato piazza Roma.\nFauna.\nUn primo piccolo giardino zoologico fu realizzato sin dai primi tempi con voliere e volatili in libert\u00e0.\nIntorno agli anni sessanta e per circa un decennio, il piccolo zoo venne arricchito di molte variet\u00e0 di uccelli, anatre, oche e cigni nelle varie vasche del giardino e pavoni in libert\u00e0; inoltre rettili e serpenti in apposite gabbie e variet\u00e0 di scimmie ed altri piccoli animali, in un apposito recinto; trovarono posto anche alcuni elefantini e un elefante indiano donato da un circo di passaggio, come simbolo della citt\u00e0 di Catania.\nLe difficolt\u00e0 economiche e una certa dose di insensibilit\u00e0 tuttavia depauperarono lentamente il prezioso patrimonio zoologico che piano piano si ridusse a zero e ridussero quello botanico.\nAnni duemila: pi\u00f9 parco che giardino.\nLo splendore dell'antico giardino \u00e8 offuscato dalla totale mancanza delle decorazioni floreali che ne costituivano l'attrazione e dall'assenza dei cigni di un tempo della grande vasca di ingresso, dalla mancanza dell'acqua nelle molte vasche e fontane decorative oltre ch\u00e9 delle anatre e dei pesci rossi che vi nuotavano; i cigni della grande vasca sono stati sostituiti da due sagome di gru mancanti di alcuna attinenza col passato, alcune siepi decorative e divisorie con steli di tondino di ferro ad imitazione di piante.\nUna generale trascuratezza rende il vecchio giardino pi\u00f9 simile ad un comune parco.\nDecorazioni monumentali e commemorative.\nViale degli \"Uomini illustri\".\nIl viale degli \"Uomini illustri\", posto ad ovest del giardino, fu inaugurato nel 1880 con i busti dei personaggi pi\u00f9 famosi della storia italiana e catanese posti su colonne; gi\u00e0 nel 1875 all'inizio del viale era stata posta la statua in bronzo di Giuseppe Mazzini. I lavori si conclusero nel 1883, lo stesso anno in cui venne aperto al pubblico il giardino. Nel corso degli ultimi decenni, a causa dell'incuria e della scarsa vigilanza, alcuni busti sono stati oggetto di vandalismi ed asportazioni furtive.\nDopo la riapertura del 23 settembre 2010 sono presenti:\nLocalizzazioni sparse di busti e statue di personalit\u00e0 illustri.\nLungo i viali e negli spiazzi sono presenti molti altri monumenti e busti di personalit\u00e0 di spicco della societ\u00e0 catanese e della storia d'Italia."}
{"id": "600174", "revid": "1543377", "url": "https://it.wikipedia.org/wiki?curid=600174", "title": "Lingue ngarga", "text": "Le lingue ngarga sono un ramo del sottogruppo linguistico delle lingue pama-nyunga del Sud-Ovest, parlate nell'Australia centrale.\nDistribuzione geografica.\nAl censimento del 2006 sono stati rilevati 2507 locutori di warlpiri e 48 di warlmanpa.\nClassificazione.\nSecondo l'edizione 2009 di \"Ethnologue\", la classificazione \u00e8 la seguente:"}
{"id": "600175", "revid": "1782831", "url": "https://it.wikipedia.org/wiki?curid=600175", "title": "Tony Patrioli", "text": "Biografia.\nPatrioli ha cominciato a fotografare come dilettante nel 1965, scegliendo immediatamente il nudo maschile come soggetto delle sue immagini.\nAll'inizio le foto erano scattate per puro diletto personale e i modelli erano i suoi amanti, ma quando gli fu proposto, alla met\u00e0 degli anni Settanta, di produrre immagini per la pubblicazione, Patrioli ha seguito la scuola di fotografia pubblicitaria di Milano, diplomandovisi nel 1977.\n\"Sono nato inizialmente come fotografo erotico\", ha dichiarato di s\u00e9 Patrioli, \"e non ho nulla da rinnegare\". \nA differenza di altri fotografi italiani di nudo maschile, Tony Patrioli si \u00e8 subito indirizzato ed esplicitamente al mondo gay, dichiarandosi omosessuale gi\u00e0 negli anni settanta sul mensile \"Homo\".\nSu questo stesso mensile pubblic\u00f2 le sue prime foto \"softcore\", producendo immagini erotiche (\"softcore\" prima e \"hardcore\" poi) dal 1976 al 1986 per questa e per altre riviste, italiane e straniere (specie nordeuropee).\n, ha dichiarato in un'intervista Patrioli.\nCiononostante, accanto alle foto erotiche Patrioli coltivava il nudo d'arte, ispirandosi inizialmente in modo esplicito alla fotografia di Wilhelm von Gloeden: \nPatrioli ritrasse e document\u00f2 cos\u00ec l'ultima stagione di una cultura mediterranea (che \u00e8 oggi scomparsa in Italia per l'avvento della \"rivoluzione sessuale\") di giovani spesso eterosessuali ma volentieri disponibili a giochi omoerotici non avendo accesso a rapporti eterosessuali.\nQuelli delle sue foto sono giovani spesso del Sud Italia, visibilmente divertiti dal gioco narcisistico proposto dal fotografo e ansiosi di esibire una desiderabilit\u00e0 sessuale a cui per la mentalit\u00e0 dell'epoca non avevano alcun diritto.\nPubblicazioni.\nCol maturare del mercato gay si ebbe una svolta: nel 1984 Patrioli pot\u00e9 pubblicare infine il suo primo libro di nudo maschile, \"Mediterraneo\", che ebbe due edizioni italiane e due negli Usa.\nIn questo libro Patrioli propose una tipologia molto precisa di ragazzo: sui diciott'anni o poco pi\u00f9, scuro di pelle, un po' selvaggio e un po' gattino, e soprattutto molto \"mediterraneo\".\nQuesta scelta piacque al mercato e fu quindi proposta in numerosi libri e numeri monografici di rivista fino al 1994.\nDopo quella data, per\u00f2, la scomparsa del mondo da cui provenivano i modelli di Patrioli, la graduale sparizione del mercato interessato a foto \"softcore\", e soprattutto il trionfo nella foto di nudo gay dei modelli estetici statunitensi e l'imporsi dell'industria della foto erotica a scapito di una tradizione totalmente e cocciutamente \"artigiana\" come quella di Patrioli, hanno spinto il fotografo a ritirarsi dal mercato."}
{"id": "600183", "revid": "729019", "url": "https://it.wikipedia.org/wiki?curid=600183", "title": "Sistema semplice comprimibile", "text": "Un sistema termodinamico \u00e8 detto sistema semplice comprimibile se possono essere trascurati, come accade per la maggior parte dei problemi ingegneristici, i vari fenomeni esterni e interagenti con esso.\nIn particolare, in un sistema semplice devono essere pressoch\u00e9 nulli i fenomeni elettrici, magnetici, gravitazionali, chimico-nucleari, di moto e di tensione superficiale."}
{"id": "600192", "revid": "2373", "url": "https://it.wikipedia.org/wiki?curid=600192", "title": "Fearsome critters", "text": "Col nome di fearsome critters (: , \"creature terrificanti\" essendo \"critters\" una pronuncia distorta dell'inglese \"creatures\", \"creature\") viene definita tutta una serie di creature mostruose zoomorfe (circa una ottantina in tutto) facenti parte della fauna fantasiosa del Nord America, derivata dai racconti umoristici dei tagliaboschi e dei primi pionieri, diretti a disorientare e irridere i pi\u00f9 sprovveduti.\nIl fenomeno dei \"fearsome critters\", pi\u00f9 che essere una serie di racconti con una continuit\u00e0 spazio-temporale definita, assume le caratteristiche di un vero e proprio filone dilatato nel tempo, sorto alla fine del XVIII secolo e portato avanti a pi\u00f9 riprese fino ai tempi attuali.\nLa fonte letteraria pi\u00f9 antica \u00e8 un diario storico del 1781, \"General History of Connecticut\", di S. Peters, che cita quattro creature di questo tipo presenti nei racconti folkloristici diffusi fra le comunit\u00e0 di boscaioli. Racconti e \"testimonianze\" hanno ampia diffusione, soprattutto nel XIX secolo, nelle aree montane e boscose della regione dei Grandi Laghi (stati del Minnesota e Wisconsin in particolare) e negli stati nord-orientali al confine tra Stati Uniti e Canada.\nIn massima parte, i \"fearsome critters\" sono, come sopraddetto, una creazione burlesca, goliardica, senza troppe pretese di verit\u00e0 pi\u00f9 che un vero e proprio motivo mitologico. La maggior parte dei racconti inerenti li ritraggono come esseri spassosi, dalle abitudine anomale e volutamente inverosimili, pur non rinunciando in qualche caso ad un pizzico di erudizione nel citare e modificare una tradizione molto pi\u00f9 antica.\nAlcune di queste creature immaginarie sono state catalogate e descritte nel libro di William T. Cox, \"Fearsome Creatures of the Lumberwoods, with a Few Desert and Mountain Beasts\", del 1910."}
{"id": "600195", "revid": "14691", "url": "https://it.wikipedia.org/wiki?curid=600195", "title": "In The Zone", "text": ""}
{"id": "600199", "revid": "547034", "url": "https://it.wikipedia.org/wiki?curid=600199", "title": "Giardino Pacini", "text": "Il giardino Pacini \u00e8 uno dei due giardini pi\u00f9 antichi della citt\u00e0 e uno dei quattro parchi principali di Catania.\nSotto gli archi della Marina, sul cui viadotto passa il binario della ferrovia, vicino al porto, e subito fuori dalla antica porta della citt\u00e0, porta Uzeda, \u00e8 sito il giardino Pacini, soprannominato dai catanesi \"\"Villa '\u00ea varagghi\" in quanto meta soprattutto di persone anziane che vi si recavano per rilassarsi e \"sbadigliare\".\nIl ritmo sempre pi\u00f9 frenetico della vita ha reso il giardino, non molto grande, sempre meno frequentato; \u00e8 tuttavia sempre accessibile durante il giorno e presenta una zona attrezzata con giochi per i bambini.\nStoria.\nLa sua nascita risale ai primi tempi dell'Unit\u00e0 d'Italia quando venne riordinata l'area adiacente alle mura e la porta Uzeda nell'area interessata dalla foce del fiume Amenano ove le lavandaie catanesi lavavano i panni; venne realizzata una villetta con passeggiata a mare e riordinato il lavatoio, di cui oggi restano alcune tracce visibili di fronte alla \"pescheria\".\nNel 1866 iniziarono i lavori di costruzione della ferrovia per Siracusa con la costruzione dei contestati \"Archi della Marina\", il lungo viadotto che sottrasse parecchio spazio al giardino e cancell\u00f2 la passeggiata a mare.\nNel 1879 la villetta ebbe finalmente un nome: quello del musicista e compositore catanese Giovanni Pacini, scomparso poco pi\u00f9 di un decennio prima, il cui busto in marmo bianco venne posto su di un piedistallo all'ingresso. L'opera era dello scultore Giovanni Dupr\u00e8.\nAll'inizio degli anni trenta allo scopo di potenziare il Porto di Catania venne interrato il vecchio \"porto saraceno\" e canalizzata la foce del fiume Amenano realizzando il nuovo grande molo Crispi. Con tale operazione la villetta perse la sua \"ariosit\u00e0\" trovandosi incassata tra il viadotto della ferrovia e le recinzioni del porto.\nUn ulteriore mutilazione si ebbe nel dopoguerra quando venne realizzato il mercato ortofrutticolo tagliando un'ampia sezione di alberi e realizzandovi la cosiddetta \"Piazza Alcal\u00e0\" (pi\u00f9 recentemente rinominata piazza Borsellino) e intorno agli anni sessanta quando venne raddoppiato il binario della ferrovia raddoppiando quindi l'area occupata dalle arcate del viadotto."}
{"id": "600201", "revid": "117293894", "url": "https://it.wikipedia.org/wiki?curid=600201", "title": "Sonate e partite per violino solo di Johann Sebastian Bach", "text": "Sonate e partite per violino solo BWV 1001-1006 di Johann Sebastian Bach \u00e8 il titolo entrato nell'uso comune di sei composizioni denominate, sulla partitura autografa del 1720, \"Sei Solo a Violino senza Basso accompagnato\". La raccolta fu composta mentre l'autore era Capellmeister presso la corte di C\u00f6then; comprende tre composizioni definite sull'autografo con il termine musicale italiano \"Sonata\", ciascuna composta di quattro movimenti, e tre definite \"Partia\" (arcaico per \"partita\", con lo stesso significato del francese \"suite\").\nApprontate in manoscritto autografo in versione definitiva, rimasero inedite per tutta la vita dell'autore, probabilmente per mancanza di un editore interessato a stamparle.\nStruttura.\nLa progressione di tonalit\u00e0 delle Sonate (sol minore, la minore, do maggiore) e delle Partite (si minore, re minore, mi maggiore) non \u00e8 rispettata nell'autografo, dove le opere sono ordinate in coppie: Sonata in sol minore e Partita in si minore, Sonata in la minore e Partita in re minore, Sonata in do e Partita in mi.\nLe prime battute del quarto movimento:\n&lt;score midi=\"1\" vorbis=\"1\"&gt;\n% 0\n \\tempo \"Presto\"\n\\set Staff.midiInstrument=violin\n\\numericTimeSignature \\time 3/8 \\key d \\minor g\"16 bes\"16 g\"16 d\"16 g\"16 d\"16 bes'16 d\"16 bes'16 g'16 bes'16 g'16 |\n% 1\n d'16 g'16 d'16 bes d'16 bes16 g16 bes16 d'16 g'16 bes'16 d\"16 | g\"16 d\"16 ( c\"16 bes'16 a'16 g'16 ) |\n% 2\n fis'16 d'16 fis'16 a'16 d\"16 fis\"16 a\"16 ees\"16 ( d\"16 c\"16 bes'16 a'16 ) g'16 d'16 g'16 bes'16 d\"16 g\"16\n\\bar \"|\"\n&lt;/score&gt;\nIl secondo movimento, trascritto dallo stesso Bach in re minore, divenne la fuga del preludio e fuga per organo BWV 539, e poi la fuga in sol minore BWV 1000 per liuto.\nIl secondo movimento \u00e8 un sorprendente esempio di come si possa costruire con otto note un contrappunto di elevata complessit\u00e0, in una delle fughe pi\u00f9 vaste mai scritte da Bach.\nNel terzo movimento le note del basso creano l'illusione di un colonnato senza fine. Dell'intera sonata esiste una versione in re minore per clavicembalo, forse realizzata da Johann Gottfried M\u00fcthel, un allievo di Bach.\nCome gli altri movimenti delle tre Partite, anche il quinto movimento della n. 2 \u00e8 la rielaborazione stilizzata di una danza; ma la ciaccona \u00e8 diventata nel tempo talmente celebre da annullare un intero genere. Su una conosciuta musica per danza, Bach compie uno sforzo di stilizzazione enorme, senza precedenti. Il compositore britannico Kaikhosru Shapurji Sorabji defin\u00ec i \"Soli\" di Bach \u00abGhignanti e spaventosi scheletri\u00bb\nNel 1840 Felix Mendelssohn dot\u00f2 la ciaccona di un accompagnamento pianistico; egli stesso accompagn\u00f2 il violinista Ferdinand David in un concerto che Schumann trov\u00f2 meraviglioso.\nDel primo movimento esiste una trascrizione in sol maggiore contenuta nel \"Clavier-B\u00fcchlein\" per Wilhelm Friedemann Bach, catalogata come BWV 968, forse realizzata dal figlio stesso.\nBach riutilizzer\u00e0 il primo movimento trasformandolo in sinfonia nella Cantata \"Wir danken dir, Gott, wir danken dir\" BWV 29, eseguita il 27 agosto 1731, ma trasportato nella tonalit\u00e0 di re maggiore. L'intera partita esiste anche nella versione BWV 1006a per liuto (in realt\u00e0 eseguibile solo con lautenwerk, un tipo di clavicembalo con corde di budello che imita il suono del liuto).\nCritica.\nDa punto di vista della tecnica violinistica, i sei \"Soli a violino\" rappresentano un conflitto tra intenzione e realizzazione, la cui traduzione necessaria \u00e8 una sensazione di \"sforzo\" sia per l'esecutore che per l'ascoltatore. Al violino, considerato fino a questo momento come uno strumento solista, Bach impone una funzione musicale completa, senza accompagnamento, con fughe a tre e persino quattro voci, che dovettero porre problemi di composizione trascendentali, i quali ancora oggi si ripropongono all'esecutore.\nConsiderando le sonate e partite insieme alle sei suite per violoncello solo ci troviamo di fronte non solo a una vera e propria \"summa\" della musica barocca, ma a una delle pi\u00f9 auguste concezioni organizzative e architettoniche del pensiero umano.\nL'elaborazione concettuale di Bach in questi \"Soli\", come nei contemporanei per violoncello, era evidentemente cos\u00ec innovativa da sconcertare anche i musicisti pi\u00f9 validi, che vi percepivano qualcosa di incompiuto; eppure gi\u00e0 il suo contemporaneo Forkel aveva intuito quale fosse il senso nuovo delle voci che si rincorrono, suonate da un unico strumento: \u00abI sei Soli per violino e i sei per violoncello [...], privi di accompagnamento, non ammettono assolutamente l'aggiunta di un'altra voce cantabile. Bach seppe combinare tutte le note necessarie all'autonomia della modulazione, in una sola parte, rendendone una seconda non solo superflua, ma addirittura impossibile\u00ab\u00bb.\nLa struttura del violino non permette di suonare pi\u00f9 di due note contemporaneamente perch\u00e9 l'archetto appoggia al massimo su due corde; tuttavia, nelle Sonate e Partite, Bach riesce a garantire la persistenza di pi\u00f9 voci, linee armoniche indipendenti e continue, tramite arpeggi di 3 o 4 note successive, e anche con l'espediente di un ostinato sulla medesima corda. In questo modo, anche senza base armonica, Bach crea il messaggio musicale pi\u00f9 complesso che esista: pur disponendo fisicamente di un'unica voce, costruisce una polifonia a 2, 3, perfino 4 voci, suggerendola in maniera cos\u00ec potente che l'ascoltatore non pu\u00f2 fare a meno di compensarne l'assenza materiale.\nLa fortuna nel tempo.\nLa copertina dell'autografo, predisposta da Bach in bella copia, sembra suggerire non solo l'intenzione di trovare un editore, ma anche quella di una possibilit\u00e0 di continuazione: \u00abSei solo / \u00e0 / Violino / senza / Basso / accompagnato. /Libro primo / da Joh.Seb.Bach / ao. 1720\u00bb.\nBench\u00e9 rimasta inedita durante la vita di Bach, la raccolta circol\u00f2 in numerose copie manoscritte; una di questa fu ritenuta per lungo tempo il testo autografo, salvo poi rivelarsi una copia di pugno della moglie Anna Magdalena. Il vero autografo, dopo vari passaggi in mani private, giunse alla Biblioteca di Stato di Berlino nel 1917, dopo essere stato giudicato di dubbia autenticit\u00e0 da Johannes Brahms al quale fu offerto per l'acquisto.\nLa struttura troppo innovativa dovette sconcertare i contemporanei, che tentarono di smussare l'effetto con l'inserimento di pi\u00f9 voci e di un accompagnamento: \u00e8 il caso delle \"Sechs Sonaten f\u00fcr die Violine von J.S. Bach mit hinzugef\u00fcgter Begleitung des Pianoforte\", che Robert Schumann pubblic\u00f2 a Lipsia nel 1854, abbandonando poco dopo un lavoro analogo sulle suite per violoncello.\nOggi nessun violinista pu\u00f2 evitare di confrontarsi con queste composizioni, banco di prova delle capacit\u00e0 interpretative degli esecutori del nostro tempo; le loro straordinarie difficolt\u00e0 hanno addirittura favorito lo sviluppo di una speciale fase della tecnica violinistica. Il risultato del lavoro di Bach sulla musica per violino fu tale che, per lungo tempo, nessuno dopo di lui pens\u00f2 di imitarne l'esempio."}
{"id": "600209", "revid": "47767", "url": "https://it.wikipedia.org/wiki?curid=600209", "title": "Armagilo", "text": "Biografia.\nNacque forse nel Galles meridionale, secondo la tradizione, alla corte di re Art\u00f9. Era infatti figlio di re Hoel I Mawr (nipote proprio di Art\u00f9). Stando alla \"Vita\", scritta su di lui nel XII secolo, avrebbe studiato sotto la guida dell'abate Carentmael. \nArmagilo decise di andare a predicare il Cristianesimo nell'odierna Francia. Giunto in Bretagna, fond\u00f2 il monastero di Plouarzel (sulla costa occidentale bretone). La comunit\u00e0 fu ben presto minacciata da Conmaro, che aveva ucciso Jona, capo della trib\u00f9 locale. Armagilo si rec\u00f2 allora a Parigi per chiedere l'aiuto del merovingio Childeberto I, re dei franchi. Nel 555, dopo che Conmaro era stato ucciso dal figlio di Jona, Armagilo torn\u00f2 in Bretagna, dove nei pressi di Rennes costru\u00ec l'abbazia e il villaggio di Saint-Armel-des Bochaux.\nArmagilo rimase in Bretagna fino alla morte; mor\u00ec attorno al 570 nel monastero di Plo\u00ebrmel. Il suo culto, ampiamente diffuso sia in Bretagna che in altre regioni della Francia, si svilupp\u00f2 anche in Inghilterra durante il regno di Enrico VII (1457-1509). Nel 1498 il suo nome fu introdotto nel \"Messale di Salisbury\".\nSecondo gli storici Chris Barber e David Pykitt, sarebbero esistiti due Armagilo, spesso confusi:"}
{"id": "600223", "revid": "124279610", "url": "https://it.wikipedia.org/wiki?curid=600223", "title": "Composizioni per violino e clavicembalo di Johann Sebastian Bach", "text": ""}
{"id": "600224", "revid": "125627994", "url": "https://it.wikipedia.org/wiki?curid=600224", "title": "Palazzo dei Capitani del Popolo", "text": "Il Palazzo dei Capitani del Popolo \u00e8 uno degli edifici storici pi\u00f9 noti di Ascoli Piceno.\nCon la sua torre medioevale merlata si eleva a fianco dello storico Caff\u00e8 Meletti, nel cuore del centro cittadino, affacciato sul \"salotto buono\" di Piazza del Popolo.\nStoria.\nLe vicende di questo imponente palazzo, simbolo del potere politico, racchiudono gran parte delle fasi salienti della vita amministrativa, pubblica e sociale ascolana attraverso i secoli.\nFu eretto fra la met\u00e0 del XIII ed il XIV secolo quando Ascoli raggiunse la sua massima espansione commerciale ed il Palazzo del Comune era diventato inadeguato per le nuove esigenze che si erano man mano costituite. Sul finire del XIII secolo fu la sede del Capitano del popolo, figura istituzionale delle amministrazioni locali di epoca medioevale, che rivestiva la carica di capo delle milizie ed esercitava il potere legislativo. In seguito, ospit\u00f2 anche i Podest\u00e0 che avevano i poteri esecutivi, giudiziari e di polizia. In alcuni documenti \u00e8 definito come \"\u201cPalactium Populi\u201d\" ed individuato come la sede dei deputati dei ceti artigiani. Quando Ascoli divenne un libero comune la sua rappresentanza popolare divenne maggiore ed il palazzo fu individuato col nome di \"\u201cPalactium Communis et Populi\u201d\" o \"\u201cCommunis Antianorum\u201d\".\nNell'anno 1482 il Consiglio degli Anziani abbandon\u00f2 la sede del Palazzo dell'Arengo ed avvi\u00f2 lavori di rinnovamento ed ampliamento del fabbricato. Questa nuova fase edilizia sub\u00ec, tuttavia, un rallentamento per mancanza di fondi tra il 1484 ed il 1514, quando Ascoli si trov\u00f2 impegnata a combattere la guerra contro la citt\u00e0 di Fermo. Nel XVI secolo, tra il 1518 ed 1520, il palazzo si configur\u00f2 nella sua forma attuale, al tempo dei papi Giulio II e Leone X che elargirono 1100 ducati per la realizzazione del prospetto posteriore.\nNel Natale del 1535 alcuni rivoltosi appartenenti alle nobili famiglie ascolane, Guiderocchi, Malaspina e Parisani, si asserragliarono all'interno del fabbricato rendendolo scenario di tragici eventi. L'allora commissario pontificio Giovan Battista Quieti fece appiccare il fuoco all'edificio, per porre fine alla rivolta. Il palazzo bruci\u00f2 per due lunghe giornate. I danni furono incalcolabili e gli Anziani deliberarono i nuovi, necessari interventi di restauro. A questo evento segu\u00ec una nuova ristrutturazione nel 1536.\nNel 1564 divenne la sede dei Governatori Pontifici e gli Anziani, dopo una secolare permanenza, furono costretti ad abbandonarlo. I Legati di Roma vi rimasero fino al 1860. Nel 1866, con la Legge del 7 luglio, il complesso monumentale divenne propriet\u00e0 dello Stato. Da allora il palazzo conobbe solo passaggi di propriet\u00e0, nell'anno 1875 pass\u00f2 dallo Stato alla Provincia e da questa, nel 1902, al Comune. Durante il ventennio mussoliniano fu sede del Partito Nazionale Fascista e fu chiamato \"\u201cCasa del Littorio\u201d\", in seguito fu sede del Comando di Liberazione.\nNel 1968 sono stati eseguiti gli interventi di riconsolidamento condotti dalla Soprintendenza per i Beni ambientali e Architettonici delle Marche. Fra il 1980 e il 1987, \u00e8 stato completato il progetto per il recupero dell'intero complesso. \nAttualmente, il palazzo \u00e8 adibito a sede dell'Assessorato alla Cultura e, nella Sala della Ragione, che occupa parte dell'ultimo piano, si tengono le riunioni del Consiglio Comunale di Ascoli Piceno. I restanti ambienti dell'edificio sono destinati ad ospitare mostre temporanee.\nEpigrafia.\nIl Palazzo dei Capitani del Popolo \u00e8 stato definito come: \u00ab\"un gran libro di pietra\"\u00bb per le oltre trenta iscrizioni alcune con date ed armi araldiche che sono state dipinte e scolpite, da ignoti artisti e lapicidi, su molti conci di travertino murati nelle pareti interne ed esterne dell'edificio. I blocchi epigrafati sono elementi architettonici decorativi e rappresentano la memoria storica che, ancora ai nostri giorni, si mostra come una tangibile testimonianza dell'uso medievale di mettere in opera e reimpiegare le pietre con incisioni al fine di conservare e tramandare gli eventi, i nomi degli artisti, dei notabili, dei pretori, dei podest\u00e0, dei delegati apostolici e dei governatori che hanno ricoperto cariche pubbliche o che hanno interagito e vissuto nella citt\u00e0. \nLe iscrizioni sono tutte riferibili al periodo che va dal XIV al XVII secolo e permettono di disporre cronologicamente le vicissitudini della vita cittadina dalla fine dell'et\u00e0 comunale fino ad arrivare alla dominazione pontificia.\nTra le pi\u00f9 note, incisa con le lettere capitali, distribuite sull'architrave di una finestra del secondo piano, vi \u00e8 quella che recita:\nUn'altra si legge alla base del monumento dedicato a papa Paolo III. \u00c8 scolpita nel cartiglio () con lettere capitali che variano in altezza tra i 10,6 e gli 8\u00a0cm.\nNel cartiglio murato nello spazio che sovrasta la cornice dell'ultimo piano, a fianco del piccolo balcone dell'angolo sud-est, corrono incise lettere capitali per l'epigrafe dedicata a papa Pio V Ghisleri.\nNella porzione inferiore del medesimo balconcino sud-est vi \u00e8 il blocco con le parole in lettere capitali riferite a Ranuccio Farnese, fratello del cardinale Alessandro Farnese, Legato di Ascoli nell'anno 1546, e nipote del papa Paolo III. \nIn un altro elemento lapideo, di dimensioni , ritenuto da Gaetano Frascarelli come la pietra di reimpiego della soglia di una finestra, murato vicino al balconcino sud-est, con lettere da 50 a 86 mm, vi \u00e8 l'iscrizione che ricorda il governatore Codeb\u00f2:\nAl di sotto del balconcino nord-est, con lettere capitali, vi \u00e8 il concio di travertino con un'altra epigrafe dedicata al cardinale Alessandro Farnese.\nNella facciata posteriore vi \u00e8 l'iscrizione dedicata a Cola d'Amatrice.\nIl testo dell'epigrafe dedicata Iacopo Forteguerri corre su tre righe ed \u00e8 interrotta dalle figure araldiche di tre stemmi che evidenziano l'appartenenza dello stesso all'omonima famiglia pistoiese ed al partito guelfo. \nLe lettere variano in altezza tra . Si leggono in alfabeto gotico minuscolo su un lungo blocco di travertino che misura , murato a destra del portale principale. Il concio monolitico mostra alle estremit\u00e0 il rilievo di due scudi gemelli ed uno stemma nobiliare centrale caricato di un elmo chiuso di profilo.\nSulla parete nord del cortile interno vi \u00e8 l'iscrizione datata 1587 che cita papa Sisto V\ne il governatore di Ascoli 1585 Marsilio Landriani, dottore \u00ab\"in utroque iure\"\u00bb e vescovo della chiesa cattolica.\nArchitettura.\nIl palazzo non fu costruito \"ex novo\", ma si prefer\u00ec accorpare \u00ab\"almeno due edifici risalenti al XII secolo come testimonia la torre gentilizia incorporata\"\u00bb, Le costruzioni, che insistevano su fabbriche di epoca romana,furono assemblate tra loro con la realizzazione di un'unica nuova facciata che avanz\u00f2 di qualche metro verso la pavimentazione della piazza. \nCome molti grandi complessi monumentali anche questo fabbricato \u00e8 stato sottoposto a vari interventi edilizi che hanno generato l\u2019accostamento di archi, loggette e frontoni. Nella porzione centrale della facciata si apre l\u2019importante portale eseguito da Lazzaro di Francesco detto il Ferrone, sormontato dal monumento dedicato a papa Paolo III. Ai fianchi del principale varco d\u2019ingresso vi sono due bassi arconi sormontati da due loggette con bifore risalenti al XV secolo. La porzione pi\u00f9 alta del prospetto si connota per la presenza delle 7 finestre del XVI secolo e per i due balconcini angolari disposti su jeans di Ascoli Piceno citt\u00e0 d'arte. A destra del portale vi \u00e8 un blocco di travertino, probabilmente l\u2019antico architrave dell\u2019ingresso alle prigioni, sul quale \u00e8 scalpellata una lunga epigrafe corredata da fregi e simboli araldici. La lettura dell'iscrizione documenta che nel 1393 le attribuzioni del Capitano del popolo e del Podest\u00e0 fossero concentrate in un'unica persona. \nNell'anno 1482 furono avviati lavori di rinnovamento ed ampliamento del fabbricato con l'allungamento di 6 metri del lato sud, la costruzione di nuove volte ed il restauro del terzo piano utilizzato come dimora del Capitano.\nNel XVI secolo il palazzo si configur\u00f2 nella sua forma attuale. Il Consiglio Generale deliber\u00f2 nel 1518 la sistemazione della facciata posteriore su via del Trivio per uniformare le diversit\u00e0 delle strutture edilizie. I papi Giulio II e Leone X elargirono 1100 ducati per la realizzazione del nuovo prospetto. L'opera fu affidata a \u00ab\"Simon Mucciarelle, Ser Jacobus Cornillis e Magister Cola de Amatrice\"\u00bb. L'incarico fu portato a termine da Cola dell'Amatrice che, tra il 1518 e il 1520, ide\u00f2 il disegno della facciata posteriore caratterizzata dai portali in travertino e dalle finestre aggettanti, e da Cornili come si apprende dalle iscrizioni incise nel secondo e nel terzo soffitto. Le opere murarie furono eseguite dai soci ed imprenditori comaschi Giovanni di Guglielmo detto Bozo, scalpellino, ed Antonio Bellicino, muratore.\nA seguito dell'incendio del 1535, negli anni compresi tra il 1549 ed il 1551, Camillo Merli si occup\u00f2 di un nuovo intervento edilizio e disegn\u00f2 e costru\u00ec, all'interno del palazzo, lo scalone ed il cortile di gusto rinascimentale del vano centrale elevando con 3 ordini di loggiati sovrapposti, sostenuti da eleganti colonne in travertino.\nNel 1546, Lazzaro di Francesco, detto Ferrone, insieme con alcuni maestri lombardi termin\u00f2 il portale principale. Tra il 1547 ed il 1549 vi fu una nuova configurazione della facciata principale con l\u2019aggiunta del monumento dedicato a papa Paolo III che gli ascolani eressero in segno di riconoscenza al pontefice che aveva ristabilito la pace interna e restituito alla giurisdizione della citt\u00e0 11 castelli.\nL\u2019effigie fu scolpita dal maestro fiorentino Simone Cioli.\nAlla base della statua si legge l\u2019epigrafe: \u00abPAVLO III PONT. MAX OB SADATOS CIVIVM TVMVLTVS STATVAM HANC ASCVLUM PACE FRVENS EREXIT KAL.MARTI MDXLIX\u00bb\nNegli anni compresi tra il 1549 ed il 1551, Camillo Merli si occup\u00f2 di un nuovo intervento edilizio e disegn\u00f2 e costru\u00ec, all'interno del palazzo, lo scalone ed il cortile di gusto rinascimentale del vano centrale elevando 3 ordini di loggiati sovrapposti, sostenuti da eleganti colonne in travertino.\nLa torre.\nA sinistra del prospetto principale si evidenzia la torre gentilizia del XIII secolo riadattata a campanile. Il manufatto si eleva da una pianta quadrata e presenta monofore in asse, cornici marcapiano, merlatura e cuspide.\nNella porzione della sommit\u00e0 della costruzione sono presenti due campane. Antonio Rodilossi le descrive e le indica di diversa grandezza. La maggiore ha il nome di Pacifica ed \u00e8 stata rifusa nell'anno 1547 dal maestro Giovanni Antonio di Pietro da Cremona. Nella porzione pi\u00f9 alta ed esterna della campana vi \u00e8 un'iscrizione in lode ed onore della Vergine e Cristo Re, mentre nella parte inferiore si trovano modellate le figure di sant'Emidio, gli stemmi di Paolo III e i sei gigli della famiglia Farnese. L'altra, pi\u00f9 piccola, fu furtivamente portata via dalla citt\u00e0 di Fermo dagli ascolani.\nL'interno.\nAll'interno del palazzo vi sono: la Sala della Ragione, la Sala dei Savi, la Sala degli Stemmi, la Sala Massy, due gallerie espositive ed un chiostro.\nSala della Ragione.\nQuesta sala \u00e8 l'ampio spazio dell'ala nord del palazzo che fu la sede del \"Consiglio dei Cento\", nella quale dal 1987 si riunisce il Consiglio Comunale della citt\u00e0. Fu rinnovata nel 1482 e nella nicchia, della parete nord, \u00e8 ancora visibile l'affresco del XV secolo che alcuni attribuiscono a Pietro Alemanno.\nNel cartiglio superiore si trova la data 24 febbraio 1484, data di esecuzione, e il nome di sei Anziani coevi. Nel cartiglio inferiore si legge: \"Odi la parte et l'occhio a la ragione deriza e se me voli in libertate manten te in caritate et unione.\"\nNel suo controsoffitto furono messi dodici pannelli dipinti su legno nei secoli XVIII e XIX.\nSala degli Stemmi.\nAl terzo piano c'\u00e8 la \"Sala degli Stemmi\", che prende il nome dalla fascia affrescata che corre lungo le quattro pareti.\nI dipinti riproducono emblemi e stemmi gentilizi, corredati dei nomi e dall'indicazione degli anni di servizio di molti Governatori pontifici dell'Ottocento.\nSala dei Savi.\nDetta anche Sala inferiore, fu ristrutturata ed arredata e dall'architetto Vicenzo Pilotti nel 1938.\nArea archeologica.\nL'area archeologica interna si apre nello spazio del piano terreno del palazzo. Si visita seguendo un percorso costituito da una passerella che ricalca il perimetro degli scavi e che consente di vedere l'insieme delle strutture di ambienti sovrapposti, risalenti al periodo repubblicano, all'era imperiale e all'epoca medievale."}
{"id": "600228", "revid": "767487", "url": "https://it.wikipedia.org/wiki?curid=600228", "title": "Schock (film)", "text": "Schock, uscito anche con la grafia Shock, \u00e8 un film horror psicologico del 1977 diretto da Mario Bava.\nTrama.\nDora e il marito Bruno, su insistenza di quest'ultimo, tornano a vivere con il piccolo Marco nell'elegante villa di campagna di propriet\u00e0 della donna. Dora invece vorrebbe vendere quella casa dove aveva vissuto, fino a qualche anno prima, con Carlo, il primo marito e padre del bambino, morto suicida in mare dopo essere stato schiavo della droga e di una grave forma di depressione. Marco, che s'aggira curioso e gioca nelle cantine, sembra ad un tratto percepire una misteriosa presenza, che da quel momento inizia a influenzare i suoi comportamenti, a spingerlo a frequenti e insolite reazioni, che preoccupano molto la madre.\nIn seguito, anche la donna e lo scettico Bruno sperimentano fenomeni inspiegabili quanto inquietanti. Dora \u00e8 ormai certa che il fantasma del precedente marito abiti ancora tra quelle mura e sia pronto a fare del male a lei e al figlioletto, per ragioni che non comprende. Gli incidenti si susseguono a un ritmo crescente, diventando sempre pi\u00f9 pericolosi. \nSottoposta a questo continuo \"stress\", la donna vorrebbe lasciare definitivamente la casa. \nMa il figlio, forse davvero guidato dallo spirito del padre, sfugge a ogni forma di controllo. Bruno, messo alle strette dal susseguirsi degli eventi, \u00e8 costretto a confessare alla moglie la vera ragione della sua decisione di tornare a vivere nella casa. Lui stesso aveva murato nelle cantine il cadavere del primo marito, sgozzato da Dora in un \"raptus\" di follia omicida. La donna, travolta dallo \"shock\", aveva rimosso dalla memoria l'episodio e Bruno, che l'ama da sempre, per evitarle d'essere rinchiusa, aveva fatto sparire il corpo e simulato la scomparsa in mare dell'uomo, convincendo tutti con la tesi d'un verosimile gesto suicida. \u00c8 evidente che la casa non potr\u00e0 essere venduta o abitata da altri prima della rimozione del cadavere dal suo nascondiglio.\nDi fronte a questa rivelazione, Dora perde di nuovo il controllo e uccide Bruno con una picconata. Poi, vittima di un'ennesima allucinazione, crede di essere aggredita dal fantasma di Carlo, ma in realt\u00e0 \u00e8 lei stessa a tagliarsi la gola. Il piccolo Marco \u00e8 rimasto apparentemente solo nella casa. \nMa nelle sequenze finali lo si vede sereno e sorridente, mentre fa colazione e parla con il padre, che gioca con lui sull'altalena, che oscilla da sola, spinta da forze invisibili.\nProduzione.\nA seguito di una serie di lavori incompleti o falliti come \"Cani arrabbiati\", il figlio di Mario Bava, Lamberto Bava, continu\u00f2 secondo quanto da lui affermato a spingere suo padre a realizzare nuovi film, incentivando la realizzazione di \"Schock\". La sceneggiatura originale, intitolata provvisoriamente \"Al 33 di via orologio fa sempre freddo\", era stata scritta da Dardano Sacchetti e Francesco Barberi nei primi anni settanta dopo aver lavorato in \"Reazione a catena\", su richiesta di Mario Bava. Questo primo trattamento era vagamente ispirato a un romanzo di Hillary Waugh, intitolato \"The Shadow Guest\". Nel 1973, Mario Bava aveva provinato Mimsy Farmer per la parte principale, ma questo progetto venne successivamente accantonato. Lamberto Bava sarebbe poi tornato a lavorare sulla sceneggiatura insieme al co-sceneggiatore di \"Cani arrabbiati\" Alessandro Parenzo, che \u00e8 stato accreditato nel film con il nome Paolo Brigenti. Il film \u00e8 entrato in produzione nel 1977 ed \u00e8 stato girato durante un periodo di cinque settimane.\nMario Bava lasci\u00f2 dirigere al figlio alcune scene, sulla base per\u00f2 dei propri storyboard: Lamberto Bava \u00e8 stato quindi accreditato come collaboratore alla regia.\nLa colonna sonora del film \u00e8 stata composta dal gruppo musicale dei Libra, con Carlo Pennisi alla chitarra, Alessandro Centofanti alla tastiera, Dino Cappa al basso e Walter Martino alla batteria. Fu l'ultima produzione del gruppo prima del suo scioglimento.\nDistribuzione.\nIl film \u00e8 stato distribuito nei cinema italiani dalla Titanus il 12 agosto 1977. Ha incassato complessivamente 196.657.000 lire dell'epoca a livello nazionale.\nNegli Stati Uniti \u00e8 stato distribuito sotto il titolo di \"Beyond the Door II\" come sequel non ufficiale del film horror italiano \"Chi sei?\" (distribuito negli Stati Uniti con il titolo \"Beyond the Door\") diretto da Ovidio G. Assonitis nel 1974, che aveva riscosso molto successo negli States."}
{"id": "600232", "revid": "767487", "url": "https://it.wikipedia.org/wiki?curid=600232", "title": "Planner (marketing)", "text": "Il planner (in lingua italiana \"progettista\") \u00e8 una figura professionale che, all'interno di un'agenzia di pubblicit\u00e0, pu\u00f2 assumere due distinti ruoli:\nStrategic planner.\nLo strategic planner \u00e8 la figura chiave del \"reparto planning\" di un'agenzia pubblicitaria. \u00c8 colui o colei che sviluppa un\u2019\"analisi situazionale\" di una campagna pubblicitaria, cio\u00e8 prende in considerazione la condizione dei consumatori, del prodotto, dell'impresa, della marca, del mercato e della concorrenza alla luce degli obiettivi strategici e tattici dell'utente che ha commissionato la campagna stessa.\nQuesta figura professionale fu ideata da Stanley Politt nel 1965. E la prima agenzia pubblicitaria a comprendere un reparto planning fu la J. Walter Thompson nel 1968.\nGli strategic planner di agenzia hanno una formazione culturale piuttosto eterogenea (media, comunicazione, marketing, sociologia). Il loro ruolo \u00e8 diventato progressivamente centrale, man mano che \u00e8 cresciuta l'articolazione dei mezzi di comunicazione di massa e delle discipline della comunicazione (pubblicit\u00e0 classica, direct marketing, web, eccetera).\nCompito dello strategic planner, quindi, \u00e8 definire strategia e direzione aziendale (visione a medio-lungo termine) nell'ambito delle quali la specifica campagna pubblicitaria possa andare a collocarsi. Tra le tecniche utilizzate dai planner: le SWOT analysis (\"Strengths, Weaknesses, Opportunities, Threats\") o le STEER analysis (\"Socio-cultural, Technological, Economic, Ecological, Regulatory\").\nTra le domande tipiche a cui lo strategic planning deve rispondere:\nLe risposte a queste domande determinano con precisione la situazione della marca o dell'azienda cliente; e aiutano i creativi a elaborare le idee pi\u00f9 corrette per raggiungere gli obiettivi del committente.\nMedia planner.\nIl Media Planner \u00e8 una figura chiave all\u2019interno del centro media. E\u2019 colui o colei che pianifica i mezzi pubblicitari.\nPartendo da un brief dell\u2019azienda committente (contenente le informazioni chiave relative ad azienda/marca/prodotto da promuovere, situazione competitiva se disponibile, target, obiettivi di marketing e budget a disposizione) e dopo che gli obiettivi di marketing siano stati tramutati in obiettivi di comunicazione e fatta un\u2019approfondita analisi da parte del reparto strategico (a livello di situazione competitiva, scenario media, target, touchpoint e cosi via), entra in scena il media planner che avr\u00e0 quindi il compito di definire la pianificazione degli spazi pubblicitari sui mezzi di comunicazione classici (tv, stampa, radio, digital, ooh) ed eventuali attivit\u00e0 non convenzionali.\nIn termini semplificati, compito del media planner sar\u00e0 quindi quello distribuire il budget pubblicitario di una campagna su diversi mezzi e canali per ottenere il miglior rapporto costi/benefici e quindi il raggiungimento della massima copertura possibile del target di riferimento, nella maniera pi\u00f9 efficace e al minor costo possibile.\nIn genere, nei grandi centri media internazionali, si distingue tra Media Planner Offline (che si occupa quindi della pianificazione dei mezzi offline: tv, stampa, radio, ooh) e Media Planner Online o Digital Media Planner (che si occupa della pianificazione del mondo online). In altri contesti non vi \u00e8 questa distinzione tra offline e online.\nUna volta definito il dettaglio della pianificazione pubblicitaria e predisposto quindi il documento di sintesi del piano mezzi (molto spesso si tratta di un foglio excel riepilogativo contenente informazioni e dettagli della campagna pubblicitaria: mezzi/veicoli, concessionarie, formati dei materiali pubblicitari, quantit\u00e0, timing, budget), il planner attende l\u2019approvazione formale del cliente (l\u2019azienda inserzionista) e, solo dopo averla ricevuta, acquista gli spazi pubblicitari dalle singole concessionarie (nelle vecchie strutture dei centri media, l\u2019acquisto vero e proprio veniva fatto dai Media Buyer che si occupavano quindi della fase di negoziazione e dell\u2019acquisto; queste mansioni vengono adesso svolte prevalentemente e direttamente dai Media Planner).\nNelle fasi successive all\u2019acquisto il planner si occuper\u00e0 poi della gestione operativa degli ordini e di tutte le implicazioni ad essi connessi anche legati all\u2019intermediazione tra azienda e concessionaria pubblicitaria per la risoluzione di problematiche relative ai materiali pubblicitari, delle verifiche di conformit\u00e0 ordini/acquisti, dell\u2019inserimento dei dati degli ordini nei sistemi gestionali del centro media ed infine delle analisi post-campagna.\nPer lo svolgimento delle proprie mansioni, il Media Planner utilizza una serie di tool che gli sono di aiuto nella pianificazione (ad esempio \u2018Kubik\u2019 per la TV), di software gestionali (ad esempio AdBox), di software per le analisi di post-campagna (ad esempio MCS per la TV), di accessi a piattaforme per consultare i dati sugli andamenti delle audience dei vari mezzi (ad esempio Arianna per la TV, Audiweb per il digital e cos\u00ec via)."}
{"id": "600236", "revid": "436907", "url": "https://it.wikipedia.org/wiki?curid=600236", "title": "Silver &amp; Gold (Neil Young)", "text": "Silver &amp; Gold \u00e8 un album di Neil Young del 2000 che lo vede ritornare al consueto folk rock.\nLa foto di copertina \u00e8 di Amber, la figlia di Neil ed \u00e8 stata scattata dalla sua Nintendo Game Boy camera.\nTracce.\nTutte composte da Neil Young."}
{"id": "600238", "revid": "339392", "url": "https://it.wikipedia.org/wiki?curid=600238", "title": "Jake 'The Snake' Roberts", "text": ""}
{"id": "600239", "revid": "60395", "url": "https://it.wikipedia.org/wiki?curid=600239", "title": "Black Bass", "text": ""}
{"id": "600246", "revid": "1982", "url": "https://it.wikipedia.org/wiki?curid=600246", "title": "Paradisi fiscali", "text": ""}
{"id": "600249", "revid": "2091899", "url": "https://it.wikipedia.org/wiki?curid=600249", "title": "Classe 1939", "text": "La classe 1939 o classe Elbing era una classe di torpediniere della Kriegsmarine tedesca, attiva durante la seconda guerra mondiale; le navi di questa categoria erano essenzialmente dei piccoli cacciatorpediniere, molto pi\u00f9 economiche di questi ultimi, con meno artiglierie ma con altrettanti siluri e mine.\nCaratteristiche.\nLa costruzione di queste navi ebbe luogo nel cantiere Schichau in Elbing (oggi Elbl\u0105g), da cui il nome in codice alleato per la classe. I primi esemplari vennero commissionati alla fine del 1940, mentre l'ultimo entr\u00f2 in servizio alla fine del 1944. Il dislocamento di queste navi le faceva assomigliare a dei piccoli cacciatorpediniere, ma in condizioni operative dimostrarono di avere una velocit\u00e0 pi\u00f9 bassa (28 nodi) rispetto a questi, ma con una autonomia lievemente maggiore. Lo scarso rendimento della precedente classe di torpediniere (la classe 1935) spinse i progettisti tedeschi a concepire una nave pi\u00f9 polivalente; le torpediniere classe Elbing vennero impiegate sia in compiti classici per navi di questo tipo (la posa di mine e l'attacco ad altre navi tramite siluri), sia in operazioni proprie dei cacciatorpediniere, come la scorta ai convogli e la protezione contraerea.\nLe navi di questa classe prestarono servizio lungo le coste della Francia occidentale dal tardo 1942 fino all'agosto del 1944, e nel Mar Baltico dal marzo 1944 fino alla fine della guerra. La loro azione pi\u00f9 famosa fu la battaglia delle Sept-\u00celes avvenuta la notte del 22 ottobre 1943, a 11 km dalla costa della Bretagna, quando 5 di esse appartenenti alla \"4. Torpedoboot Flottillen\", che stavano scortando il violatore di blocco \"M\u00fcnsterland\" con un carico di gomma e metalli pregiati, si avvicinarono all'incrociatore britannico HMS \"Charybdis\", leader di una forza navale composta da 2 cacciatorpediniere di squadra, e e 4 classe Hunt, , , e ; questa forza era impegnata nell'Operazione Tunnel che consisteva nella ricerca della nave tedesca; nonostante l'inferiorit\u00e0, le unit\u00e0 tedesche riuscirono ad avvicinarsi alle navi britanniche, lanciando 24 siluri da distanza ravvicinata. Colpito da due siluri della T-23, il \"Charybdis\" affond\u00f2 rapidamente, mentre il cacciatorpediniere \"Limbourne\" ebbe la prua asportata da un terzo siluro proveniente dalla T-27 e dovette essere affondato poco dopo; le unit\u00e0 tedesche riuscirono ad allontanarsi senza essere colpite.\nLa torpediniera \"T28\" partecip\u00f2 all'unica operazione navale messa in atto con successo dalla Kriegsmarine per contrastare lo sbarco in Normandia il 6 giugno 1944: uscita dal porto di Le Havre insieme alle torpediniere \"M\u00f6we\" e \"Jaguar\" della classe M\u00f6we, la \"T28\" contribu\u00ec al siluramento e all'affondamento del cacciatorpediniere norvegese \"Svenner\" davanti Sword Beach..\nSolo 4 unit\u00e0 di questa classe sopravvissero fino alla fine della guerra, venendo poi spartite tra gli Alleati come bottino di guerra.\nLe navi.\nLe navi di questa classe non avevano un nome, ma solo una sigla identificativa da \"T22\" a \"T36\" (la T stava per \"Torpedoboot\", \"Torpediniera\" in tedesco)"}
{"id": "600250", "revid": "44939", "url": "https://it.wikipedia.org/wiki?curid=600250", "title": "Morbo di Tangier", "text": ""}
{"id": "600253", "revid": "767487", "url": "https://it.wikipedia.org/wiki?curid=600253", "title": "Mo-Do", "text": "Biografia.\nEbbe le prime esperienze musicali con il gruppo hard rock dei Validi Alibi dove suonava come bassista.\nNel 1994 fece il suo esordio con il nome \"Mo-Do\", che deriva dalle iniziali della citt\u00e0 di nascita di Frittelli (Monfalcone) e dal suo giorno di nascita (domenica). Il suo produttore fu Claudio Zennaro alias \"Einstein dr. Deejay\". La canzone pi\u00f9 conosciuta \u00e8 \"Eins, Zwei, Polizei\", tormentone dell'estate del 1994 nelle discoteche di tutta Europa. Ispirata a due canzoni tedesche (\"Der Komissar\" di Falco e \"Da Da Da\" dei Trio) e a una filastrocca per bambini, la canzone sal\u00ec in vetta a tutte le classifiche musicali europee di quell'anno. Nell'inverno 1994-1995 usc\u00ec un altro singolo di successo dal titolo \"Super Gut\". Nell'estate 1995 esce invece \"Gema tanzen\". Contemporaneamente a queste hit esce l'album \"Was Ist Das?\". Nell'inverno 1995-1996 esce il quarto singolo \"Sex Bump Twist\". Nel 1999 fece uscire il singolo \"Superdisco (Cyberdisco)\", ma la sua voce \u00e8 assente ed \u00e8 presente solo una voce computerizzata e la versione remix di \"Eins, Zwei, Polizei\" (\"Eins, Zwei, Polizei Remix '99\").\nRitiratosi come cantante nel 2000 produsse con Francesco Contadini il singolo degli Space 2999 \"Tanz Mit Den Roboten\" che usc\u00ec nel febbraio dello stesso anno.\nFabio Frittelli lavor\u00f2 anche come modello per Dolce &amp; Gabbana, Versace e molti altri stilisti. Successivamente collabor\u00f2 alla gestione della discoteca \"Mr. Charlie\" di Lignano Sabbiadoro.\nMo-Do fu rinvenuto senza vita il 6 febbraio 2013 nella sua abitazione a Udine. I carabinieri e la polizia, dopo approfondite indagini, confermarono l'ipotesi del suicidio.\nNel 2014 usc\u00ec il film \"Sexy shop\" di Maria Erica Pacileo e Fernando Maraghini, al quale Mo-Do aveva partecipato come attore prima di morire."}
{"id": "600254", "revid": "78273", "url": "https://it.wikipedia.org/wiki?curid=600254", "title": "Amigdale", "text": ""}
{"id": "600255", "revid": "125587292", "url": "https://it.wikipedia.org/wiki?curid=600255", "title": "The Living End", "text": ""}
{"id": "600257", "revid": "633110", "url": "https://it.wikipedia.org/wiki?curid=600257", "title": "Zerst\u00f6rer 1942", "text": "Zerst\u00f6rer 1942 (letteralmente \"Cacciatorpediniere 1942\" in tedesco), anche detta Classe 1942, era una classe di cacciatorpediniere della Kriegsmarine tedesca, progettata durante la seconda guerra mondiale; la classe rimase praticamente allo stadio di progetto, in quanto venne realizzata un'unica unit\u00e0 (la \"Z51\") che per\u00f2 non venne mai completata e non entr\u00f2 mai in servizio.\nLa Classe 1942 nasceva come prototipo di cacciatorpediniere spinto da motori diesel: se la struttura generale riprendeva quella dei Zerst\u00f6rer 1938B, l'apparato motore era piuttosto innovativo per navi di questo tipo, basato su sei motori diesel a 24 cilindri prodotti dalla MAN SE e su tre alberi motore (le precedenti classi avevano solo due alberi). La Classe 1942 fece anche da modello per la successiva classe di cacciatorpediniere tedesca (\"Zerst\u00f6rer 1944\"), anche questa rimasta allo stadio di progetto.\nLa prima unit\u00e0 di questa classe, che doveva fungere da prototipo, venne impostata nei cantieri Deschimag di Brema nel 1943, e varata il 2 ottobre 1944 con il nome di \"Z51\"; il cattivo andamento del conflitto per la Germania e la mancanza di materie prime resero impossibile il completamento dell'unit\u00e0. Il 21 marzo 1945 la \"Z51\" venne gravemente danneggiata da un bombardamento aereo; tra il dicembre del 1947 e il febbraio del 1949 ci\u00f2 che rimaneva dello scafo venne rottamato.\nUno dei quattro motori installati sul \"Z51\" venne recuperato ed \u00e8 ora in mostra al 'Auto und Technik' Museum di Sinzheim, in Germania."}
{"id": "600259", "revid": "115889139", "url": "https://it.wikipedia.org/wiki?curid=600259", "title": "Dolomiti Pesarine", "text": "Le Dolomiti Pesarine (dalla Val Pesarina) sono un gruppo montuoso delle Alpi Carniche, di conformazione dolomitica, poste tra il comune di Prato Carnico e quello di Sappada (provincia di Udine), in Friuli-Venezia Giulia, delimitate a sud dalla val Pesarina, a ovest dalla val Frison, a nord dall'alto corso del Piave (da San Pietro di Cadore a Cima Sappada) e a nord-est dalla val Degano (detta anche \"Canale di Gorto\") .\nClassificazione.\nSecondo la SOIUSA le Dolomiti Pesarine sono un gruppo alpino con la classificazione seguente:\nPrincipali cime.\nLe principali cime sono:\nRifugi.\nOttimo punto di partenza per escursioni sulle Dolomiti Pesarine \u00e8 il rifugio De Gasperi (1.770\u00a0m)."}
{"id": "600264", "revid": "765341", "url": "https://it.wikipedia.org/wiki?curid=600264", "title": "Corno di bassetto", "text": "Il corno di bassetto \u00e8 uno strumento musicale aerofono appartenente alla famiglia dei clarinetti.\nInsieme al clarinetto contralto in Mi\u266d, rientrerebbe nel gruppo dei clarinetti contralti ma i corni di bassetto sono strumenti che costituiscono un vero e proprio ramo ben distinto, pur rientrando nella famiglia dei clarinetti.\nLo strumento \u00e8 di bosso con 7 fori e 13 chiavi ed \u00e8 formato da 5 parti che si incastrano l'una nell'altra con dei sugheri (come nel clarinetto normale): il bocchino (con ancia e legatura), il collo (l'equivalente del barilotto), il pezzo superiore, il pezzo inferiore e la campana; quest'ultima ha la caratteristica forma rivolta verso l'alto, simile a quella del clarinetto basso (in realt\u00e0 i due strumenti sono molto simili nella forma). \nLa sua estensione normalmente va dal La (o La\u266d) nel primo spazio della chiave di basso al Do sopra il rigo in chiave di violino. Tuttavia gli esecutori pi\u00f9 dotati sono in grado di raggiungere suoni pi\u00f9 acuti.\nAlcuni corni di bassetto (in realt\u00e0 la maggior parte di nuova costruzione) scendono fino al Fa1 grazie a un pezzo inferiore pi\u00f9 lungo e munito di chiavi (la cosiddetta \"discendenza\") come del resto avviene, in modo trasposto, col clarinetto basso. La discendenza esisteva fin dai tempi di Mozart (di cui si dice fosse lo strumento prediletto poich\u00e9 recente e privo di repertorio), infatti esisteva nella parte terminale dello strumento una piccola scatola di legno, all'interno del quale il canneggio dello strumento si ripiegava a S per portare lo strumento fino a Fa grave.\nIl repertorio relativo a questo strumento \u00e8 abbastanza nutrito: esso \u00e8 stato talvolta impiegato in orchestra (Mozart, \"Requiem\" o Serenata per fiati n. 10 in Si bemolle maggiore K 361 \"Gran Partita\"), ma esistono esempi di musica solistica come i due \"Konzertst\u00fccke\" in Fa minore op. 113 e in Re minore op. 114 di Mendelssohn per clarinetto, corno di bassetto e orchestra, il balletto \"Le creature di Prometeo op. 43\", con corno di bassetto obbligato, di Beethoven, il concerto per corno di bassetto e orchestra di Carl Stamitz, il concerto per corno di bassetto e orchestra di Alessandro Rolla e i vari lavori nell'ambito della musica contemporanea di Karlheinz Stockhausen."}
{"id": "600271", "revid": "125759648", "url": "https://it.wikipedia.org/wiki?curid=600271", "title": "Tobe Hooper", "text": "Biografia.\nHooper us\u00f2 la sua prima macchina da presa all'et\u00e0 di 9 anni. Trascorse gli anni sessanta come professore di un college statunitense. Dopo l'insuccesso di una pellicola drammatica, \"Eggshells\", nel 1974 organizz\u00f2 un piccolo cast fatto di studenti e insegnanti del suo college e produsse, con l'aiuto di Kim Henkel, il classico \"Non aprite quella porta\". Questo prodotto cambi\u00f2 la storia della cinematografia dell'orrore, diventando uno dei pi\u00f9 famosi del genere, ed \u00e8 considerato il suo capolavoro; Hooper infatti raggiunse la fama come regista sceneggiatore e produttore, e quindi come creatore di Leatherface.\nGrazie al successo della pellicola, Hooper entr\u00f2 nell'industria di Hollywood e produsse ancora film come \"Quel motel vicino alla palude\" (1977), con Mel Ferrer e Carolyn Jones, e la miniserie televisiva \"Le notti di Salem\" (1979). Nel 1982 Hooper trov\u00f2 un altro grande successo quando Steven Spielberg gli fece dirigere il film \"Poltergeist - Demoniache presenze\", un altro pezzo di storia del cinema; nel 1986 diresse \"Non aprite quella porta - Parte 2\", che fu per\u00f2 considerato una parodia del suo celebre film a causa della presenza eccessiva di humour. Partecip\u00f2 anche alla realizzazione del remake del 2003 del suo film \"Non aprite quella porta\". Hooper \u00e8 l'unico regista ad aver diretto film in cui sono presenti sia Leatherface che Freddy Krueger (in un episodio di \"Freddy's Nightmares\").\nPadre di William Tony Hooper, mor\u00ec per cause naturali a Sherman Oaks, California, il 26 agosto 2017, all'et\u00e0 di 74 anni, il giorno dopo l'anteprima di \"Leatherface\", film di cui fu produttore esecutivo."}
{"id": "600273", "revid": "743801", "url": "https://it.wikipedia.org/wiki?curid=600273", "title": "Zerst\u00f6rer 1936A", "text": "Zerst\u00f6rer 1936A (letteralmente \"Cacciatorpediniere 1936A\" in tedesco) era una classe di cacciatorpediniere della Kriegsmarine tedesca, entrata in servizio tra il 1940 e il 1943. \u00c8 anche nota come classe 1936A o Type 1936A, o con la designazione alleata di classe Narvik (per via del fatto che molte di queste unit\u00e0 facevano base nel porto norvegese di Narvik).\nIl progetto.\nQuesta classe di cacciatorpediniere della Kriegsmarine venne concepita per ospitare a bordo i nuovi cannoni navali da 150\u00a0mm, progettati nel 1936; i pezzi da 150\u00a0mm avrebbero dovuto dare un considerevole vantaggio tattico alle navi di questa classe, in quanto la maggioranza dei cacciatorpediniere dell'epoca montava pezzi da 120 \u2013 127\u00a0mm. Il progetto originario prevedeva l'installazione di quattro pezzi da 150\u00a0mm in due torri binate (una a prua e una a poppa), ma le nuove torri non vennero prodotte in tempo per lo scoppio della seconda guerra mondiale, e le navi vennero inizialmente armate con quattro pezzi da 150\u00a0mm in altrettante torri singole (una a prua, due a poppa, una a mezzanave pi\u00f9 spostata verso poppa); in seguito, la torre di prua venne sostituita con una torre binata, secondo il progetto originario. Completavano l'armamento 4 cannoncini antiaerei da 37\u00a0mm e 5 da 20\u00a0mm (l'armamento antiaereo, giudicato insufficiente, venne progressivamente potenziato durante la guerra, portando il numero dei pezzi da 37\u00a0mm a 10 e quello dei pezzi da 20\u00a0mm a 12) e 8 tubi lanciasiluri da 533\u00a0mm.\nPer quanto riguarda la struttura, le unit\u00e0 della Classe 1936A riprendevano le linee della precedente classe di cacciatorpediniere (la Zerst\u00f6rer 1936), ma con alcune correzioni per aumentarne la capacit\u00e0 di navigazione: il timone singolo venne sostituito con uno a due assi, mentre il profilo della prua venne modificato. Nonostante questi accorgimenti, le navi riscontrarono diversi problemi di stabilit\u00e0 in condizioni di mare agitato, dove la nuova prua lasciava imbarcare troppa acqua; i problemi aumentarono quando venne installata la torre binata di prua (che aumentava il peso gravante su quella sezione della nave), e vennero parzialmente risolti solo con una ristrutturazione della poppa della nave. Anche i motori dettero spesso problemi di affidabilit\u00e0, dovuti alle alte pressioni sviluppate.\nOtto unit\u00e0 vennero impostate tra il finire del 1938 e i primi mesi del 1940; con lo scoppio della guerra, tutti i progetti per nuove classi di cacciatorpediniere vennero accantonati, e la Kriegsmarine ordin\u00f2 invece 12 nuove unit\u00e0 della Classe 1936A. Di queste, sette unit\u00e0 vennero costruite secondo il progetto originario, con solo alcuni piccoli accorgimenti per risparmiare materiali e rendere pi\u00f9 veloce la costruzione, nonch\u00e9 alcuni miglioramenti all'apparato motore (che infatti diede meno problemi rispetto ai modelli precedenti); per via di queste modifiche, questo lotto di unit\u00e0 \u00e8 considerato una sottoclasse della Classe 1936A, denominata \"Zerst\u00f6rer 1936A (Mob)\". Le ultime cinque unit\u00e0, ulteriormente modificate, andarono invece a costituire la classe Zerst\u00f6rer 1936B.\nTutte le unit\u00e0 vennero realizzate nei cantieri Deschimag di Brema, tranne le ultime tre della sottoclasse 1936A (Mob) che invece vennero assemblate nei cantieri Germaniawerft di Kiel.\nLe navi.\nA differenza delle precedenti classi, le navi della Classe 1936A non avevano un nome proprio, ma solo una sigla identificativa progressiva (la Z sta per \"Zerst\u00f6rer\").\nZ23.\nImpostata il 15 novembre 1938 e varata il 15 gennaio 1939, entr\u00f2 in servizio il 15 settembre 1940. Venne utilizzata prevalentemente in operazioni di scorta ad altre navi e di posa di mine sia nelle acque della Norvegia (partecipando anche ad alcune missioni nel Mare di Barents e vicino Murmansk), sia lungo le coste della Francia occupata. Il 12 agosto 1944 venne gravemente danneggiata in un bombardamento aereo mentre era all'ancora nella base navale di La Pallice, vicino a La Rochelle; vista l'impossibilit\u00e0 di riparare i danni (la citt\u00e0 di La Rochelle sar\u00e0 ben presto assediata ed isolata dalle truppe alleate sbarcate in Francia), venne radiata il 21 agosto 1944. Al termine della guerra venne recuperata dalla Marina francese e ribattezzata \"L\u00e9opard\", ma non entr\u00f2 mai in servizio a causa del pessimo stato in cui versava. Venne radiata definitivamente nel 1951.\nZ24.\nImpostata il 2 gennaio 1939 e varata il 7 marzo 1940, entr\u00f2 in servizio il 26 ottobre 1940. Venne schierata in Norvegia, per partecipare sia alle missioni di posa di mine davanti Murmansk, sia alle missioni d'attacco contro i convogli alleati che rifornivano l'Unione Sovietica. Il 2 maggio 1942, insieme ai cacciatorpediniere \"Z25\" e \"Z7 Hermann Schoemann\", partecip\u00f2 all'affondamento dell'incrociatore leggero HMS \"Edinburgh\", rimasto precedentemente danneggiato da un siluro lanciato dal sommergibile U-456. Nel marzo del 1943, l'unit\u00e0 venne inviata in Francia; il 25 agosto 1944 venne affondata da cacciabombardieri britannici al largo di Le Verdon-sur-Mer.\nZ25.\nImpostata il 15 febbraio 1939 e varata il 16 marzo 1940, entr\u00f2 in servizio il 30 novembre 1940. Venne impiegata prevalentemente nelle acque norvegesi, ma nel febbraio del 1942 partecip\u00f2 all'Operazione Cerberus nel Canale della Manica. Il 2 maggio 1942 contribu\u00ec all'affondamento dell'incrociatore britannico HMS \"Edinburgh\" insieme alla gemella \"Z24\". Dopo un altro ciclo di operazioni nel Mare di Barents ed un breve periodo in Francia, l'unit\u00e0 venne impiegata nel Mar Baltico in missioni di scorta alle navi intente a portare in salvo i profughi in fuga davanti all'avanzata sovietica in Prussia orientale. Sopravvissuta indenne alla guerra, venne catturata dai britannici, che la ritrasferirono alla marina francese nel febbraio del 1946. Ribattezzata \"Hoche\", rimase in servizio fino al gennaio del 1958, quando venne radiata.\nZ26.\nImpostata il 1\u00ba aprile 1939 e varata il 2 aprile 1940, entr\u00f2 in servizio l'11 gennaio 1941. Venne impiegata in missioni di minamento nelle acque del Mare di Barents, nonch\u00e9 in missioni d'attacco contro i convogli artici alleati. Il 29 marzo 1942, mentre si apprestava ad attaccare il convoglio PQ-13 nel Mare di Barents, venne affondata dall'incrociatore leggero HMS \"Trinidad\"; uno dei siluri lanciati dal \"Trinidad\" a causa di un guasto fece un'inversione ad U e colp\u00ec lo stesso incrociatore britannico, danneggiandolo gravemente e provocando 32 vittime tra l'equipaggio.\nZ27.\nImpostata il 27 dicembre 1939 e varata il 1\u00ba agosto 1940, entr\u00f2 in servizio il 26 febbraio 1941. Oper\u00f2 nel Mare di Barents in missioni di posa di mine, e accompagn\u00f2 la corazzata \"Tirpitz\" nella sua prima missione offensiva (\"Operazione Sizilien\"). Trasferita in Francia nel novembre 1943, il 28 dicembre 1944 venne affrontata dagli incrociatori britannici HMS \"Glasgow\" e HMS \"Enterprise\" nel Golfo di Biscaglia, ed affondata insieme alle torpediniere tedesche \"T25\" e \"T26\".\nZ28.\nImpostata il 30 novembre 1939 e varata il 20 agosto 1940, entr\u00f2 in servizio il 9 agosto 1941. Dopo un breve ciclo di operazioni nel Mar Baltico, venne trasferita in Norvegia, partecipando a missioni d'attacco contro i convogli artici alleati. Nel luglio 1943 venne danneggiata da un bombardamento aereo mentre si trovava all'ancora a Trondheim, ma venne successivamente riparata. Ai primi di gennaio 1944, venne trasferita nel Baltico, dove partecip\u00f2 a missioni di bombardamento costiero in appoggio ai reparti della Wehrmacht, operando insieme all'incrociatore pesante \"Prinz Eugen\". Il 24 ottobre 1944 venne colpita da otto bombe lanciate da aerei sovietici, ma sopravvisse e ritorn\u00f2 in azione nel febbraio 1945. La nave venne infine affondata vicino Sassnitz da aerei britannici il 6 marzo 1945; il relitto, affondato in acque basse, venne recuperato e demolito al termine della guerra.\nZ29.\nImpostata il 21 marzo 1940 e varata il 15 ottobre 1940, entr\u00f2 in servizio il 25 giugno 1941. Oper\u00f2 prevalentemente nelle acque norvegesi, ma partecip\u00f2 anche all\"'Operazione Cerberus\" nel Canale della Manica. Il 31 dicembre 1942 partecip\u00f2 alla Battaglia del mare di Barents, senza riportare danni; nel dicembre del 1943 fece invece parte della scorta della \"Scharnhorst\" durante la sua ultima missione. Ritornata in Germania nel gennaio 1945, oper\u00f2 brevemente nel Baltico, prima di venire radiata nell'aprile seguente. Catturata dai britannici, venne trasferita alla Marina degli Stati Uniti, ma a causa delle sue pessime condizioni venne autoaffondata al largo dello Jutland il 16 dicembre 1946.\nZ30.\nImpostata il 15 aprile 1940 e varata l'8 dicembre 1940, entr\u00f2 in servizio il 15 novembre 1941. Schierata in Norvegia, prese parte alla battaglia del Mare di Barents sul finire del 1942. Dal maggio del 1944 oper\u00f2 in missioni di pattuglia al largo dello Jutland, dove riport\u00f2 gravi danni nell'ottobre seguente per l'urto con una mina. Riparata nel porto di Oslo, venne posta in disarmo il 14 maggio 1945. Catturata dai norvegesi, venne trasferita alla Royal Navy, dove oper\u00f2 come nave-bersaglio; venne rottamata nel 1949.\nZ31.\nImpostata il 1\u00ba settembre 1940 e varata il 15 aprile 1941, entr\u00f2 in servizio l'11 aprile 1942. Prima unit\u00e0 della sottoclasse \"Zerst\u00f6rer 1936A (Mob)\", al momento della sua entrata in servizio non erano disponibili torri binate per i cannoni da 150\u00a0mm, quindi l'unit\u00e0 venne armata con una torre singola; la torre binata venne poi aggiunta nel 1943, unitamente ad un sistema sperimentale di rilevamento a raggi infrarossi. Partecip\u00f2 alla Battaglia del Mare di Barents il 31 dicembre 1942, senza riportare danni; partecip\u00f2 anche all\"'Operazione Sizilien\". Il 28 gennaio 1945, la \"Z31\" venne gravemente danneggiata in uno scontro con incrociatori britannici nelle acque norvegesi; rifugiatasi ad Horten, venne sottoposta ad estesi lavori di riparazione: in particolare, la torre binata da 150 mm (rimasta distrutta nel combattimento) venne sostituita con un unico pezzo da 105 mm e con ulteriori cannoncini antiaerei. Torn\u00f2 in servizio nel marzo del 1945, partecipando nel Baltico a numerose operazioni di bombardamento costiero insieme agli incrociatori \"Admiral Scheer\" e \"L\u00fctzow\". Sopravvissuta alla guerra, venne acquisita dalla marina francese e ribattezzata \"Marceau\"; venne radiata nel 1958.\nZ32.\nImpostata il 1\u00ba novembre 1940 e varata il 15 agosto 1941, entr\u00f2 in servizio il 15 settembre 1942. Venne inviata in Francia, trascorrendo la sua carriera in operazioni di pattugliamento nella Manica e nel Golfo di Biscaglia. Il 30 gennaio 1944 speron\u00f2 accidentalmente il cacciatorpediniere \"Z37\", riportando solo lievi danni. Partecip\u00f2 ai tentativi della Kriegsmarine di ostacolare le operazioni dello sbarco in Normandia: il 9 giugno 1944, la \"Z32\" affront\u00f2 in combattimento i cacciatorpediniere canadesi HMCS \"Haida\" e HMCS \"Huron\" e il polacco \"Blyskawica\", finendo arenata presso \u00cele-de-Batz; la nave immobile venne poi distrutta da attacchi aerei.\nZ33.\nImpostata il 22 dicembre 1940 e varata il 15 settembre 1941, entr\u00f2 in servizio il 6 febbraio 1943. Oper\u00f2 in Norvegia prevalentemente come nave scorta, accompagnando sia la \"Tirpitz\" durante l\"'Operazione Sizilien\", sia la \"Scharnhorst\" nella sua ultima missione. Il 9 febbraio 1945 venne danneggiata durante la battaglia aerea di F\u00f8rdefjord; inviata a Narvik per le riparazioni, fece ritorno in Germania poco prima della capitolazione tedesca, e venne posta in disarmo. Acquisita dalla Marina sovietica nel novembre del 1945, venne ribattezzata \"Provorniy\" (\"\u041f\u0440\u043e\u0432\u043e\u0440\u043d\u044b\u0439\") ed inserita nella Flotta del Baltico; i danni riportati all'apparato motore costrinsero i sovietici a rimandare il cacciatorpediniere ai cantieri Neptun di Rostock per estesi lavori di riparazione. Rimase in servizio fino al 30 novembre 1954, quando venne trasformata prima in nave-scuola e poi in nave-caserma con il nome di \"PKZ-149\". Venne radiata il 27 ottobre 1960 e demolita poco dopo.\nZ34.\nImpostata il 14 gennaio 1941 e varata il 5 maggio 1942, entr\u00f2 in servizio il 5 giugno 1943. Inviata in Norvegia, scort\u00f2 la \"Scharhorst\" nella sua ultima missione, ma non prese parte ad altre missioni di particolare importanza. Nel gennaio del 1945 ricevette l'ordine di rientrare in Germania insieme alla gemella \"Z38\"; durante il viaggio, venne attaccata dagli incrociatori britannici HMS \"Mauritius\" e HMS \"Diadem\", incassando un colpo di grosso calibro ma riportando pochi danni. Venne impiegata nelle missioni di bombardamento costiero nel Baltico, e il 15 aprile 1945 venne danneggiata da motosiluranti sovietiche presso Danzica. Ormai in pessimo stato, venne acquisita dalla marina statunitense sul finire del 1945. Il 26 marzo 1946 venne intenzionalmente affondata al largo dello Jutland con a bordo un carico di munizioni contenenti gas tossici.\nZ37.\nImpostata nel 1940 e varata il 24 febbraio 1941, entr\u00f2 in servizio il 16 luglio 1942. Venne schierata in Francia, partecipando ad alcuni pattugliamenti nella Manica e nel Golfo di Biscaglia. Il 30 gennaio 1944 venne accidentalmente speronata dal cacciatorpediniere \"Z32\", riportando gravi danni: in particolare, l'esplosione delle testate di alcuni siluri distrusse entrambe le sale macchine. Trasferita a Bordeaux, non venne mai riparata a causa delle sue pessime condizioni. Radiata il 24 agosto 1944, i suoi cannoni vennero smontati ed impiegati come difese costiere. Lo scafo venne demolito dai francesi nel 1949.\nZ38.\nImpostata nel 1940 e varata il 5 agosto 1941, entr\u00f2 in servizio il 20 marzo 1943. Inviata in Norvegia, scort\u00f2 la \"Scharnhorst\" nella sua ultima uscita, ma non prese parte ad altre missioni di particolare importanza. Nel gennaio del 1945 ricevette l'ordine di rientrare in Germania insieme alla gemella \"Z34\"; durante il viaggio, venne attaccata dagli incrociatori britannici HMS \"Mauritius\" e HMS \"Diadem\", ma non riport\u00f2 danni. Partecip\u00f2 alle missioni di bombardamento costiero nel Baltico, venendo poi posta in disarmo il 10 maggio 1945. Acquisita dalla Royal Navy e ribattezzata HMS \"Nonsuch\", venne demolita tra il 1949 e il 1950.\nZ39.\nImpostata nel 1940 e varata il 5 agosto 1941, entr\u00f2 in servizio il 21 marzo 1943. Dopo alcune missioni di pattugliamento al largo dello Jutland, venne inviata nel Baltico all'inizio del 1944. Il 23 giugno 1944 venne danneggiata da aerei sovietici e dovette rientrare a Kiel per le riparazioni; mentre queste erano in corso, la nave venne nuovamente danneggiata in un bombardamento aereo. La nave torn\u00f2 in servizio il 16 febbraio 1945, ma non venne impiegata molto; venne posta in disarmo 10 maggio 1945. Catturata dai britannici, venne trasferita alla marina statunitense nel luglio del 1945 e ribattezzata \"DD 939\". Nel 1947 venne ceduta alla Francia ed usata per trarne pezzi di ricambio; lo scafo venne demolito nel febbraio 1964."}
{"id": "600276", "revid": "1272592", "url": "https://it.wikipedia.org/wiki?curid=600276", "title": "Guardia imperiale", "text": ""}
{"id": "600293", "revid": "436907", "url": "https://it.wikipedia.org/wiki?curid=600293", "title": "Life on the Murder Scene", "text": "Life on the Murder Scene \u00e8 un cofanetto discografico pubblicato dai My Chemical Romance il 21 marzo del 2006 contenente tre dischi: un CD e due DVD. Il CD contiene prevalentemente versioni dal vivo di canzoni gi\u00e0 pubblicate, mentre i due DVD sono una raccolta di video promozionali, live e apparizioni TV."}
{"id": "600304", "revid": "201394", "url": "https://it.wikipedia.org/wiki?curid=600304", "title": "Mucchio selvaggio (split tape)", "text": "Mucchio selvaggio \u00e8 una \"split tape\" divisa fra i gruppi Hardcore punk torinesi Negazione e Declino."}
{"id": "600305", "revid": "767487", "url": "https://it.wikipedia.org/wiki?curid=600305", "title": "Effetto Poynting-Robertson", "text": "Quando la radiazione investe un meteoroide, essa \u00e8 riemessa isotropicamente. Tuttavia dato che il\nmeteoroide si muove ad una velocit\u00e0 non nulla rispetto al Sole, per effetto Doppler la radiazione emessa in direzione del moto \u00e8 spostata verso il blu mentre quella emessa in direzione opposta al moto risulta spostata verso regioni dello spettro pi\u00f9 rosse. Come risultato, la forza comunicata alla particella dalla radiazione spostata verso il blu, che ha momento meccanico maggiore di quella arrossata, agisce in direzione opposta alla velocit\u00e0 del meteoroide, frenando la particella. \nQuesta forza \u00e8 chiamata effetto Poynting-Robertson.\nTale effetto \u00e8 molto piccolo, dell'ordine della cosiddetta \u201cpressione di radiazione\u201d e risulta\ntrascurabile il suo contributo al moto di particelle in brevi intervalli di tempo o al moto dei\nmeteoroidi che hanno massa considerevole, ma diventa molto rilevante su lunghi intervalli di tempo e per particelle di dimensioni dell'ordine dei micron. Agisce, infatti, sull'energia rotazionale, accorciando il semiasse maggiore dell'orbita e permettendo alle particelle di muoversi in regioni dove altri effetti dinamici, come le risonanze planetarie, possono avere effetto.\nMatematicamente la forza si esprime con la seguente formula:\nformula_1\ndove S \u00e8 il flusso del Sole alla distanza r, c \u00e8 la velocit\u00e0 della luce, formula_2 e formula_3 sono rispettivamente la velocit\u00e0 eliocentrica radiale e trasversale del meteoroide. Rispetto all'effetto Yarkovsky, la forza esercitata dall'effetto Poynting-Robertson \u00e8 formula_4 volte meno intensa, tuttavia la direzione casuale dell'effetto Yarkovsky attenua il suo ruolo rispetto alla forza pi\u00f9 piccola, ma unidimensionale, dell'effetto Poynting-Robertson.\nA seconda delle dimensioni e delle masse delle particelle che compongono la materia\ninterplanetaria i rapporti tra questi tipi di forze possono variare, contribuendo cos\u00ec alla distribuzione dei meteoroidi nel sistema solare.\nL'effetto Poynting-Robertson \u00e8 importante per particelle di dimensioni che vanno da circa un\nmicron fino a qualche centimetro, mentre per corpi di dimensioni da 0,1 a 100 metri \u00e8 invece\nl'effetto Yarkovsky a diventare predominante. \nL'azione di queste forze \u00e8 anche importante perch\u00e9 aiuta gli astronomi a descrivere l'evoluzione degli sciami meteorici in relazione alla vita dei loro corpi progenitori."}
{"id": "600308", "revid": "1543377", "url": "https://it.wikipedia.org/wiki?curid=600308", "title": "Produzione biologica di idrogeno", "text": "La produzione biologica di idrogeno \u00e8 principalmente fatta in bioreattori ed \u00e8 basata sulla produzione di idrogeno da parte di alcune alghe. Le alghe producono infatti idrogeno in alcune condizioni: negli ultimi anni novanta fu scoperto che privando le alghe di zolfo queste smettevano di produrre ossigeno, cio\u00e8 la normale fotosintesi, ed iniziavano a produrre idrogeno.\nCon il termine bioidrogeno si indica l'idrogeno molecolare prodotto per via biologica.\nIntroduzione.\nI processi biologici che portano alla produzione di idrogeno possono prevedere la gassificazione delle biomasse o l'utilizzo di processi metabolici di alcuni microrganismi (batteri, cianobatteri oltre a microalghe) in grado di produrre idrogeno usando come fonte di energia il calore ed un mezzo organico (batteri termofili), la luce ed un mezzo organico (batteri fotosintetici) o la luce e l'acqua (microalghe).\nProcessi di produzione di idrogeno che non prevedono l'utilizzo di organismi viventi possono essere l'elettrolisi (che \u00e8 attualmente il metodo di produzione di idrogeno pi\u00f9 utilizzato per avere idrogeno puro come descritto nella voce produzione di idrogeno), l'ossidazione di composti metallici reversibili, lo steam reforming (il metodo oggi pi\u00f9 adoperato anche se d\u00e0 un idrogeno meno puro) o la gassificazione del carbone (usata molto verso la met\u00e0 del secolo scorso).\nUno dei vantaggi della produzione biologica di idrogeno \u00e8 quello di utilizzare un processo esistente in natura per convertire una fonte energetica primaria nel vettore idrogeno abbassando il tasso inquinante degli scarti di questo processo. Ad esempio, le eventuali emissioni di anidride carbonica nei vari processi biologici che utilizzano per la produzione di idrogeno i mezzi organici non vanno ad un aumentare l'impatto dell'effetto serra, in quanto non provenienti da risorse fossili. Questo vantaggio, ovviamente, non varrebbe nel caso dello steam reforming che usa come fonte iniziale il carbone. Ad ogni modo, processi di elettrolisi che utilizzano l'energia solare (pannelli fotovoltaici), l'energia eolica o qualsiasi altra fonte rinnovabile per produrre energia elettrica sono ugualmente \"puliti\" e sostenibili da un punto di vista ambientale.\nProblemi nella realizzazione di bioreattori.\nAttualmente ci sono progetti in corso per risolvere questi problemi con l'uso della bioingegneria.\nEconomia.\nUna coltura di alghe della dimensione dello stato del Texas produrrebbe la quantit\u00e0 di idrogeno necessaria per soddisfare la richiesta di tutto il mondo. Ad esempio basterebbero 25.000\u00a0km\u00b2 per soppiantare l'uso di benzina negli Stati Uniti d'America.\nStoria.\nNel 1939 un ricercatore tedesco, Hans Gaffron, durante i suoi studi presso l'universit\u00e0 di Chicago, not\u00f2 che le alghe che stava osservando, la Chlamydomonas reinhardtii (un'alga verde), a volte passava dalla produzione di ossigeno a quella di idrogeno, Gaffron non riusc\u00ec per\u00f2 a scoprire la causa che provocava questo cambiamento, e per molti anni la causa rimase sconosciuta.\nAlla fine degli anni novanta il professor Anastasios Melis, all'epoca ricercatore presso l'Universit\u00e0 della California a Berkeley, scopr\u00ec che se la coltura di alghe veniva privata di zolfo questa cessava di produrre ossigeno (la normale fotosintesi), passando a produrre idrogeno. Scopr\u00ec che l'enzima responsabile di questa reazione \u00e8 l'idrogenasi, ma che l'idrogenasi perdeva la sua funzione in presenza di ossigeno. Melis scopr\u00ec che privando l'alga dello zolfo questa interrompeva il flusso interno di ossigeno, creando cos\u00ec un ambiente in cui l'idrogenasi poteva reagire, producendo idrogeno. Anche la Chlamydomonas moeweesi \u00e8 considerata dagli studiosi una buona candidata per la produzione di idrogeno."}
{"id": "600311", "revid": "4723730", "url": "https://it.wikipedia.org/wiki?curid=600311", "title": "Valle d'Aosta/Vall\u00e9e d'Aoste", "text": ""}
{"id": "600312", "revid": "131358", "url": "https://it.wikipedia.org/wiki?curid=600312", "title": "Ivangrad", "text": ""}
{"id": "600313", "revid": "287204", "url": "https://it.wikipedia.org/wiki?curid=600313", "title": "Tin whistle", "text": "Il tin whistle o pemperino o pennywhistle \u00e8 un flauto a fischietto, a sei fori, di origine inglese, largamente usato nella musica popolare delle isole Britanniche e dell'Irlanda, appartenente alla famiglia dei flauti dritti (la stessa del flauto dolce).\n\u00c8 anche lo strumento su cui si basa la musica tradizionale africana kwela. In Italia \u00e8 stato chiamato flagioletto.\nDescrizione.\nI suoi nomi (fischietto di latta o fischietto da un penny) derivano dal materiale originariamente usato per la sua fabbricazione (la latta: sono comunque abbastanza comuni anche esemplari fabbricati in altri materiali) e dalla collocazione popolare e ludica dello strumento. Inizialmente considerato un giocattolo per bambini veniva suonato dai ragazzi di strada i quali intrattenevano i passanti e ricevendo qualche spicciolo come ricompensa. Un'altra versione attribuirebbe il nome \"pennywhistle\" al costo dei primi strumenti commercializzati. \nVi sono testimonianze che attestano l'esistenza di antenati del moderno tin whistle nell'Inghilterra pre-romana. Il tin whistle accresce la propria diffusione nel Medioevo e diviene molto popolare nell'Inghilterra dei Tudor. L'origine del moderno tin whistle \u00e8 attribuita all'ingegnere inglese Robert Clarke (fondatore dell'omonima azienda) il quale, nel 1843 nel paese di Coney Weston nel Suffolk, costru\u00ec il primo pennywhistle usando soltanto latta battuta e saldata a mano e un piccolo pezzo di legno per realizzarne l'imboccatura. Ancora oggi il Clarke viene realizzato con gli stessi materiali e tecniche originari, conservandone la forma conica e il particolarissimo e caratteristico suono e carattere. Nel 1996 l'azienda ha posto in commercio lo \"sweetone\" un modello sempre conico, ma con imboccatura in ABS riuscendo quindi a coniugare la perfezionata qualit\u00e0 del suono con il carattere tipico determinato dalla forma del tubo. La locuzione \"irish tin whistle\" (o \"irish pennywhistle\") non denota una reale appartenenza esclusiva dello strumento all'Irlanda, ma \u00e8 solo indicativo della sua grande popolarit\u00e0 presso i musicisti irlandesi e, in senso lato, presso i musicisti di tutte le isole britanniche.\nI modelli artigianali o semiartigianali professionali, sono di solito costruiti in ottone o alluminio, materiali facilmente lavorabili, di facile reperibilit\u00e0 e particolarmente adatti a sviluppare un volume sufficiente considerata anche la sezione maggiorata dello strumento. In tempi recenti si stanno nuovamente affermando strumenti in legno e qualche sporadico esperimento che utilizza materiali compositi.\nGli esemplari pi\u00f9 comuni sono intonati in Re (avendo come nota pi\u00f9 grave il Re4) hanno corpo metallico cilindrico o leggermente conico: quando presente, nei modelli pi\u00f9 economici il fischietto di plastica \u00e8 incollato ad una delle estremit\u00e0, mentre quelli in latta presentano un inserto in legno che funge da imboccatura e sono quindi costruiti in un unico pezzo. L'estensione del tin whistle \u00e8 due ottave e, come molti strumenti usati nella musica popolare, \u00e8 uno strumento diatonico: il tin whistle in Re, ad esempio, pu\u00f2 produrre le scale di Re maggiore e Sol maggiore. Per questo, il tin whistle \u00e8 prodotto in una completa serie d'intonazioni: dopo lo strumento in Re, i pi\u00f9 comuni sono quelli intonati in Do, Sol e in Si bemolle, quest'ultimo ritenuto da molti musicisti il migliore per qualit\u00e0 ed equilibrio di suono. La diteggiatura \u00e8 quasi identica a quella del flauto irlandese e differisce lievemente da modello a modello a seconda del diametro del tubo e dei fori.\nI suonatori pi\u00f9 esperti si avvalgono di particolari tecniche (mutuate dalla cornamusa, dalle pastoral pipe e dalle uillean pipe) per arricchire l'esecuzione, come il vibrato o tremolo, cut, roll, crann, slide, tap.\nLe dimensioni ridotte, la facilit\u00e0 d'emissione (la seconda ottava si ottiene con la stessa diteggiatura della prima, ma soffiando pi\u00f9 forte nello strumento), la velocit\u00e0 di apprendimento, la semplice diteggiatura oltre al prezzo contenuto fanno del tin whistle lo strumento pi\u00f9 adottato tra i giovani che si avvicinano per la prima volta alla musica tradizionale, nonch\u00e9 un \"souvenir\" classico per i turisti di ritorno dalla Gran Bretagna o dall'Irlanda: il tin whistle \u00e8 oggi lo strumento celtico pi\u00f9 diffuso nel mondo e oggetto di collezione da parte degli appassionati.\nA torto considerato uno strumento minore, e spesso relegato nell'ambito delle compilazioni di musica \"da meditazione\" o new age, il tin whistle \u00e8 tuttavia utilizzato con grande virtuosismo da solisti e gruppi di musica tradizionale, in particolare Paddy Moloney, leader del gruppo irlandese The Chieftains, e la statunitense Joanie Madden, la quale lo port\u00f2 definitivamente all'attenzione del grande pubblico nel 1996 grazie al fortunato album \"Song of the Irish Whistle\". Altri grandi interpreti dello strumento sono gli inglesi Phil Hardy, Michael McGoldrick e Kevin Crawford, il nordirlandese Brian Finnegan, gli irlandesi Mary Bergin, Vinnie Kilduff e Cormac Breatnach e gli scozzesi Tony Hinnigan e Julie Fowlis. Oltre alla musica folk britannica e irlandese, anche la musica tradizionale Kwela prevede un ruolo predominante per il tin whistle. La maggior parte dei flautisti lo usa come secondo strumento. Oggi \u00e8 presente un'immensa variet\u00e0 di tin whistles costruiti da aziende e artigiani con vari materiali e diverse caratteristiche, e con prezzi che spaziano da pochi euro fino ad oltre 500. Vanno poi ricordate una notevole discografia e una sterminata mole di manuali e metodi di apprendimento.\nIl tin whistle, assieme al \"low whistle\", accordato un'ottava pi\u00f9 bassa, \u00e8 stato utilizzato da Howard Shore per la creazione della colonna sonora del \" Signore degli Anelli\" ed emerge particolarmente in alcuni brani come \"The Shire\". Questo strumento \u00e8 stato utilizzato anche dai Beatles nella canzone \"The Fool on the Hill\"."}
{"id": "600319", "revid": "633110", "url": "https://it.wikipedia.org/wiki?curid=600319", "title": "Zerst\u00f6rer 1936B", "text": "Zerst\u00f6rer 1936B (letteralmente \"Cacciatorpediniere 1936B\" in tedesco) era una classe di cacciatorpediniere della Kriegsmarine tedesca, entrata in servizio tra il 1943 e il 1944. \u00c8 anche nota come Classe 1936B o Type 1936B.\nIl progetto.\nUltima classe di cacciatorpediniere ad entrare in servizio nella Kriegsmarine, il progetto della Classe 1936B derivava in larga parte dalla precedente classe di cacciatorpediniere, la Zerst\u00f6rer 1936A. Le differenze principali riguardavano l'artiglieria: visto che le torrette binate con pezzi da 150 mm si erano dimostrate troppo instabili con il mare agitato, vennero sostituite con 5 pezzi da 150\u00a0mm in torrette singole capaci di ruotare di 360\u00b0; l'armamento antiaereo venne incrementato, portandolo a 2 complessi binati da 37\u00a0mm (aumentati a 5 nel 1944) e 16 (poi 9) mitragliere da 20\u00a0mm. A parte poche modifiche minori, per il resto le navi di questa classe mantenevano le stesse caratteristiche principali della Classe 1936A, nonch\u00e9 gli stessi problemi con l'apparato motore (seppur in maniera pi\u00f9 ridotta); poich\u00e9 vennero tutte impiegate nelle tranquille acque del Mar Baltico, non ci sono prove che fossero pi\u00f9 adatte dei loro predecessori alla navigazione in alto mare.\nTutte le navi di questa classe vennero realizzate nei cantieri Deschimag di Brema; per velocizzare la costruzione e per risparmiare materiale, vennero adottate alcune semplificazioni nella costruzione dello scafo, nonch\u00e9 alcune lievi modifiche all'apparato motore. Le torrette singole da 150\u00a0mm erano quelle gi\u00e0 ordinate per armare gli incrociatori da battaglia della \"Classe O\", progetto annullato allo scoppio della guerra. Vennero varate cinque unit\u00e0, anche se solo tre vennero completate ed entrarono in servizio.\nLe navi.\nLe navi di questa classe non avevano un nome proprio, ma solo una sigla identificativa (la Z sta per \"Zerst\u00f6rer\")\nZ35.\nImpostata il 6 giugno 1941 e varata il 2 ottobre 1942, entr\u00f2 poi in servizio il 22 settembre 1943. Venne inserita, insieme alle gemelle \"Z36\" e \"Z43\" nella Sesta Flottiglia cacciatorpediniere, operando nel Baltico come posamine. Il 12 dicembre 1944, mentre partecipava con il resto della flottiglia ad una missione di minamento al largo delle coste dell'Estonia, entr\u00f2 inavvertitamente nel campo minato da poco steso, affondando insieme alla gemella \"Z36\".\nZ36.\nImpostata il 15 settembre 1941 e varata il 15 maggio 1943, entr\u00f2 poi in servizio il 19 febbraio 1944. Venne inserita, insieme alle gemelle \"Z35\" e \"Z43\" nella Sesta Flottiglia cacciatorpediniere, operando nel Baltico come posamine. Il 12 dicembre 1944, mentre partecipava con il resto della flottiglia ad una missione di minamento al largo delle coste dell'Estonia, entr\u00f2 inavvertitamente nel campo minato da poco steso, affondando insieme alla gemella \"Z35\".\nZ43.\nImpostata il 1\u00ba maggio 1942 e varata il 22 settembre 1943, entr\u00f2 poi in servizio il 22 marzo 1944. Venne inserita, insieme alle gemelle \"Z35\" e \"Z36\" nella Sesta Flottiglia cacciatorpediniere, operando nel Baltico come posamine. Partecip\u00f2 con le due gemelle alla sfortunata missione di minamento del 12 dicembre 1944, ma sopravvisse. Dal febbraio 1945, la nave prese parte alle operazioni per portare verso ovest i profughi in fuga dall'avanzata delle truppe sovietiche in Prussia Orientale, fungendo da scorta per le navi da trasporto salpate o dirette al porto di Libau, nonch\u00e9 partecipando ad azioni di bombardamento costiero in appoggio alle truppe della Wehrmacht. Il 10 aprile, mentre partecipava ad un bombardamento insieme all'incrociatore \"Admiral Hipper\" presso Kolberg, sub\u00ec gravi danni per l'urto con una mina. Venne affondata dal proprio equipaggio il 3 maggio 1945 nel Mar Baltico. Il relitto venne recuperato nel 1953 e demolito.\nZ44.\nImpostata nel 1942, venne varata il 20 gennaio 1944. Il 29 luglio 1944, poco prima che venisse completata, venne gravemente danneggiata da un bombardamento aereo, fatto che ne rese impossibile l'entrata in servizio. Venne demolita tra il 1948 e il 1949.\nZ45.\nImpostata nel 1942, venne varata il 15 aprile 1944, ma non venne completata e non entr\u00f2 mai in servizio. Venne demolita nel 1946."}
{"id": "600320", "revid": "287204", "url": "https://it.wikipedia.org/wiki?curid=600320", "title": "Blue Oyster Cult", "text": ""}
{"id": "600322", "revid": "1680264", "url": "https://it.wikipedia.org/wiki?curid=600322", "title": "Contabilit\u00e0 creativa", "text": "Per contabilit\u00e0 creativa si intende ogni rilevazione contabile che non rispetta le regole che ispirano la contabilit\u00e0 aziendale, realizzando fraudolentemente bilanci non rispondenti al vero al fine di nascondere a terzi (azionisti, obbligazionisti, fisco, dipendenti) la reale consistenza economica e patrimoniale dell'impresa.\nQuesto avviene per esempio attraverso la creazione di utili non realizzati, la diminuzione fraudolenta dell'attivo, la registrazione di costi mai sostenuti, l'ammortamento di beni gi\u00e0 ammortizzati.\nCasi di contabilit\u00e0 creativa clamorosi si sono registrati con gli scandali Enron e Parmalat. La prima, azienda statunitense attiva nel commercio dell'energia, trasferiva i debiti ad altre aziende, cos\u00ec da non far risultare la propria reale posizione debitoria. Lo stesso ha fatto Parmalat, dove inoltre si inventavano falsi documenti bancari attestanti l'esistenza di disponibilit\u00e0 finanziarie in realt\u00e0 inesistenti.\nIl termine contabilit\u00e0 creativa viene usato anche con riferimento ai bilanci pubblici. Anche in questo caso lo scopo \u00e8 di fornire una rappresentazione non vera della situazione dei conti pubblici. A tal fine si possono compiere operazioni che riducano fittiziamente o temporaneamente il debito pubblico o la spesa statale o ancora che trasferiscano debiti e costi in imprese private, ma controllate dallo Stato. Lo scopo ultimo \u00e8 di migliorare lo stato dei conti pubblici per superare l'esame di organismi internazionali pubblici o privati e per aggirare i limiti all'espansione del deficit statale previsti dal trattato di Maastricht."}
{"id": "600331", "revid": "292162", "url": "https://it.wikipedia.org/wiki?curid=600331", "title": "Storia della Sicilia aragonese", "text": "La storia della Sicilia aragonese incominci\u00f2 formalmente il 26 settembre 1282, quando Carlo I d'Angi\u00f2, sconfitto dai siciliani e dall'esercito del re Pietro III d'Aragona nei Vespri siciliani, lasci\u00f2 l'isola per rifugiarsi a Napoli. Nel 1412 il regno pass\u00f2 ai Trast\u00e1mara d'Aragona. Si concluse (formalmente, allorch\u00e9 la Sicilia pass\u00f2 sotto la diretta dominazione spagnola) il 23 gennaio 1516, con la morte del re Ferdinando II di Aragona.\nStoria.\nIl governo dei sovrani della dinastia angioina.\nDal momento in cui Re Carlo aveva messo piede in Sicilia, una serie di rivolte avevano minato il potere angioino sull'isola. Il fiscalismo esoso della nuova dinastia, la mancanza di sensibilit\u00e0 verso i problemi del popolo e i soprusi operati dalla classe dirigente si erano presto inimicati l'intera popolazione. Inoltre i papi, Clemente IV e Martino IV, furono accondiscendenti nei confronti di Carlo d'Angi\u00f2 e ci\u00f2 non facilit\u00f2 la situazione.\nDall'altra parte del mar Mediterraneo, nel Regno di Aragona, la regina Costanza, figlia di Manfredi e unica discendente della dinastia sveva, premeva il marito Pietro III d'Aragona per ritornare in Sicilia, dove la popolazione manteneva ancora il ricordo dello splendore raggiunto con il nonno l'imperatore Federico II.\nLa rivolta dei \"Vespri\".\nLa scintilla dell'inizio delle rivolte dette \"Vespri siciliani\" sblocc\u00f2 la situazione. Il 31 marzo 1282 a Palermo incominci\u00f2 una vera e propria carneficina di francesi. In loro difesa arriv\u00f2 il Re Carlo dal continente. Ebbe cos\u00ec inizio l'assedio di Messina, che dur\u00f2 alcuni mesi senza nessun risultato.\nGiovanni da Procida, fido consigliere della famiglia Hohenstaufen anche in Aragona, fu uno dei protagonisti della rivolta e fu lui a favorire l'arrivo in Sicilia di Pietro III, a cui offr\u00ec la corona. Per questo sarebbe stato nominato \"Gran Cancelliere di Sicilia\". Quest'atto signific\u00f2 la trasformazione della semplice insurrezione in un vero conflitto politico fra Siciliani e Aragonesi da un lato e gli Angioini, il Papato, il Regno di Francia e le varie fazioni guelfe dall'altra.\nPietro d'Aragona.\nAppena scoppi\u00f2 la rivolta in Sicilia, la flotta aragonese, sbarcata il 30 agosto 1282 a Trapani, era gi\u00e0 a Palermo e con l'occupazione della citt\u00e0 da parte di Pietro III, Carlo d'Angi\u00f2 fu costretto a ritirarsi nel settembre 1282 a Napoli. Pietro III fu cos\u00ec libero di impadronirsi del trono e di ottenere il titolo di Re di Sicilia. Mantenne per\u00f2 divise le corone di Aragona e Sicilia. Impegnato nel 1284 nella crociata aragonese lasci\u00f2 l'isola. In sua assenza nomin\u00f2 un luogotenente per sostituirlo. Si avvicendarono cos\u00ec nella conduzione del regno Alfonso III d'Aragona e Giacomo II d'Aragona.\nLa situazione politica, a vent'anni di distanza dalla prima rivolta, non era ancora chiara. Carlo II d'Angi\u00f2 rivendicava ancora l'isola e gli Aragonesi, in difficolt\u00e0 in Spagna, cercarono con un accordo con gli Angioini una via d'uscita dal conflitto che si stava venendo a ricreare, abbandonando cos\u00ec i siciliani e le loro aspettative. In questo contesto il Parlamento siciliano, riunito al Castello Ursino di Catania, elesse come Re di Sicilia il fratello di Giacomo Federico III d'Aragona, molto sensibile alle istanze della Sicilia. \nIl piano di alleanze fu stravolto: da questo momento i siciliani continuarono la lotta sotto la reggenza di Federico, contro sia gli Angioini sia gli Aragonesi di Spagna del Re Giacomo.\nIl Parlamento siciliano.\nIl Parlamento siciliano in epoca aragonese, composto da feudatari, sindaci delle citt\u00e0, dai conti e dai baroni era presieduto e convocato dal re.\nLa funzione principale era la difesa dell'integrit\u00e0 della Sicilia, come valore massimo anche nei confronti dell'assolutismo del re e nell'interesse di tutti i siciliani. Il re, infatti, non poteva n\u00e9 stringere accordi di qualunque natura (politica, militare o economica) n\u00e9 dichiarare guerre senza aver prima consultato e ottenuto l'approvazione dell'organo parlamentare che, per costituzione, doveva essere convocato almeno una volta l'anno nel giorno di \u00abTutti i Santi\u00bb. Il Parlamento costituzionalmente aveva il compito di eleggere il re e di svolgere anche la funzione di organo garante del corretto svolgimento della giustizia ordinaria esercitata da giustizieri, giudici, notai e dagli altri ufficiali del regno.\nLa pace di Caltabellotta.\nNel 1302 si firm\u00f2 infine la pace di Caltabellotta, che divideva il regno di Sicilia in regno di Trinacria (solo l'isola), affidato a Federico e quello di Napoli (la parte della penisola), guidato da Carlo d'Angi\u00f2. Federico, affidata la corona al figlio Pietro, cerc\u00f2 di aggirare la pace e la guerra riprese nel 1313. Si riusc\u00ec a trovare un accordo finale solo alla morte di Pietro (1342), quando sal\u00ec al trono il figlio Ludovico sotto tutela di Giovanni d'Aragona. \nFu probabilmente grazie alla diplomazia di Giovanni che si raggiunse un primo accordo di pace con gli Angioini detto la \u00abPace di Catania\u00bb l'8 novembre 1347. \nMa la guerra fra Sicilia e regno di Napoli si sarebbe chiusa solo il 20 agosto 1372 dopo ben novanta anni, con il Trattato di Avignone firmato da Giovanna d'Angi\u00f2 e Federico IV d'Aragona, con l'assenso di Papa Gregorio XI.\nLa Sicilia come regno indipendente.\nDopo la Pace di Caltabellotta, la Sicilia conobbe un lungo periodo di relativa stabilit\u00e0 politica. Le lotte tra le due fazioni della nobilt\u00e0 siciliana, l'una detta \"dei Catalani\" - di cui facevano parte quelle famiglie di provenienza iberica giunte nell'isola ai tempi delle guerre contro gli Angioini, come gli Alagona, i De Luna, i Moncada, i Peralta, i Valguarnera - l'altra detta \"dei Latini\" - composta da quei baroni siciliani di antico lignaggio, presenti nell'isola gi\u00e0 prima dell'epoca aragonese, e legati ai dominatori angioini, come i Chiaramonte, i Lanza, i Palizzi, i Perollo, gli Uberti, e a pi\u00f9 riprese i Ventimiglia - si erano infatti attenuate.\nA Ludovico successe al trono Federico IV \"il semplice\". Federico lasci\u00f2 il regno alla figlia minorenne Maria, nata dal matrimonio con Costanza figlia del re Pietro IV d'Aragona, affiancata da quattro vicari: Artale Alagona, conte di Mistretta, Guglielmo Peralta, conte di Caltabellotta, Francesco Ventimiglia, conte di Geraci e Manfredi Chiaramonte, conte di Modica. Artale Alagona scelse per la giovane regina Maria la residenza del castello Ursino di Catania, progettando di darla in sposa a Gian Galeazzo Visconti, duca di Milano. Ma la fazione capeggiata dai Ventimiglia voleva che sposasse Martino figlio del duca di Montblanc presunto erede del trono aragonese.\nIl rapimento di Maria portato a termine da Guglielmo Raimondo Moncada, conte di Agosta fece fallire i progetti del Conte di Mistretta e permise il matrimonio della regina con Martino di Montblanc nel 1392. Con la morte di Maria avvenuta nel 1402, si estinse il ramo aragonese-siculo che fino ad allora aveva regnato in Sicilia. Re Martino I si spos\u00f2 con Bianca, erede del trono di Navarra, che scelse di stabilirsi a Catania assieme alla corte. Poi Martino I mor\u00ec a Cagliari nel 1409 all'et\u00e0 di 33 anni e a lui succedette il vecchio padre Martino \"il Vecchio\", re d'Aragona, che per\u00f2 morir\u00e0 l'anno successivo.\nL'annessione alla Corona d'Aragona.\nLa Sicilia divenne quindi un viceregno e perse l'indipendenza che aveva conquistato con la rivolta dei Vespri. Morto senza eredi il Re Martino nel 1410, le \"Cortes\" della Corona d'Aragona nel 1412 con il Compromesso di Caspe, decisero che sovrano della Corona d'Aragona e re di Sicilia sarebbe stato il principe castigliano Ferdinando di Trast\u00e1mara, detto \"el de Antequera\", figlio secondogenito del re Giovanni I di Castiglia e della sua prima moglie, Eleonora d'Aragona, figlia di re Pietro IV di Aragona e della sua terza moglie, Eleonora di Sicilia.\nI territori della Corona d'Aragona passarono dunque sotto il dominio del ramo collaterale dei Trast\u00e1mara, regnante in Castiglia, e subito dopo la sua incoronazione, il re Ferdinando I d'Aragona proclam\u00f2 l'unione perpetua della Sicilia alla Corona d'Aragona. Nel 1415, il figlio maggiore di Ferdinando, Alfonso, diventato Duca di Pe\u00f1afiel, venne nominato reggente. Questi, che succedette al padre l'anno successivo, il 25 maggio 1416 riun\u00ec nella sala dei Parlamenti di Castello Ursino tutti i baroni e i prelati dell'isola per il giuramento di fedelt\u00e0 al sovrano e fino al 30 agosto vi si svolsero gli ultimi atti della vita politica che videro Catania come citt\u00e0 capitale del regno. Lo stesso Re Alfonso permise la nascita a Catania dell'Universit\u00e0 pi\u00f9 antica della Sicilia o \"Siciliae Studium Generale\" (1434).\nNel 1442 Alfonso conquist\u00f2 il Regno di Napoli assumendo il titolo di \"Rex Utriusque Siciliae\" e unificando anche formalmente i due regni. Gli ultimi due re sono gli stessi del Regno d'Aragona: Giovanni II e Ferdinando II, che nel 1469 spos\u00f2 Isabella di Castiglia.\nNel 1492 il Re Ferdinando con l'emanazione del decreto dell'Alhambra espulse gli Ebrei da tutti i reami in suo possesso: la massima parte degli ebrei siciliani emigr\u00f2 nel Maghreb e nell'Impero Ottomano, altri andarono in Calabria, che gi\u00e0 aveva una comunit\u00e0 ebraica sin dal IV secolo. Ma successivamente verranno espulsi pure dal regno di Napoli dove il decreto sar\u00e0 valido a partire dal 1524.\nLa dinastia Trast\u00e1mara si estinse in linea maschile diretta con Ferdinando \"il Cattolico\", poich\u00e9 gli premor\u00ec l'unico figlio maschio avuto dalla prima consorte la Regina Isabella, il principe ereditario Giovanni, senza eredi. Alla morte di Isabella, nel 1504, gli succedette la figlia Giovanna, detta \"la Pazza\", che aveva sposato Filippo d'Asburgo, ma la reggenza rest\u00f2 al padre Ferdinando fino alla sua morte nel 1516.\nLe Corone d'Aragona e di Castiglia nel 1516 passarono dunque agli Asburgo, avendone assunto la reggenza il figlio Carlo, e ci\u00f2 rappresent\u00f2 l'inizio dell'era della Sicilia spagnola."}
{"id": "600333", "revid": "196390", "url": "https://it.wikipedia.org/wiki?curid=600333", "title": "Cavaliera militare", "text": ""}
{"id": "600335", "revid": "196390", "url": "https://it.wikipedia.org/wiki?curid=600335", "title": "Assonometria cavaliera militare", "text": ""}
{"id": "600336", "revid": "767487", "url": "https://it.wikipedia.org/wiki?curid=600336", "title": "Flavone", "text": "I flavoni sono una sottoclasse di composti chimici di origine naturale appartenenti alla classe dei flavonoidi. La struttura chimica \u00e8 basata su uno scheletro C15 di atomi di carbonio composto da due anelli aromatici ed uno eterociclico; un anello aromatico (anello A) risulta condensato con l'eterociclico (anello C) ed il terzo (anello aromatico B) collegato all'anello C in posizione 2.\nDei fenoli sono la classe pi\u00f9 numerosa, contando diverse centinaia solo come aglicone, tanto che spesso ci si riferisce ai flavoni con il termine flavonoidi comprendendo anche gli isoflavonoidi. Sono presenti perlopi\u00f9 nella forma glicosidica.\nDistribuzione.\nHanno distribuzione molto ampia in tutto il mondo vegetale ad eccezione di alghe e licheni; non se ne trovano neanche in batteri; occasionalmente nei funghi. Molto comuni generalmente in famiglie erbacee come \"Lamiaceae\", \"Apiaceae\" e \"Asteraceae\".\nL'apigenina (\"Apium graveolens\", \"Petroselinum crispum\") e la luteolina (\"Equisetum arvense\") sono particolarmente comuni nelle foglie, ma si trovano anche in radici, corteccia e fiori.\nSintesi chimica.\nIn laboratorio esistono molteplici metodi di sintesi per i flavoni:\nIl riarrangiamento di Wessely-Moser (1930) \u00e8 stato un importante strumento nella delucidazione dei flavonoidi. Esso coinvolge la conversione di 5,7,8-trimetossiflavone in 5,6,7-triidrossiflavone con idrolisi dei gruppi metossilici in gruppi fenolici. Recentemente \u00e8 stato riscoperto anche come metodo di sintesi:\nIl riarrangiamento avviene in differenti passaggi mostrati dagli step A, B, C.\nSottogruppi dei flavoni.\nOltre ai Flavoni stessi, in funzione delle modifiche strutturali della molecola si identificano i seguenti sottogruppi:\nI Flavoni si distinguono dagli Isoflavoni e dagli Neoflavoni per la differente struttura chimica."}
{"id": "600338", "revid": "77594", "url": "https://it.wikipedia.org/wiki?curid=600338", "title": "Palazzo del Monte di Piet\u00e0 Nuovo", "text": "Il palazzo del Monte di Piet\u00e0 Nuovo \u00e8 un edificio di origine medievale che si innalza tra piazza Duomo e via Monte di Piet\u00e0 a Padova. La costruzione ospit\u00f2 il Monte di Piet\u00e0 dal XVI secolo. Il loggiato trecentesco regge un ampliamento dovuto a Giovanni Maria Falconetto. Si differenzia per essere stata la seconda sede del Monte di Piet\u00e0, la prima fu il palazzo del Monte di Piet\u00e0 Vecchio sulla Stra' Maggiore ora via Dante. \nStoria.\nIl palazzo fu costruito tra il XIII ed il XIV secolo. Affacciato sul sagrato del duomo, secondo la storiografia tradizionale era di propriet\u00e0 del famoso usuraio Rinaldo Scrovegni. Agli inizi del Trecento sub\u00ec un incendio e cadde abbandonato. Con in governo dei Principi da Carrara la costruzione entr\u00f2 nel circuito della Reggia Carrarese. A quest'epoca viene fatto risalire l'elegantissimo loggiato \"fondaco\" in marmo bianco che alcuni hanno attribuito a fra' Giovanni degli Eremitiani. Con la guerra di Padova (1404-1405), vi fu la sottomissione dei Carraresi da parte dei veneziani e, con l'annessione della citt\u00e0 nella Serenissima Repubblica, il palazzo divenne di propriet\u00e0 del governo veneziano.\nUn incendio danneggi\u00f2 buona parte della costruzione nella prima met\u00e0 del XVI secolo. Il doge Andrea Gritti, su richiesta del vescovo di Padova Pietro Barozzi, a vendere quanto ne rimaneva per 10.000 ducati al Monte di Piet\u00e0, l'istituzione finanziaria fondata dai francescani qualche decennio prima per combattere l'usura, attiva a Padova dal 1491. Il progetto di ristrutturazione della facciata fu affidato all'architetto veronese Falconetto, attivo a quel tempo a Padova, che ridisegn\u00f2 l'edificio sulla base del portico a sei archi e dei muri perimetrali scampati all'incendio. La sede del Monte di Piet\u00e0 fu inaugurata nel 1533, mentre nei due anni successivi furono portati a termine i lavori di rifinitura, tra i quali spiccano l'affresco eseguito da Domenico Campagnola che raffigura Bernardino da Feltre, il frate che fond\u00f2 il Monte dei Pegni a Padova, e la \"Piet\u00e0\" eseguita in stucco da Silvio Cosini sulla facciata.\nNel 1607 ebbero inizio i lavori di ampliamento e di restauro, impegnati sulla parte verso l'attuale via Monte di Piet\u00e0. Tra le decorazioni di prestigio eseguite per questo ampliamento, figurano gli affreschi eseguiti da Battista Bissoni e Gaspare Giona, nonch\u00e9 la statua realizzata da Giovan Battista Albanese, tutte opere raffiguranti il beato Bernardino. Il cantiere fu chiuso nel 1619, quando il Monte di Piet\u00e0 acquist\u00f2 l'area della piazza situata di fronte al palazzo. Nel 1822, l'immobile fu acquistato dalla Cassa di Risparmio di Padova e Rovigo, l'istituto bancario che sarebbe confluito nel 2007 nella Cassa di Risparmio del Veneto del gruppo Intesa Sanpaolo. Due nuove ali interne furono costruite con l'ampliamento che si concluse nel 1861 e che diede all'edificio le attuali proporzioni.\nOdierna destinazione d'uso.\nNel 1990 furono eseguiti importanti lavori di restauro del palazzo, che ne hanno rinforzato la struttura ed hanno messo in risalto gli aspetti originari della ricostruzione del Cinquecento e dell'ampliamento del Seicento. Con la riforma imposta dalla legge Amato-Carli, nel dicembre 1991 sono state separate le attivit\u00e0 propriamente bancarie degli istituti di credito italiani da quelle filantropiche, che sono state assegnate alle neonate fondazioni. Fu quindi istituita la Fondazione cassa di risparmio di Padova e Rovigo, alla quale \u00e8 rimasta la propriet\u00e0 del Palazzo del Monte di Piet\u00e0 anche dopo che la banca \u00e8 entrata a far parte del gruppo Intesa Sanpaolo nel 2007. L'immobile \u00e8 cos\u00ec diventato la sede centrale della fondazione, che al suo interno coordina le varie attivit\u00e0 di cui si occupa e organizza mostre artistiche di rilievo in sale appositamente allestite. In un'ala del palazzo, vi \u00e8 inoltre una filiale della Cassa di Risparmio del Veneto."}
{"id": "600340", "revid": "6923", "url": "https://it.wikipedia.org/wiki?curid=600340", "title": "Euronews", "text": "Euronews \u00e8 un canale televisivo d'informazione che copre gli avvenimenti del mondo da una prospettiva europea, trasmette in quasi tutta Europa e complessivamente in 155 paesi in tutto il mondo (disponibile in 344 milioni di case), via satellite, via cavo e grazie ad un network di 53 emittenti che irradiano il segnale in apposite finestre di 36 paesi.\nEuronews trasmette simultaneamente in tredici lingue: arabo, francese, greco, inglese, italiano, persiano, portoghese, russo, spagnolo, tedesco, turco e ungherese.\nAlla fine del 2021, la maggioranza (88%) era di propriet\u00e0 della societ\u00e0 di gestione degli investimenti portoghese Alpac Capital. Il padre dell'amministratore delegato di Alpac Capital (M\u00e1rio David), \u00e8 un collaboratore di lunga data, consulente e amico di Viktor Orb\u00e1n.\nStoria.\nLa grande copertura che la CNN diede alla prima guerra del golfo, pose in Europa il problema di creare un canale all-news in grado di offrire la sua prospettiva continentale. Cos\u00ec, alcuni mesi dopo, l'EBU present\u00f2 il progetto per un canale paneuropeo di informazione, che fu lanciato ufficialmente il 1\u00ba gennaio 1993.\nIl 4 giugno 2008 Euronews si \u00e8 rinnovata, adottando una grafica semplificata, la quale a sua volta ha subito un piccolo restyling a inizio 2011.\nIl canale, nel 2011, era visto da circa 3,1 milioni di telespettatori al giorno tramite satellite e via cavo, al quale si aggiungevano 2,7 milioni di telespettatori che guardavano il canale tramite alcune finestre nazionali (RSI LA2 nella Svizzera italiana e TV Koper Capodistria in Slovenia); nello stesso anno veniva annunciata l'apertura di 11 nuove redazioni in tutto il mondo.\nDal 15 ottobre 2015 \u00e8 di propriet\u00e0 del magnate egiziano Naguib Sawiris, il quale ha rilevato il 53% del capitale (la maggioranza del pacchetto) di EuronewsNBC al prezzo di 35 milioni di euro.\nIl 4 gennaio 2016, SOCEMIE ha fondato un canale gemello di Euronews chiamato Africanews con sede a Pointe-Noire, inizialmente, come sito internet disponibile in inglese e francese. Successivamente, il 20 aprile 2016 sono iniziate le regolari trasmissioni.\nAlle 22.00 del 17 maggio 2016, Euronews rinnova dopo 8 anni il logo e la grafica.\nIl 15 febbraio 2017 la NBC acquista per 25 milioni di euro il 25% della societ\u00e0.\nIl 28 maggio 2017 Euronews ha cessato le trasmissioni televisive in lingua ucraina, mentre il giorno dopo venne rimossa la versione ucraina del sito; ci\u00f2 \u00e8 avvenuto perch\u00e9 la rete non riceveva pi\u00f9 finanziamenti dal governo ucraino dal 2015, causa che ha portato a difficolt\u00e0 finanziarie tali da costringere alla chiusura del servizio. Di conseguenza si \u00e8 proceduto a 43 licenziamenti.\nEuronews \u00e8 stato bandito (smesso di essere trasmesso) in Bielorussia per decisione del suo governo dal 12 aprile 2021.\nContenuti.\nOgni 30 minuti va in onda un blocco che ha una sua precisa composizione: aprono le news, segue un breve break (pubblicit\u00e0 e/o promo), quindi business e markets, poi ancora un break (pubblicit\u00e0 e/o promo) con appresso le notizie dedicate allo sport, seguono poi varie rubriche dedicate all'attualit\u00e0 e alla societ\u00e0, segu\u00ecte dal programma \"No Comment\" e per finire il meteo (che si alterna tra \"Meteo Europe\", \"World\" e \"Airports\"). In caso di eventi live la programmazione viene leggermente modificata.\nIl canale \u00e8 quasi del tutto privo di giornalisti in video. Il programma \"No comment\", introdotto fin dalla nascita, presenta solamente le immagini originali degli eventi senza commento in voce.\nFino a met\u00e0 2016, al venerd\u00ec sera alla domenica, andava in onda \"Perspectives\", un programma dove si analizza una notizia attraverso le news di alcuni canali membri (es. Rai, RTP, France T\u00e9l\u00e9visions, TVE, SRG SSR).\nNel corso degli anni l'emittente ha sviluppato il suo dipartimento di produzione, dando vita a vari magazine tematici prodotti in proprio.\nDal 2018 Euronews si rinnova con l'arrivo di uno studio televisivo per trasmettere nuovi programmi in diretta con giornalisti in video. Nello stesso anno debuttano nuovi spazi informativi tra cui il notiziario mattutino Good Morning Europe, Euronews Ora (il classico TG di Euronews senza conduzione in video), Euronews Sera (telegiornale di 15 minuti condotto in video e in diretta) e Raw Politics.\nFonti.\nLe fonti principali dei filmati sono l'APTN (Associated Press Television News) e Reuters TV, le quali sono parte di agenzie associate all'Unione europea di radiodiffusione. Attinge, inoltre a informazioni rilasciate dall'agenzia francese France-Presse, dall'italiana ANSA, dalla portoghese LUSA, dalla tedesca DPA, dalla spagnola EFE e dalla russa TASS.\nProgrammi.\nI programmi di Euronews possono essere suddivisi nelle seguenti categorie:\nFinanziamenti e introiti.\nL'emittente ha anche stipulato un contratto con la Commissione europea che gli garantisce un assegno annuo di 5 milioni di euro per trasmettere i suoi programmi in alcuni paesi del terzo mondo e in paesi che potrebbero divenire nuovi membri dell'Unione europea.\nNel 2011 \u00e8 emerso che l'UE ha triplicato i contributi finanziari al canale, che attualmente ammontano a 15 milioni di euro. Tutto questo, spiega la commissione, a causa di una scarsit\u00e0 di informazione presente nelle altre reti. Questo fatto \u00e8 stato commentato dall'europarlamentare euroscettico Paul Nuttal come \"propaganda UE\" e \"oltraggioso\". Dal canto suo, sul sito web di Euronews nella pagina dei servizi UE e nella sezione \"regole di produzione\", oltre all'imparzialit\u00e0, alla diversit\u00e0 e al rispetto dei telespettatori, si afferma che i giornalisti di Euronews si impegnano a \u201crifiutare ogni pressione e ad accettare delle direttive redazionali solo dai responsabili della redazione\u201d (in base alla Dichiarazione dei doveri e diritti dei giornalisti del 1971).\nIl canale raccoglie circa il 60% del budget (pari a 60 milioni di euro) dalla pubblicit\u00e0 e da fonti commerciali.\nRiconoscimenti.\nNel giugno 2013 \"Euronews\" ha ricevuto alla Maison de l'Europe di Parigi il Premio dell'iniziativa europea, patrocinato dal Parlamento europeo.\nOrganizzazione.\nEuronews fu creata nel 1992 a Lione come iniziativa dell'Unione europea di radiodiffusione da un gruppo di 11 emittenti pubbliche europee:\nNel 1997, l'emittente britannica ITN ha comprato il 49% della societ\u00e0 operativa SECEMIE per 5,1 milioni di \u00a3 da Alcatel-Alsthom, il rimanente 51% \u00e8 controllato dal consorzio SOCEMIE.\nPrima della nascita di Euronews SA, l'attuale societ\u00e0 di gestione, la licenza di trasmissione era detenuta dal consorzio SOCEMIE (Soci\u00e9t\u00e9 Editrice de la Cha\u00eene Europ\u00e9enne Multilingue d'Information EuroNews). SOCEMIE era controllata da 22 emittenti televisive pubbliche europee, alle fondatrici si aggiunsero:\nA novembre 2005, le emittenti tedesche ARD e ZDF stavano negoziando l'entrata in Euronews.Il 6 febbraio 2006, l'emittente pubblica ucraina NTU ha comprato l'1% di SOCEMIE, entrando cos\u00ec nel capitale come nuovo socio. A maggio 2008 \u00e8 uscita TVE, impegnata a ridurre il suo pesante indebitamento.\nIl 19 dicembre 2008 SECEMIE e SOCEMIE sono state fuse. Dalla fusione \u00e8 nato il nuovo soggetto giuridico Euronews SA.\nAd agosto 2009 \u00e8 entrata la tv turca TRT, che \u00e8 diventata il quarto azionista di riferimento dopo France T\u00e9l\u00e9visions, Rai e VGTRK.\nNel giugno 2013 la tv pubblica greca ERT \u00e8 stata chiusa, uscendo quindi da Euronews SA, per poi rientrarci alla sua riapertura nel 2015.\nCapitale e utili.\n\"I dati sono espressi in \u20ac (euro)\"\nEspansione linguistica.\nI programmi di Euronews sono disponibili a livello locale, tramite alcune televisioni pubbliche, anche in romeno, albanese, serbo e lituano.\nQuartier generale.\nDalla sua nascita fino al 2015, il quartier generale di Euronews ha avuto sede ad \u00c9cully, un comune della Metropoli di Lione.\nIl 12 novembre 2012 ne La Confluence, quartiere di Lione in fase di rinnovamento urbano che si trova nel cuore del capoluogo del Rodano-Alpi, \u00e8 stata posata la prima pietra della nuova sede dell'emittente che \u00e8 stata inaugurata il 15 ottobre 2015. L'edificio, molto moderno, \u00e8 stato progettato da Dominique Jakob e Brendan MacFarlane, ed \u00e8 di colore verde chiaro con due vuoti sferici sulla facciata. Di questo edificio, Euronews ne \u00e8 comproprietaria per il 35% insieme a \"Voies Navigables de France\" (Ente pubblico francese che gestisce i corsi d'acqua navigabili) che ne detiene il 40% e \"Caisse des D\u00e9p\u00f4ts\" (Banca di Sviluppo francese) che ne detiene il restante 25%. Il nuovo edificio si estende su una superficie di 10.000 m\u00b2 a fronte dei 4.500 m\u00b2 della vecchia sede a \u00c9cully.\nDopo l'acquisto da parte di Sawiris, Euronews si dota di un consiglio di sorveglianza che vigili sulla linea editoriale; primo presidente \u00e8 Paolo Garimberti, ex presidente Rai.\nFormato e diffusione.\nTra il 1996 e il 1997 le trasmissioni sono passate dall'analogico al digitale su Hotbird.\nDall'11 gennaio 2011 il canale trasmette nel formato , abbandonando cos\u00ec il formato . \u00c8 anche disponibile in alta definizione solo su tiv\u00f9sat e solo in inglese.\nL'audio \u00e8 ancora monofonico.\nEuronews Radio.\nEuronews Radio \u00e8 il servizio radiofonico di Euronews attivo tutta la giornata."}
{"id": "600349", "revid": "2519", "url": "https://it.wikipedia.org/wiki?curid=600349", "title": "Birkenes", "text": "Birkenes \u00e8 un comune norvegese della contea di Agder, nel sud del Paese. Il centro amministrativo \u00e8 Birkeland, dove vive la met\u00e0 della popolazione del comune. Tra gli altri villaggi del comune abbiamo \u00c5s, Engesland, Flakk, H\u00e5bbesland, Herefoss, Mollestad, Oggevatn, Rugsland, Senumstad, S\u00f8re Herefoss, Svaland, Tveide e V\u00e6ting.\nIl comune si estende su 674 chilometri quadrati.\nEtimologia.\nIl comune (ed originariamente la parrocchia) prende il nome dalla vecchia fattoria di Birkenes (\"Birkines\" in norreno), da quando fu costruita la prima chiesa a Birkenes. Il primo elemento \u00e8 \"birki\" che significa \"legno di betulla\" e l'ultimo elemento \u00e8 \"nes\" che significa \"promontorio\". Questa fattoria si trova nella parte sud di quello che oggi \u00e8 il villaggio di Mollestad.\nStemma.\nLo stemma \u00e8 di epoca moderna (1986). Mostra tre foglie di betulla in bianco o argento su sfondo verde. Infatti \"bj\u00f8rk\" significa \"betulla\" (poich\u00e9 \"bj\u00f8rk\" \u00e8 simile a \"birk-\" nel nome Birkenes). Il colore verde simboleggia l'importanza dell'agricoltura nel comune. Le tre foglie simboleggiano le tre aree principali del comune: Birkenes a sud, Herefoss a nord-est e Vegusdal a nord-ovest.\nGeografia.\nIl comune confina con i comuni di Kristiansand e Vennesla (nell'ex contea di Vest-Agder) e Iveland, Evje og Hornnes, Froland, Grimstad e Lillesand (nell'ex contea dell'Aust-Agder).\nBirkenes ha molti laghi, tra cui Herefossfjorden, Nyst\u00f8lfjorden, Ogge (con 365 isole e isolotti) e Uldals\u00e5na. Anche il fiume Tovdalselva attraversa il comune.\nStoria.\nLa storica parrocchia e distretto di Tveit dovette essere divisa in due \"formannskapsdistrikts\" il 1 \u00b0 gennaio 1838 perch\u00e9 la parte principale di Tveit apparteneva alla contea di Lister og Mandal e la parte di \"Birken\u00e6s\" apparteneva alla contea di \"Neden\u00e6s\" e la nuova legge diceva che un comune poteva esistere in una sola contea e non in due. Pertanto, la parrocchia fu divisa e il comune di Birken\u00e6s fu creato nella contea di \"Neden\u00e6s\".\nA partire dagli anni '60, la Norvegia ha attuato molte riforme municipali come fusioni e adeguamenti delle frontiere derivanti dal lavoro del Comitato Schei. Il 1\u00ba gennaio 1967, i comuni limitrofi di Herefoss (popolazione: 585) e Vegusdal (popolazione: 582) furono fusi nel comune di Birkenes, creando un comune molto pi\u00f9 grande con una popolazione di 3.050.\nEconomia.\nL'agricoltura e il disboscamento sono importanti fonti di occupazione, ma il comune ha anche una piccola zona industriale con circa 400 diversi siti lavorativi.\nInfrastrutture e trasporti.\nFino al 1989, la linea S\u00f8rlandet si fermava alla stazione Herefoss. Prima del 1953, anche la linea Lillesand-Flaksvand serviva Birkenes, ma fu chiusa e rimossa.\nLa strada nazionale norvegese 41 corre da nord a sud attraverso Birkenes ed \u00e8 una delle principali autostrade in questa zona della Norvegia. Ci sono anche molte altre strade nella contea importanti in Birkenes, come le strade di contea 404, 405 e 406.\nAmministrazione.\nIl sindaco \u00e8 Anders Christiansen (Partito Laburista)."}
{"id": "600356", "revid": "767487", "url": "https://it.wikipedia.org/wiki?curid=600356", "title": "Isoflavone", "text": "L'Isoflavone \u00e8 il capostipite di una serie di composti chimici naturali nota col nome di isoflavoni, una sottoclasse dei composti fenolici di origine vegetale appartenenti alla pi\u00f9 ampia classe dei flavonoidi. La struttura chimica \u00e8 basata su uno scheletro C15 di atomi di carbonio composto da due anelli aromatici ed uno eterociclico; un anello aromatico (anello A) risulta condensato con l'eterociclico (anello C) ed il terzo (anello aromatico B) collegato a questi. La differenza con la struttura dei flavoni risiede nel legame in posizione 3 anzich\u00e9 2 dell'anello B sull'anello C.\nIn contrasto con la maggior parte degli altri flavonoidi, gli isoflavoni sono tutti incolori e hanno una distribuzione tassonomica piuttosto limitata, sono presenti esclusivamente nelle \"Leguminosae\" e \"Iridaceae\", e in particolare sono concentrati quasi totalmente nelle \"Faboideae\" (una sottofamiglia delle \"Leguminosae\").\nEffetti farmacologici.\nGenisteina, Daidzeina e Cumestrolo (\"Trifolium pratense\") sono deboli agenti estrogenici. La Genisteina, il maggior isoflavone presente nella soia (\"Glycine max\" L.), ha dimostrato alcune interessanti propriet\u00e0 chemopreventive nei confronti del cancro con un meccanismo in parte dipendente dalla inibizione di alcune proteine tirosina chinasi coinvolte nella trasformazione tumorale, come la chinasi c-Src. La genisteina pu\u00f2 anche modulare la funzione dell'enzima nucleare topoisomerasi, che serve al compattamento della cromatina e che funziona male in molti tipi di tumore.\nGli isoflavoni del germe di soia sono inoltre efficaci contro alcuni disturbi tipici della menopausa, come le vampate di calore. Questo effetto dipende in parte dalla loro azione agonista sul recettore intracellulare degli estrogeni (ER-alfa). \nMolto recentemente \u00e8 stato possibile appurare con ricerche di laboratorio che la genisteina \u00e8 capace di modulare le concentrazioni intracellulari dell'adenosin-monofosfato ciclico o cAMP, un secondo messaggero che media innumerevoli azioni biochimiche anche a livello dei vasi sanguigni. \nIl bersaglio della genisteina in questo caso sarebbe l'enzima preposto alla degradazione di questo nucleotide, la AMP ciclico fosfodiesterasi.\nAltre propriet\u00e0.\nL'isoflavone Rotenone \u00e8 un insetticida naturale; i cumestani sono delle fitoalessine, in altre parole delle sostanze prodotte dalla pianta come risposta ad un attacco batterico o parassitario.\nClassificazione.\nA seconda delle ulteriori modificazioni della struttura chimica si identificano dieci sottgruppi principali di isoflavoni:\nElenco Isoflavoni.\nL'elenco riguarda solo l'aglicone"}
{"id": "600357", "revid": "1392130", "url": "https://it.wikipedia.org/wiki?curid=600357", "title": "Basilica santuario Madonna delle Lacrime", "text": "La basilica santuario Madonna delle Lacrime \u00e8 una basilica minore e santuario mariano eretto a ricordo della miracolosa lacrimazione di un'effigie in gesso raffigurante il Cuore Immacolato di Maria, posta al capezzale dei coniugi Iannuso presso la loro umile abitazione in via degli Orti a Siracusa, nel 1953.\nNel 2002 Giovanni Paolo II ha elevato il santuario alla dignit\u00e0 di basilica minore con il nome di \"basilica santuario Madonna delle Lacrime\". Nel 2019 la Conferenza Episcopale Siciliana lo ha eretto a santuario regionale.\nStoria.\nL'evento miracoloso si ripet\u00e9 dal 29 agosto al 1\u00ba settembre 1953 per almeno 58 volte nella generale commozione di un'immensa moltitudine di fedeli, in casa dei coniugi Iannuso. Le lacrime vennero raccolte e sottoposte ad un'analisi scientifica, risultando di analoga composizione del liquido lacrimale umano. La devozione che ne \u00e8 seguita \u00e8 stata di enormi proporzioni. La piccola effigie della Madonna delle Lacrime, prima provvisoriamente ricoverata nella vicina piazza Euripide dal 1953 al 1968, venne collocata all'interno del santuario nell'attuale cripta, dove rimase dal 1968 al 1994, per poi essere traslata all'interno del tempio superiore del Santuario in occasione della consacrazione.\nIl 9 maggio 1954 il cardinale Ernesto Ruffini, arcivescovo di Palermo, con un rito solenne e alla presenza delle pi\u00f9 alte autorit\u00e0 e di circa 40.000 persone, benedisse e pose la prima pietra del santuario nel terreno destinato alla sua costruzione.\nL'opera fu progettata nel 1957 dagli architetti francesi Michel Andrault e Pierre Parat a seguito di un bando di concorso internazionale, ma le opere strutturali sono dell'ingegnere Riccardo Morandi. La costruzione ebbe inizio nel 1966: a causa dell'estrema modernit\u00e0 del progetto vi furono fin dall'inizio molte polemiche da parte della cittadinanza che reputava e reputa l'opera un \"mostro di cemento armato\" che andava a gravare ulteriormente su di un'area urbana gi\u00e0 pesantemente compromessa; queste diatribe ne ritardarono molto la realizzazione che si concluse solo nel 1994. Durante gli scavi delle fondamenta venne ritrovata un'area abitativa del VI secolo a.C. e portato alla luce un pezzo di strada che in passato costituiva la via principale del quartiere Akradina. La costruzione fu completata dopo circa 28 anni ed il santuario venne consacrato, inaugurato e dedicato alla Madonna delle Lacrime il 6 novembre 1994 da papa Giovanni Paolo II.\nOtto anni dopo, nel 2002, lo stesso Giovanni Paolo II lo elev\u00f2 alla dignit\u00e0 di basilica minore.\nIl 14 dicembre 2014, ha ospitato una solenne celebrazione eucaristica, presieduta dal patriarca di Venezia, Francesco Moraglia, alla presenza del corpo di Santa Lucia, eccezionalmente in visita a Siracusa a 1710 anni dal martirio della santa patrona, avvenuto nel 304 durante la grande persecuzione voluta dall'imperatore Diocleziano.\nIl 7 dicembre 2016, ha ospitato l'ordinazione episcopale di Giovanni Accolla, arcivescovo metropolita di Messina-Lipari-Santa Lucia del Mela, essendo quest'ultimo originario di Siracusa.\nNel 2019 la Conferenza Episcopale Siciliana lo ha eretto a santuario regionale. Il presidente della Conferenza Episcopale Siciliana, Salvatore Gristina, arcivescovo di Catania, alla presenza dell\u2019arcivescovo di Siracusa, Salvatore Pappalardo, che ha sostenuto l\u2019iniziativa, ha firmato l\u2019atto formale a Siracusa lo scorso 29 agosto, in occasione del primo giorno del 66\u00ba anniversario della Lacrimazione della Madonna a Siracusa.\nIl 24 ottobre 2020, ha ospitato l'ordinazione episcopale di Francesco Lomanto, arcivescovo di Siracusa, data la capienza maggiore rispetto alla cattedrale, in modo tale da rispettare il distanziamento sociale e le altre norme per prevenire la diffusione del virus SARS-CoV-2.\nIl santuario.\nIl santuario \u00e8 costituito dalla basilica (o tempio superiore) e dalla cripta (o tempio inferiore), con un corpo conico formato da costoloni in cemento armato che raggiungono un'altezza complessiva di 103 m; 94,30 m a partire dal piano di calpestio e sormontato da un coronamento in acciaio che porta una statua della Madonna in bronzo dorato, opera di Francesco Caldarella, circondata da un'aureola ad elementi circolari e raggiera. Cappelle escluse, ha un diametro di 71,40 m. Ha una capienza di 11000 posti in piedi e 6000 a sedere.\nLa basilica o tempio superiore.\nIl tempio superiore del santuario \u00e8 stato consacrato da papa Giovanni Paolo II il 6 novembre 1994 durante la sua visita pastorale a Siracusa. L'altare maggiore, in marmo, custodisce il prodigioso quadretto, traslato nel tempio superiore il 5 novembre 1994, prima dell'arrivo del Papa in serata. Sopra l'altare \u00e8 posto un prezioso crocifisso ligneo del 1700. L\u2019altare, di forma quadrata, \u00e8 opera dello scultore Giancarlo Marchese. La base bronzea \u00e8 costituita da quattro pannelli che riproducono alcune scene del libro dell\u2019Apocalisse. La mensa \u00e8 in pietra di Modica: su di essa \u00e8 inciso un versetto in greco tratto dal quinto capitolo della lettera di San Paolo agli Efesini: \u00abCristo ha amato la Chiesa e ha dato se stesso per lei\u00bb.\nLungo la circonferenza della basilica vi sono le tre sacrestie (dietro l'altare maggiore) e 22 cappelle: a sinistra le cappelle della riproduzione della Sacra Sindone e del Santissimo Sacramento; a destra la cappella dell'Altare della Carit\u00e0 (in cui \u00e8 anche esposta la statua raffigurante santa Lucia), di san Giuseppe, di san Pio da Pietrelcina, la cui statua era precedentemente esposta nella rispettiva cappella nella cripta del santuario e di san Giovanni Paolo II.\nLa cripta o tempio inferiore.\nLa cripta del santuario \u00e8 stata consacrata e dedicata al Cuore Immacolato di Maria il 28 agosto 1968 da Giuseppe Bonfiglioli, arcivescovo di Siracusa. Il giorno seguente vi \u00e8 stato traslato il prodigioso quadretto che vers\u00f2 lacrime nel 1953. Infine \u00e8 stata inaugurata il 1\u00ba settembre successivo dal cardinale Francesco Carpino, arcivescovo di Palermo. Il 22 febbraio 1987 il quadretto miracoloso \u00e8 stato trasferito presso il salone pastorale del santuario ed ivi \u00e8 rimasto per sette anni durante i lavori di sopraelevazione della basilica. Il quadretto \u00e8 tornato poi ad essere custodito presso l'altare maggiore dalla cripta per un'ultima volta dal 1\u00ba maggio al 4 novembre 1994, in attesa della visita pastorale di papa Giovanni Paolo II nel novembre successivo per la consacrazione del santuario.\nSul piano della cripta, sono conservati dei resti di et\u00e0 romana e tardo-antica costituiti da un ipogeo pagano e da un annesso vasto ambiente con pareti originariamente decorate a mosaico. In cripta vi sono varie cappelle, tra cui quella di san Corrado Confalonieri, sant'Agata, santa Lucia, san Francesco d'Assisi, san Pio da Pietrelcina e dell'iconostasi, in cui vengono celebrate le sante messe in rito bizantino.\nNella cappella di santa Lucia vi \u00e8 la tomba dell'arcivescovo Calogero Lauricella, vescovo di Siracusa dal 1973 fino alla morte nel 1989.\nLe interpretazioni architettoniche.\nLa forma architettonica del santuario \u00e8 stata criticata da famosi liturgisti e urbanisti. La struttura \u00e8 stata soggetta a varie interpretazioni: gli architetti si proponevano di realizzare strutturalmente il concetto di elevazione dell'umanit\u00e0 verso Dio. Infatti, la pianta con la sua circolarit\u00e0 vuole rappresentare l'umanit\u00e0 che protende verso Dio. Altri significati attribuiti popolarmente sono quelli di: faro, identificabile con Maria che conduce verso il porto che \u00e8 Ges\u00f9; tenda, entro la quale la Madre accoglie i suoi figli per condurli al Padre; una lacrima che scende dall'alto vista nella dinamica dell'impatto a terra."}
{"id": "600358", "revid": "57342", "url": "https://it.wikipedia.org/wiki?curid=600358", "title": "Flavoni", "text": ""}
{"id": "600359", "revid": "1762", "url": "https://it.wikipedia.org/wiki?curid=600359", "title": "Eibl Eibesfeldt", "text": ""}
{"id": "600360", "revid": "110157", "url": "https://it.wikipedia.org/wiki?curid=600360", "title": "Bygland", "text": "Bygland \u00e8 un comune norvegese della contea di Agder, nel sud del Paese scandinavo. Si trova nel distretto tradizionale della valle Setesdal. Il centro amministrativo del comune \u00e8 il villaggio di Bygland. Tra gli altri villaggi nel comune abbiamo \u00c5raksb\u00f8, Austad, Byglandsfjord, Grendi, Langeid, Lauvdal, Litveit, Longerak, Moi, Ose, Sandnes, Sk\u00e5medal e Tveit (vedi Localit\u00e0 facenti parte del comune). La strada nazionale norvegese 9 attraversa il comune, seguendo il fiume Otra, dove vive la maggior parte della popolazione di Bygland.\nIl comune si estende su 1.312 chilometri quadrati.\nEtimologia.\nIl comune (ed originariamente la parrocchia) prende il nome dalla vecchia fattoria di Bygland (Byggland in norreno), poich\u00e9 l\u00ec fu costruita la prima chiesa di Bygland. Il primo elemento \u00e8 \"bygg\" che significa \"orzo\" e l'ultimo elemento \u00e8 \"land\" che significa \"terra\" o \"fattoria\".\nStemma.\nLo stemma \u00e8 di epoca moderna (1991). Mostra una lince europea gialla (\"lynx lynx\"), che simboleggia la natura selvaggia e ricca degli altopiani rurali del comune. Lo sfondo verde simboleggia l'agricoltura e le foreste nel comune.\nGeografia.\nBygland si trova nel mezzo della valle della Setesdal, che \u00e8 anche un distretto tradizionale nella contea di Agder. La valle comprende i comuni di Bykle, Valle, Bygland, Iveland e Evje og Hornnes. Il fiume Otra scorre dall'altopiano Hardangervidda a nord, attraverso la valle Setesdal (e attraverso Bygland), fino a sfociare nel mare vicino alla citt\u00e0 di Kristiansand. Il comune \u00e8 delimitato a nord da Valle, a est da Fyresdal (contea di Vestfold og Telemark) e \u00c5mli, a sud da Froland e Evje og Hornnes, e a ovest da \u00c5seral, Kvinesdal e Sirdal.\nLa maggior parte del comune si trova nelle montagne Setesdalsheiene, a un'altitudine di oltre 700 metri sul livello del mare. Il comune si estende dalla cittadina di Byglandsfjord a sud fino alle fattorie di Langeid a nord. Il lago Byglandsfjorden \u00e8 lungo 40 chilometri e si trova sul fiume Otra. Tra gli altri laghi vi sono \u00c5raksfjorden, Gyvatn, Hovatn, Kvifjorden, Longerakvatnet, Straumsfjorden e Tops\u00e6. I fiumi Otra e il fiordo Topdalsfjorden attraversano entrambi Bygland verso sud. La cascata di Rei\u00e5rsfossen \u00e8 una delle tante cascate del comune.\nStoria.\nLa ferrovia della Setesdal era una ferrovia a vapore a scartamento ridotto che collegava Vennesla e Byglandsfjord a Bygland. Fu costruita nel 1896 e chiusa nel 1962. La pista fu rimossa tra Byglandsfjord e Beih\u00f8len.\nAltri trasporti fino alla valle della Setesdal erano forniti dalle navi a vapore SS Bjoren e D\u00f8len. Messa in funzione per la prima volta nel 1866, la SS Bjoren \u00e8 ancora in funzione come attrazione turistica sul lago Byglandsfjorden durante le estati."}
{"id": "600361", "revid": "6923", "url": "https://it.wikipedia.org/wiki?curid=600361", "title": "Flavanone", "text": "I flavanoni sono un gruppo di composti chimici naturali fenolici appartenenti alla classe dei flavonoidi. Basati sulla struttura dello scheletro di atomi di carbonio del capostipite flavone, dal punto di vista strutturale viene a mancare rispetto a quest'ultimo il doppio legame tra il carbonio 2 ed il carbonio 3, ottenendo un composto in forma ridotta. \nDistribuzione.\nLa distribuzione nel mondo vegetale \u00e8 molto limitata. Sono isomeri dei calconi, ma a differenza di questi non si trovano molto spesso accompagnati dai propri isomeri. \nPropriet\u00e0.\nTipici esempi sono i composti amari e solubili presenti nell'epicarpo dei frutti del genere \"Citrus\" sotto forma di glicosidi.\nSono state riconosciute propriet\u00e0 antitumorali a molti flavanoni ma il loro utilizzo medico risulta limitato dalla costosa estrazione dai tessuti vegetali che li contengono. Per questo la possibilit\u00e0 dello sviluppo di farmaci a base di flavanoni, cos\u00ec come per molti altri composti naturali, \u00e8 affidata alla scoperta di sintesi di laboratorio alternative all'estrazione naturale. Riguardo ai flavanoni si citano sintesi interessanti che impiegano catalizzatori chirali in grado di riprodurre tramite sintesi asimmetrica la stessa conformazione del prodotto naturale."}
{"id": "600365", "revid": "57342", "url": "https://it.wikipedia.org/wiki?curid=600365", "title": "Isoflavoni", "text": ""}
{"id": "600366", "revid": "1762097", "url": "https://it.wikipedia.org/wiki?curid=600366", "title": "Calcone", "text": "Il calcone un composto carbonilico \u03b1-\u03b2 insaturo avente formula bruta C15H12O. \u00c8 formato da due anelli benzenici uniti ad una molecola di propene ed avente un doppio legame con l'ossigeno.\nIl calcone genera per reazione di sostituzione una famiglia di composti derivati, chiamati \"calconi\".\nI calconi sono pigmenti vegetali gialli, appartenenti alla classe dei flavonoidi, e dalla distribuzione limitata, presenti soprattutto nelle \"Asteraceae\". Spesso si trovano in natura insieme ai propri isomeri (flavanoni). Sono rari appunto per la loro tendenza all'isomerizzazione. Dal punto di vista biogenetico derivano da tre unit\u00e0 di acetato ed una di acido cinnamico.\nReagisce con perossido di idrogeno, in presenza di un catalizzatore dando Epossicalcone\nPropriet\u00e0 chimico-fisiche.\nA temperatura ambiente il calcone \u00e8 un solido cristallino di colore giallo.\nInoltre il calcone ha una forma di risonanza che crea siti elettrofili:\nCi\u00f2 significa che il calcone da reazioni di addizione in 1,2 (dando un composto non carbonilico) e 1,4 (mantenendo il legame carbonilico). Pu\u00f2 dare reazioni di addizioni di Michael.\nSintesi.\nIl calcone pu\u00f2 essere sintetizzato \"chimicamente\" mediante una condensazione aldolica tra acetofenone e benzaldeide.\nDal punto di vista biologico, il calcone viene prodotto dall'enzima \"calcone sintasi\" che agisce nelle piante, mentre il \"calcone isomerasi\" \u00e8 responsabile della sua conversione in flavonoidi e derivati."}
{"id": "600367", "revid": "110157", "url": "https://it.wikipedia.org/wiki?curid=600367", "title": "Lingue dyirbaliche", "text": "Le lingue dyirbaliche sono un gruppo linguistico che forma un ramo delle lingue pama-nyunga. Esse sono: "}
{"id": "600368", "revid": "74309145", "url": "https://it.wikipedia.org/wiki?curid=600368", "title": "Flavonoli", "text": "I flavonoli sono composti di origine vegetale appartenenti alla classe dei flavonoidi, aventi come base il 3-idrossiflavone. Sono distribuiti molto ampiamente nel regno vegetale, generalmente in angiosperme lignificate. \nTra i flavonoli pi\u00f9 diffusi vi sono la quercetina (aglicone del glicoside rutina) e il quercitolo che sono presenti in \"Ruta graveolens\", \"Fagopyrum esculentum\", \"Sambucus nigra\" e moltissime altre piante; il canferolo che si trova in \"Sambucus nigra\", \"Cassia senna\", \"Equisetum arvense\", \"Lamium album\", \"Polygonum bistorta\", ecc."}
{"id": "600369", "revid": "339392", "url": "https://it.wikipedia.org/wiki?curid=600369", "title": "Pandeism", "text": ""}
{"id": "600370", "revid": "57342", "url": "https://it.wikipedia.org/wiki?curid=600370", "title": "Flavanoni", "text": ""}
{"id": "600371", "revid": "339392", "url": "https://it.wikipedia.org/wiki?curid=600371", "title": "Pan-deism", "text": ""}
{"id": "600375", "revid": "57342", "url": "https://it.wikipedia.org/wiki?curid=600375", "title": "Calconi", "text": ""}
{"id": "600376", "revid": "392652", "url": "https://it.wikipedia.org/wiki?curid=600376", "title": "Flavan-3,4-dioli", "text": "I flavan-3,4-dioli, o leucoantocianidine, sono una classe di composti flavonoidici diolici dalla cui polimerizzazione si ottengono i cosiddetti \"tannini condensati\". Essi sono anche all'origine delle catechine e probabilmente si polimerizzano con esse per dare le proantocianidine."}
{"id": "600377", "revid": "580", "url": "https://it.wikipedia.org/wiki?curid=600377", "title": "Loggia del Consiglio (Padova)", "text": "La Loggia del Consiglio conosciuta anche come Loggia della Gran Guardia \u00e8 un edificio rinascimentale che si affaccia su Piazza dei Signori a Padova. Fu realizzata a partire dal 1496 come sede del \"Gran Consiglio\". Sorse su un progetto di Annibale Maggi e poi conclusa da Giovanni Maria Falconetto nel 1553, rimanendo per\u00f2 incompleta della copertura a calotta plumbea. La sala superiore fu affrescata nel 1667 da Pier Antonio Torri. Durante la dominazione austriaca divenne sede della \"Gran Guardia\", comando militare delle citt\u00e0."}
{"id": "600383", "revid": "339392", "url": "https://it.wikipedia.org/wiki?curid=600383", "title": "Pande\u00edsmo", "text": ""}
{"id": "600384", "revid": "4724222", "url": "https://it.wikipedia.org/wiki?curid=600384", "title": "Aquila delle Scimmie", "text": ""}
{"id": "600392", "revid": "2220366", "url": "https://it.wikipedia.org/wiki?curid=600392", "title": "Riserva naturale integrale Macalube di Aragona", "text": "La Riserva naturale integrale Macalube di Aragona \u00e8 un'area naturale protetta della Sicilia situata 4\u00a0km a SO di Aragona e 15\u00a0km a N di Agrigento, che comprende un vasto territorio argilloso caratterizzato dalla presenza di fenomeni eruttivi.\nIl nome \"Macalube\" (o, secondo alcune versioni, \"Maccalube\") deriva dall'arabo \"maql\u00f9b\" che significa letteralmente \"ribaltamento\". Dopo le morti nel 2014, il territorio di vulcani di fango \u00e8 chiusa al pubblico.\nStoria e leggenda.\nL\"'Occhiu di Macalubi\" (appellativo locale della zona) ha da sempre esercitato un grosso fascino sulla popolazione locale e sui viaggiatori stranieri.\nLe pi\u00f9 antiche descrizioni dell'area si debbono a , , Diodoro Siculo e Plinio il Vecchio. In epoca romana il fango sgorgante dal terreno veniva utilizzato per cure reumatiche e trattamenti di bellezza.\nNel corso dei secoli il luogo ha ispirato numerose leggende: secondo una di queste, i fenomeni eruttivi dell'area sarebbero iniziati nel 1087, a seguito di una sanguinosa battaglia tra Arabi e Normanni: il liquido grigiastro sospinto dall'attivit\u00e0 eruttiva fu cos\u00ec ribattezzato \"sangu di li Saracini\" (sangue dei Saraceni).\nUn'altra leggenda vuole che un tempo nell'area sorgesse una citt\u00e0, e che un giorno, a causa di un'offesa fatta alla divinit\u00e0 locale, la citt\u00e0 fosse stata sprofondata nelle viscere della terra.\nGuy de Maupassant, giunto nel sito nel 1885 durante una tappa di uno dei suoi viaggi, descrisse i vulcanelli di fango come \"pustole di una terribile malattia della natura\".\nTerritorio.\nL'area della riserva \u00e8 caratterizzata da terreni prevalentemente argillosi, solcati da corsi d'acqua effimeri, alimentati da precipitazioni stagionali. L'area di maggiore interesse \u00e8 la collina dei Vulcanelli, un'area brulla, di colore dal biancastro al grigio scuro, popolata da una serie di vulcanelli di fango, alti intorno al metro.\nFlora.\nLa vegetazione spontanea \u00e8 costituita da specie adattatesi a vivere in un habitat di prateria mediterranea caratterizzato da una elevata salinit\u00e0 e dalla scarsa piovosit\u00e0.\nLa riserva ospita un contingente di specie endemiche considerevole in relazione alla sua limitata estensione, fra cui: l\"Aster sorrentinii\", (specie tutelata dalle direttive comunitarie); l\"Allium agrigentinum\", la \"Salsola agrigentina\", il \"Lygeum spartum\" e la \"Malva agrigentina\".\nIn primavera si pu\u00f2 osservare la fioritura, accanto alle specie pi\u00f9 comuni, di numerose specie di orchidee (18 specie differenti tra cui \"Ophrys bertolonii\", \"Ophrys bombyliflora\", \"Ophrys lutea\", \"Ophrys tenthredinifera\").\nFauna.\nNella stagione delle piogge la formazione di piccoli stagni favorisce la riproduzione di anfibi (\"Discoglossus pictus\", \"Rana esculenta\") e la presenza di un'abbondante popolazione di rettili.\nLa Riserva \u00e8 inoltre territorio di caccia di alcune specie di rapaci (\"Circus aeruginosus\", \"Falco tinnunculus\") e zona di sosta per gli uccelli durante i periodi di migrazione.\nEventi di particolare intensit\u00e0.\nIl 27 settembre 2014 un vulcanello della riserva naturale ha eruttato, sollevando il fango fino a circa 20 m dal suolo e provocando il seppellimento sotto la melma di un adulto e due bambini e provocando la morte di questi ultimi. L'evento \u00e8 stato rilevato dalla vicina stazione sismica denominata FAVR, nel comune di Favara, appartenente alla Rete Sismica Nazionale dell'INGV.\nLa procura di Agrigento ha aperto una inchiesta ed ha fatto transennare l'area; il presidente della Regione Siciliana, Rosario Crocetta, ne ha ordinato la temporanea chiusura.\nSecondo Legambiente, responsabile della gestione del sito:\nInoltre, secondo il responsabile locale della stessa Legambiente, questi fenomeni sarebbero preceduti solitamente da un rigonfiamento del terreno, che non \u00e8 stato rilevato durante un controllo del sito effettuato venti minuti prima dell'eruzione.\nAltre aree.\nLe maccalube sono presenti anche nel territorio di Caltanissetta, in contrada Terrapelata; territorio che proprio da esse prende il nome (terra pelata o brulla). La zona interessata da questo fenomeno di vulcanismo di tipo sedimentario, si trova nelle immediate vicinanze della Riserva naturale orientata Monte Capodarso e Valle dell'Imera Meridionale proprio in mezzo alle famose miniere di zolfo di Caltanissetta.\nNel caso delle maccalube di Terrapelata prevale la componente gassosa con oltre il 95% di metano, venendo meno la presenza di acqua salmastra e fango, rintracciabili in quantit\u00e0 trascurabili.\nProgetto Life Natura.\nL'area protetta ricade nell'omonimo Sito di Importanza Comunitaria (Codice ITA040008) proprio in ragione della presenza di habitat prioritari, di specie vegetali di elevato interesse biogeografico e/o conservazionistico e di un numero significativo di emergenze faunistiche.\nSu tali presupposti nel settembre del 2004 la Commissione europea ha esitato positivamente il Progetto LIFE Natura \u201cConservazione degli habitat delle Macalube di Aragona\u201d, proposto dalla Provincia Regionale di Agrigento e che vede quali partner l'Ente Gestore della Riserva Legambiente ed il Comune di Aragona.\nObiettivo del progetto \u2013 che interessa una superficie di 93 ha ricadenti all'interno del SIC ed \u00e8 in sostanza coincidente con la zona A di tutela integrale della Riserva \u2013 \u00e8 la protezione e diffusione degli habitat di maggiore interesse conservazionistico presenti (prati salati mediterranei, percorsi substeppici di graminacee e piante annue, stagni temporanei mediterranei) e la rimozione di fattori di degrado conseguenti alle attivit\u00e0 agricole condotte nel passato.\nIl principale risultato atteso alla fine del progetto \u00e8 il miglioramento dello stato di conservazione e la diffusione delle specie e degli habitat prioritari presenti nel SIC, anche attraverso il coinvolgimento degli operatori agricoli e della comunit\u00e0 locale nelle attivit\u00e0 di gestione, al fine di aumentare il consenso verso le politiche di conservazione della natura."}
{"id": "600400", "revid": "76963", "url": "https://it.wikipedia.org/wiki?curid=600400", "title": "Tim Farriss", "text": "Biografia.\nPi\u00f9 grande di quattro figli, frequent\u00f2 la Forest High School di Sydney dove fece amicizia con Kirk Pengilly.\nI due formarono il complesso \"Guinness\", con Tim alla chitarra e Kirk alla chitarra/sassofono, assistiti uno dei due fratelli di Tim, Andrew.\nA causa di una crescita abnorme delle ossa delle sue gambe dovuta a una malattia ereditaria, Tim si dovette operare. Per supplire alla sua mancanza Andrew chiama Garry Gary Beers (basso) e Michael Hutchence. Poco dopo il secondo fratello di Tim, John, completer\u00e0 la band che cambier\u00e0 il nome in \"The Farriss Brothers\"."}
{"id": "600401", "revid": "201394", "url": "https://it.wikipedia.org/wiki?curid=600401", "title": "Tutti pazzi (album)", "text": "Tutti pazzi \u00e8 il primo EP del gruppo Hardcore punk torinese Negazione, autoprodotto e pubblicato nel 1985.\nPrecedentemente i Negazione erano presenti in una \"split-tape\" insieme ai Declino, \"Mucchio selvaggio\" del 1984."}
{"id": "600407", "revid": "1543377", "url": "https://it.wikipedia.org/wiki?curid=600407", "title": "Zincodietile", "text": "Lo zincodietile (o dietilzinco) (C2H5)2Zn \u00e8 un organometallo formato dallo zinco legato a due gruppi etilici CH3CH2-. \u00c8 un reagente importante in chimica organica ed \u00e8 disponibile commercialmente in soluzione di esano, eptano o toluene. \nIl composto fu sintetizzato da Edward Frankland nel 1864 a partire da zinco e dietilmercurio. Una sintesi di interesse attuale consiste nella reazione tra ioduro o bromuro di etile con una lega zinco/rame.\nReagisce violentemente con l'acqua e si incendia facilmente a contatto con l'aria: si usa perci\u00f2 maneggiarlo in atmosfera inerte. Lo zincodietile \u00e8 utilizzato in sintesi organica come nucleofilo in reazioni di addizione al gruppo -(C=O)- o al gruppo imminico R-N=CR2 dove introduce radicali etilici. Insieme col diiodometano costituisce un reagente della sintesi di Simmons-Smith.\nIn microelettronica \u00e8 usato come agente dopante."}
{"id": "600408", "revid": "76963", "url": "https://it.wikipedia.org/wiki?curid=600408", "title": "Condannati a morte nel vostro quieto vivere", "text": "Condannati a morte nel vostro quieto vivere \u00e8 il secondo EP del gruppo Hardcore punk torinese Negazione, autoprodotto e pubblicato nel 1985."}
{"id": "600415", "revid": "1305772", "url": "https://it.wikipedia.org/wiki?curid=600415", "title": "I0", "text": ""}
{"id": "600416", "revid": "831312", "url": "https://it.wikipedia.org/wiki?curid=600416", "title": "Associazione Nuotatori Brescia", "text": "L'Associazione Nuotatori Brescia \u00e8 un circolo italiano che si interessa di sport acquatici con sede a Brescia.\nStoria.\nNasce nel 1973 e nel 1995 assume la denominazione di Leonessa Nuoto Pallanuoto. Nel 2007 cambia ancora nome diventando Brixia Leonessa Nuoto. Infine nel 2011, in seguito a una crisi societaria, riassume il vecchio nome di Associazione Nuotatori Brescia.\nIn ambito natatorio la societ\u00e0 conobbe il massimo splendore a cavallo tra gli anni ottanta e gli anni novanta grazie alle straordinarie vittorie di Giorgio Lamberti che vinse titolo su titolo nei 100, 200 e 400m stile libero in ambito italiano ed europeo. Da ricordare il titolo mondiale di Perth e il record del mondo conquistato a Berlino nei 200 con il tempo di 1 min. 46 sec. e 69, rimasto imbattuto per dieci anni.\nIn ambito pallanuotistico i successi della societ\u00e0 hanno una storia recente, venuti in seguito all'ingresso del gruppo Systema come sponsor principale.\nNel 2001 arriva per la prima volta nella sua storia in finale di Coppa LEN, ma viene sconfitta dal Mladost.\nTrofeo che viene messo in bacheca in seguito, dato che in cinque anni, tra il 2002 e il 2006 la Systema Leonessa riesce a vincere tre Coppe LEN (battendo nelle finali la Pro Recco e Florentia in due derby tutti italiani ed i russi del Sintez Kazan).\nOttiene il suo primo titolo di Campione d'Italia nel 2003, battendo la Pro Recco.\nDal 2006 la squadra, accanto al solito Systema, ha un nuovo sponsor, quello di Pompea.\nDal 2008 la squadra prende il nome di Brixia Leonessa Brescia o Brixia Pompea Leonessa.\nNel 2008 raggiunge per la seconda volta la finale scudetto, ma la perde contro la Pro Recco.\nNel 2009 la squadra ritorna ad essere sponsorizzata dalla Systema.\nNel 2011 raggiunge per la prima volta la finale di Coppa Italia, ma la perde contro i detentori del titolo della Pro Recco; nel 2012 si prende la rivincita conquistando il trofeo.\nNello stesso anno ottiene la terza finale scudetto, sempre contro i liguri, ma viene sconfitta.\nSfida e risultato che si ripeteranno altre 5 volte, nelle finali degli anni successivi.\nNel 2014 ottiene il 5\u00ba posto in Champions League, risultato conseguito nuovamente anche nell'edizione 2017.\nNel 2015 si fondono con l'AN altre due squadre bresciane di pallanuoto: il Waterpolo Brescia (militante in Serie B maschile) e il Millennium Sport&amp;Fitness (di Serie B femminile).\nNel 2016 ottiene la quarta vittoria della Coppa LEN, battendo il Sintez Kazan, diventando cos\u00ec il club con il maggior numero di successi in tale manifestazione.\nNel 2021 ottiene il suo secondo scudetto, battendo in Gara 4 la Pro Recco con una serie di 3-1. Ottiene inoltre il 3\u00ba posto in Champions League, ad oggi il miglior piazzamento internazionale nella storia dell'AN, nella massima competizione a squadre per club."}
{"id": "600417", "revid": "88825320", "url": "https://it.wikipedia.org/wiki?curid=600417", "title": "I1", "text": ""}
{"id": "600418", "revid": "1305772", "url": "https://it.wikipedia.org/wiki?curid=600418", "title": "I2", "text": ""}
{"id": "600419", "revid": "3732", "url": "https://it.wikipedia.org/wiki?curid=600419", "title": "Campo (informatica)", "text": "In informatica, il campo \u00e8 la rappresentazione di un dato su un supporto elaborabile. Pi\u00f9 specificamente, \u00e8 un'area di un record che contiene un solo elemento o gruppo omogeneo di dati.\nNei supporti elaborativi il dato pu\u00f2 essere visto come una sequenza di caratteri alfanumerici, valori numerici o caratteri speciali espressi nella forma originale o codificata. \nGeneralmente ciascun campo di un record ha un nome: esempi di campo sono la data di pubblicazione di un libro oppure il cognome di uno studente."}
{"id": "600420", "revid": "1305772", "url": "https://it.wikipedia.org/wiki?curid=600420", "title": "I3", "text": ""}
{"id": "600422", "revid": "1305772", "url": "https://it.wikipedia.org/wiki?curid=600422", "title": "I4", "text": ""}
{"id": "600430", "revid": "404338", "url": "https://it.wikipedia.org/wiki?curid=600430", "title": "I6", "text": ""}
{"id": "600431", "revid": "1318658", "url": "https://it.wikipedia.org/wiki?curid=600431", "title": "Arrondissement di Saint-Pierre (Martinica)", "text": "L\"arrondissement\" di Saint-Pierre \u00e8 una suddivisione amministrativa francese, situata nel dipartimento d'oltremare francese della Martinica.\nComposizione.\nL\"arrondissement\" di Saint-Pierre raggruppa 8 comuni in 5 cantoni:"}
{"id": "600435", "revid": "6923", "url": "https://it.wikipedia.org/wiki?curid=600435", "title": "Nazionale di calcio del Sudan", "text": "La nazionale di calcio del Sudan \u00e8 la rappresentativa nazionale calcistica del Sudan ed \u00e8 posta sotto l'egida della Sudan Football Association, che, fondata nel 1936, \u00e8 affiliata alla FIFA dal 1948 e ha costituito la Conf\u00e9d\u00e9ration Africaine de Football (CAF) nel 1957, insieme ad Egitto, Etiopia e Sudafrica.\nNazionale del paese ospitante la , edizione inaugurale della competizione, la selezione sudanese si classific\u00f2 terza e ultima in quell'occasione, per poi vincere il trofeo nell'edizione del 1970, sempre giocata in casa, battendo in finale il per 1-0. Il Sudan non \u00e8 pi\u00f9 riuscito a replicare quella prestazione e dal 1976 non si \u00e8 pi\u00f9 neppure qualificato per la fase finale della Coppa d'Africa fino al 2008.\nNella Classifica mondiale della FIFA, in vigore da agosto 1993, il miglior posizionamento raggiunto dal Sudan \u00e8 il 74\u00ba posto del dicembre 1996, mentre il peggiore \u00e8 il 140\u00ba posto del settembre 2013. Al dicembre 2021 la squadra occupa il 125\u00ba posto della graduatoria.\nStoria.\nEsordi e primo quindicennio (1956-1970).\nLa federazione calcistica del Sudan fu costituita nel 1936 e si affili\u00f2 alla FIFA nel 1948. La nazionale sudanese esord\u00ec il 16 novembre 1956 battendo l' in Etiopia per 2-1. Nel 1957 la federcalcio sudanese fu tra le associazioni fondatrici della CAF. Dal 1930 al 1950 la nazionale sudanese non si iscrisse alle eliminatorie della Coppa del mondo, mentre si ritir\u00f2 dalle edizioni del 1958, 1962 e 1966.\nLa Coppa delle Nazioni Africane 1957, prima edizione della competizione, si tenne in Sudan. La nazionale di casa fu sconfitta per 2-1 dall' e termin\u00f2 il torneo al terzo ed ultimo posto. Nel 1959, dopo aver battuto per 1-0 l'Etiopia, raggiunse la finale, ma perse ancora contro l'Egitto per 2-1.\nNel 1963, dopo il forfeit del , pareggi\u00f2 per 2-2 contro gli egiziani e batt\u00e9 per 4-0 la , prima di perdere la finale contro il per 3-0. La squadra sudanese fu invece eliminata al primo turno di Coppa d'Africa nel 1962, nel 1965 e nel 1968.\nIl 2 settembre 1965 ottenne la pi\u00f9 larga vittoria della propria storia battendo per 15-0 l' al Cairo.\nLa Coppa d'Africa vinta nel 1970.\nNell'edizione del 1970 della Coppa d'Africa il Sudan si laure\u00f2 campione continentale davanti ai propri tifosi. Dopo aver sconfitto per 3-0 l' fu battuto per 1-0 dalla , ma sconfisse per 2-1 il e super\u00f2 il girone da secondo classificato. In semifinale regol\u00f2 per 2-1 la e in finale sconfisse il per 1-0, mettendo in bacheca il primo e sinora unico trofeo della propria storia.\nAnni 1970.\nEsord\u00ec nelle eliminatorie di Coppa del mondo nelle qualificazioni a . Battuto lo e superata l'Etiopia, usc\u00ec nel turno finale, sconfitto da e Nigeria.\nNel 1972 la compagine sudanese non riusc\u00ec a confermarsi campione d'Africa, ma fu anzi eliminata gi\u00e0 al primo turno dopo due pareggi contro Marocco (1-1) e (1-1) e una sconfitta contro la (2-4). Fu assente dalla , mentre usc\u00ec subito nelle eliminatorie del dopo due sconfitte (0-2 e 0-1) contro il Kenya.\nNella il Sudan fu eliminato ancora al primo turno con un bilancio di due pareggi ancora contro Marocco (2-2) e Zaire (1-1) e una sconfitta contro la Nigeria (1-0). Non partecip\u00f2 alle eliminatorie del e si ritir\u00f2 dalle qualificazioni alla .\nIl 10 settembre 1979, perdendo per 8-0 a Seul contro la , fece registrare la sconfitta pi\u00f9 larga della propria storia.\nPeriodo di magra (1970-2006).\nNella Coppa CECAFA, competizione contesa tra le nazionali dell'Africa centrale e quelle dell'Africa orientale, ottenne un successo nell'edizione del 1980 contro la , mentre nelle qualificazioni al cadde al secondo turno contro l'.\nDal 1980 al 2006 non riusc\u00ec a qualificarsi per la fase finale della Coppa d'Africa, nella cui fase conclusiva avrebbe fatto ritorno solo nell'edizione del 2008.\nNelle qualificazioni africane al mondiale di e in quelle per usc\u00ec al primo turno, sempre contro l'. Non prese parte, invece, alle eliminatorie di . Non partecipante all'edizione della , si ritir\u00f2 dalle eliminatorie della .\nSi ritir\u00f2 dalle eliminatorie della , mentre non si iscrisse alle qualificazioni alla . Nelle eliminatorie CAF per il mondiale di usc\u00ec contro lo Zambia al primo turno.\nNelle qualificazioni al la nazionale del Sudan fu eliminata nel turno finale, classificandosi terza nel proprio girone da sei squadre dietro a Nigeria e e davanti a Ghana e . Nelle eliminatorie della Coppa del mondo 2006 il Sudan si piazz\u00f2, invece, quinto nel proprio girone finale, dietro a , Camerun, ed Egitto e davanti al .\nRitorno sulla scena continentale (2007-oggi).\nNella Coppa CECAFA 2007 il Sudan si aggiudic\u00f2 il trofeo ottenendo due pareggi contro ed Etiopia e una vittoria ai quarti di finale contro la Tanzania, per poi battere il in semifinale e il in finale (4-2 ai tiri di rigore dopo il 2-2 dei tempi supplementari).\nIl buon momento della nazionale fu confermato dalla qualificazione alla , che vide il Sudan nella fase finale del torneo dopo ben 32 anni. La squadra usc\u00ec, tuttavia, al primo turno, dopo tre sconfitte contro Camerun (3-0), Zambia (3-0) ed Egitto (3-0).\nDopo la mancata qualificazione all'edizione del , il Sudan giunse sino ai quarti di finale della , eliminato dallo Zambia poi vincitore del trofeo. Seguirono quattro mancate qualificazioni alla fase finale (2013, 2015, 2017, 2019). Il ritorno nella massima competizione continentale avvenne nell'edizione , che vide la selezione sudanese uscire al primo turno dopo un pareggio e due sconfitte ottenute nel girone.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la doppia sfida di qualificazione alla contro e del 24 e 28 marzo 2021.\nPresenze e reti aggiornate al 28 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n \n! colspan=\"9\" align=\"left\" |"}
{"id": "600437", "revid": "599013", "url": "https://it.wikipedia.org/wiki?curid=600437", "title": "Ib", "text": ""}
{"id": "600438", "revid": "287204", "url": "https://it.wikipedia.org/wiki?curid=600438", "title": "Principio di legalit\u00e0 amministrativa", "text": "Il principio di legalit\u00e0 amministrativa, in diritto, stabilisce che la pubblica amministrazione trova nella legge i fini della propria azione e i poteri giuridici che pu\u00f2 esercitare e non pu\u00f2 esercitare alcun potere al di fuori di quelli che la legge le attribuisce.\n\u00c8 espressione del principio democratico e della supremazia della volont\u00e0 popolare.\nRiferimenti normativi.\nLa Costituzione italiana accoglie tale principio in vari punti:\nCaratteri.\nL'attivit\u00e0 amministrativa della pubblica amministrazione si deve conformare ai dettati della costituzione e, per espressa previsione delle norme costituzionali, della legge.\nLa pubblica amministrazione gode di una situazione di privilegio in quanto preposta al soddisfacimento dei bisogni pubblici che sono quelli e solo quelli stabiliti dal legislatore; quindi al di fuori dei casi previsti dalla legge, l'attivit\u00e0 della pubblica amministrazione non pu\u00f2 godere di posizioni di privilegio, di potere o di favore.\nConseguenze di questo principio sono:\nNonostante l'attivit\u00e0 dell'amministrazione sia soggetta alle previsioni di legge non si tratta comunque di un'attivit\u00e0 meramente esecutiva della legge; in effetti, nella generalit\u00e0 dei casi, si tratta di un'attivit\u00e0 discrezionale dai fini determinati dalle norme costituzionali e legislative."}
{"id": "600453", "revid": "1745361", "url": "https://it.wikipedia.org/wiki?curid=600453", "title": "Eragon (disambigua)", "text": ""}
{"id": "600454", "revid": "118646969", "url": "https://it.wikipedia.org/wiki?curid=600454", "title": "Saint-Pierre (Martinica)", "text": "Saint-Pierre \u00e8 un comune francese del dipartimento d'oltre mare francese della Martinica.\nStoria.\nLa citt\u00e0 di Saint-Pierre venne fondata nel 1635 dal filibustiere francese Pierre Belain d'Esnambuc.\nFu capitale della Martinica dal 1635 al 1902, quando fu distrutta dell'eruzione dell'8 maggio del 1902 del vicino Monte Pelee che fece quasi 30.000 vittime. Pare che solo quattro persone ne uscirono vive.\nDopo la capitale divenne Fort-de-France.\nPrima del disastro contava circa 25.000 abitanti e per l'eleganza delle sue strade e la sua prosperit\u00e0 era chiamata \u00abla Parigi delle Indie Occidentali\u00bb."}
{"id": "600463", "revid": "39692", "url": "https://it.wikipedia.org/wiki?curid=600463", "title": "Riserva naturale salse di Nirano", "text": ""}
{"id": "600466", "revid": "828170", "url": "https://it.wikipedia.org/wiki?curid=600466", "title": "Stefano Zuccherini", "text": "Biografia.\nCominci\u00f2 la sua carriera come sindacalista nella FIOM-CGIL dell'Umbria fino a diventare il segretario aggiunto dell'organizzazione.\nNel 1993 ader\u00ec al Partito della Rifondazione Comunista e divent\u00f2 segretario della Federazione di Perugia.\nNel 1995 divent\u00f2 Consigliere Regionale e Segretario Regionale dell'Umbria, sempre nel partito di Fausto Bertinotti.\nNel 1999 entr\u00f2 nella Segreteria Nazionale del PRC e divent\u00f2 responsabile delle politiche del lavoro. Successivamente divenne Presidente del Comitato Politico Nazionale e commissario del partito a Reggio Calabria.\nNel 2006 fu candidato ed eletto al Senato nella circoscrizione dell'Umbria; nella Legislatura fu membro della Giunta delle elezioni e delle immunit\u00e0 parlamentari, Vicepresidente della 11\u00aa Commissione permanente (Lavoro, previdenza sociale) e membro del Comitato parlamentare per i procedimenti di accusa. Dopo le elezioni politiche del 2008 non fu riconfermato in Parlamento.\nSuccessivamente continua a far parte del PRC, di cui \u00e8 membro del Comitato Politico Nazionale anche durante le segreterie di Paolo Ferrero e poi di Maurizio Acerbo, svolgendo per un periodo anche il ruolo di commissario regionale del partito nelle Marche.\nZuccherini \u00e8 morto il 31 marzo 2021 a Perugia a causa di un malore all'et\u00e0 di 67 anni."}
{"id": "600470", "revid": "81195", "url": "https://it.wikipedia.org/wiki?curid=600470", "title": "Dietilzinco", "text": ""}
{"id": "600477", "revid": "767487", "url": "https://it.wikipedia.org/wiki?curid=600477", "title": "Fantasma (film 1922)", "text": "Fantasma (\"Phantom\") \u00e8 un film muto del 1922 diretto da Friedrich Wilhelm Murnau. \"Fantasma\" \u00e8 considerato da critici e dagli esperti di cinema come un classico internazionale.\nTrama.\nLorenz Lubota guarda pensieroso fuori dalla finestra ripensando alla propria vita passata. Per alleviare le sue pene, Maria gli suggerisce di scrivere la storia della propria vita su un libro gi\u00e0 rilegato dal padre, con le pagine ancora in bianco. Lubota rivive cos\u00ec le proprie vicissitudini.\nFunzionario scrivano presso il municipio, topo di biblioteca ed aspirante poeta, un giorno sulla strada per il lavoro viene investito da una carrozza a cavallo. Lubota resta colpito dalla bellezza della conducente, Veronika, figlia del ricco commerciante in ferramenta Harlan, alla quale da quel momento comincia a dare la caccia come ad un fantasma. Lubota va alla deriva nel suo immaginario e surreale mondo dei sogni, non si presenta pi\u00f9 al lavoro, i suoi pensieri sono unicamente rivolti a Veronika, arrivando persino a presentarsi ai genitori di lei facendo un'offerta di matrimonio. Respinto ed umiliato, Lubota trascura sempre pi\u00f9 la sua vita e nel frattempo viene pure licenziato.\nCasualmente conosce Melitta, fisicamente identica a Veronika e con la quale, in sostanza, si consola. Ma Melitta vuole tenere tenore di vita molto alto e Lubota \u00e8 costretto a spendere per poterla tenere accanto. Lubota si affida al losco Wigottschinski che gli suggerisce di rivolgersi ancora una volta alla zia Schwabe, una prestatrice su pegno, facendole credere che a breve avrebbe ricevuto un contratto per le sue poesie ed offrendo le relative royalties in cambio di un nuovo prestito da 60.000 marchi. Mentre Lorenz cede una parte del prestito a Wigottschinski e sperpera il resto per lo shopping di Melitta, la Schwabe insospettiva rende visita alla sorella, ormai caduta nella disperazione per via del comportamento del figlio e della dubbia moralit\u00e0 dell'altra figlia Melanie. A casa Lubota per\u00f2 la Schwabe non trova Lorenz, ma solo la lettera con la quale il comune l'ha licenziato. Dopo alcune indagini e convocato Lorenz a casa sua, la zia rivela di aver scoperto l'inganno ed esige la restituzione del prestito entro tre giorni, pena una denuncia alla polizia. Preso alle strette e ormai rassegnato, Wigottschinski lo coinvolge in un furto notturno proprio a casa della Schwabe. Ma mentre sta armeggiando alla cassaforte, lei si sveglia e viene uccisa da Wigottschinski. Anche Lubota viene arrestato come complice.\nIl giorno del suo rilascio, all'uscita della prigione ad attendere Lubota c'\u00e8 Maria, la figlia del rilegatore, da sempre segretamente innamorata di lui, che lo porter\u00e0 nella nuova casa appositamente acquistata per la nuova coppia.\nProduzione.\nIl film fu prodotto dalla Uco-Film GmbH, girato dal maggio all'agosto 1922 negli studi Bioscop-Atelier di Neubabelsberg a Potsdam.\nDistribuzione.\nDistribuito dalla Decla-Bioscop AG, il film usc\u00ec in Germania il 13 novembre 1922. Per molti anni si \u00e8 creduto che il film fosse andato perso, ma \u00e8 stato fortuitamente ritrovato in Germania e dopo un restauro \u00e8 stato ripubblicato in DVD negli Stati Uniti d'America nel 2006. \nDate di uscita.\nIMDb e Silent Era DVD\nAlias\nCritica.\n(...) \"Phantom\" rappresenta un nodo problematico nel processo di sperimentazione linguistica e di definizione ideologica che caratterizza il cinema di Murnau. Vi confluiscono in una mediazione talvolta difficile, molteplici stimoli culturali e numerose suggestioni tematiche (l'estetismo decadente, l'alienazione letteraria, le contraddizioni economico-sociali, la reificazione metropolitana, l'erotismo), tutti riconducibili in definitiva alla dialettica del desiderio e del bisogno, della materialit\u00e0 e dell'inconscio."}
{"id": "600479", "revid": "729019", "url": "https://it.wikipedia.org/wiki?curid=600479", "title": "San Terenziano (Gualdo Cattaneo)", "text": "San Terenziano \u00e8 una frazione del comune di Gualdo Cattaneo (PG).\nIl paese si trova a 515 , a 16\u00a0km dal capoluogo, lungo la strada provinciale Gualdo Cattaneo-Todi. Il paese \u00e8 abitato da 1.002 residenti, secondo i dati Istat del censimento 2001.\nStoria.\nLe origini del borgo risalgono all'et\u00e0 romana (I secolo), quando veniva identificato con il termine di \"locus petrosus\" (\"luogo pietroso\") per via dell'abbondanza di cave di travertino e pietra calcarea.\nDurante l'Impero di Adriano vi furono traslate le spoglie di Terenziano, martire e primo vescovo di Todi, fatto uccidere insieme a Flacco per volere dell'imperatore: da quel momento, l'altopiano Petroso prese il nome di S. Terenziano.\nDurante il Medioevo, il borgo fortificato appartenne a Todi e ne segu\u00ec tutte le vicissitudini: \u00e8 ancora visibile lo stemma degli Atti, i signori locali.\nNel 1354 sub\u00ec l'attacco della \"Grande Compagnia\" di ventura del provenzale fra' Moriale d'Albarno, proveniente da Trevi e Montefalco e diretto alla volta di Todi.\nDurante il Rinascimento divenne anche residenza della famiglia Cesi di Acquasparta, che edificarono diversi palazzi signorili nei borghi della zona di Todi. Il centro storico conserva un bell'esempio in cui dimor\u00f2 il Duca Cesi.\nDopo il primo periodo di appartenenza all'influenza tuderte, a partire dal 1815 pass\u00f2 dapprima sotto la giurisdizione di Collazzone, e poi dal 1829 fu un comune a s\u00e9 stante; infine, dall'Unit\u00e0 d'Italia (1861) entr\u00f2 a far parte del Comune di Gualdo Cattaneo.\nEconomia e manifestazioni.\nL'economia \u00e8 basata in buona parte sull'agricoltura e fino al secondo dopoguerra sull'estrazione di travertino nella vicina cava; la produzione vitivinicola raggiunge punte d'eccellenza con i vitigni del montefalco rosso e del sagrantino."}
{"id": "600481", "revid": "31530", "url": "https://it.wikipedia.org/wiki?curid=600481", "title": "Pilota (aviazione)", "text": ""}
{"id": "600484", "revid": "54765", "url": "https://it.wikipedia.org/wiki?curid=600484", "title": "Ismet In\u00f6n\u00fc", "text": ""}
{"id": "600486", "revid": "287204", "url": "https://it.wikipedia.org/wiki?curid=600486", "title": "Ismet Inonu", "text": ""}
{"id": "600489", "revid": "534988", "url": "https://it.wikipedia.org/wiki?curid=600489", "title": "Eragon (film)", "text": "Eragon \u00e8 un film del 2006 diretto da Stefen Fangmeier. La pellicola \u00e8 tratta dal romanzo \"Eragon\" di Christopher Paolini, primo volume del \"Ciclo dell'Eredit\u00e0\", sebbene la trama non abbia quasi nulla a vedere con l'opera originale.\nIl film \u00e8 uscito nelle sale negli USA il 15 dicembre 2006, mentre in Italia \u00e8 uscito il 22 dicembre 2006.\nTrama.\nLa spaventosa e bellissima terra di Alaga\u00ebsia sta attraversando un periodo oscuro a causa della caduta dei Cavalieri dei Draghi, traditi da uno di loro, Galbatorix, divenuto sovrano incontrastato.\nUn giorno, l'elfa Arya, alleata dei Varden, una comunit\u00e0 di ribelli nemici del re, ruba una pietra magica e riesce ad impedire allo spettro-stregone Durza, un potente alleato di Galbatorix, di riprenderla. A trovarla \u00e8 Eragon, un ragazzo di 17 anni, che vive in una fattoria insieme allo zio Garrow e al cugino Roran.\nEragon scopre che la pietra \u00e8 in realt\u00e0 un uovo di drago e viene a sapere dell'esistenza dei Cavalieri ascoltando le storie di Brom, cantastorie del villaggio. Schiusosi l'uovo nasce Saphira, la dragonessa che si scopre essere legata ad Eragon, che cresce molto in fretta e fa compr\nDurza invia i Ra'zac, ultimi della specie, a uccidere Eragon che riesce a sfuggirgli, tuttavia suo zio Garrow rimane ucciso. Eragon viene portato via da Carvahall da Brom, che conosce il suo segreto e si prende l'impegno di addestrare e istruire Eragon e condurlo dai Varden, dove sar\u00e0 al sicuro.\nEragon e Brom arrivano a Daret, dove il ragazzo scopre di possedere poteri magici. Frattanto impara a cavalcare agilmente Saphira, grazie ad una sella.\n. Durante il viaggio Eragon scopre che Brom \u00e8 un Cavaliere dei Draghi, la cui cavalcatura era stata uccisa da Morzan, un cavaliedefinito re rinnegato al servizio di Galbatorix.\nDurza per catturare Eragon escogita un tranello: evocando Arya in un sogno induce Eragon ad andare a Gil'ead per salvarla. Cade quindi in un'imboscata e Brom rimane mortalmente ferito per salvarlo e, prima che lo spettro possa uccidere anche Eragon, interviene Murtagh che aiuta il Cavaliere a scappare dalla prigione. Per\u00f2 poco dopo Brom muore in groppa a Saphira, per la ferita troppo grave. Prima di morire Brom dona a Eragon la sua spada, Zar'roc, appartenuta a Morzan.\nEragon, Murtagh e Arya riescono a scappare. A guidare Eragon verso i Varden \u00e8 Arya, in uno stato di coma indottole dal veleno di Durza. I quattro raggiungono i Varden dove combattono la battaglia finale contro l'esercito di Durza: Eragon riesce a uccidere lo spettro con un colpo al cuore (l'unico modo per uccidere uno spettro) vendicando cos\u00ec la morte di Brom, ma perde l'equilibrio e cade dalla sella di Saphira.\nEragon si sveglia mentre Arya sta tornando a Ellesmera e si affretta per raggiungerla. Dopo essersi salutati, Arya prosegue il suo viaggio, mentre Eragon torna dai Varden per festeggiare il loro primo trionfo sul Re. Intanto Galbatorix venuto a conoscenza del fallimento di Durza, giura vendetta.\nProduzione.\nPer la parte di Eragon, ovvero il protagonista, inizialmente la produzione aveva pensato a Elijah Wood e Shia LaBeouf, mentre per la parte di Brom a Ian McKellen. Successivamente il ruolo di Eragon fu dato a Ed Speleers e quello di Brom a Jeremy Irons.\nLe riprese del film sono iniziate il 1\u00ba agosto 2005 e sono terminate nel settembre 2005; si sono svolte a Budapest in Ungheria e a Vancouver in Canada. Il primo trailer della pellicola fu presentato a settembre 2006. Il budget per la realizzazione del film \u00e8 stato di circa 100.000.000 $. Una parte della colonna sonora \u00e8 cantata da Avril Lavigne, con la canzone \"Keep Holding On\", scritta appositamente per il film.\nDistribuzione.\nEdizione home video.\nIl 28 marzo 2007 \u00e8 stato messo nel mercato italiano il film in DVD disponibile nelle edizione disco singolo e doppio e anche in alta definizione Blu-ray Disc.\nAccoglienza.\nIncassi.\nIl film \u00e8 riuscito ad avere un discreto incasso internazionale, circa 250.800.000 $, tra i pi\u00f9 alti del 2006. Negli USA il film ha incassato 75.030.163 $. In Italia il film \u00e8 riuscito ad essere il pi\u00f9 visto durante le festivit\u00e0 natalizie, incassando circa 9.950.356 \u20ac.\nCritica.\nIl film \u00e8 stato accolto in maniera principalmente negativa da parte della critica: sul sito Rotten Tomatoes detiene un indice di gradimento del 16% mentre su MyMovies ha ottenuto come voto 2,1/5.\nLa rivista britannica Empire ha collocato il film al 36\u00ba posto nella lista dei 50 film peggiori di sempre votati dai lettori, che lamentano soprattutto le innumerevoli incongruenze e differenze fra Eragon e la sua trasposizione cinematografica, con la trama e il destino dei personaggi notevolmente modificati.\nColonna sonora.\nLa colonna sonora del film \u00e8 stata composta da Patrick Doyle, che ha realizzato anche le musiche di \"Harry Potter e il calice di fuoco\". Anche Avril Lavigne ha registrato un brano per il film, intitolato \"Keep Holding On\", che \u00e8 presente nei titoli di coda e nella colonna sonora. Il brano \u00e8 stato pubblicato come singolo nel 2006 (e in seguito come traccia per il suo album del 2007 \"The Best Damn Thing\") e ha raggiunto la posizione 17 nella classifica dei singoli Billboard Hot 100 negli Stati Uniti."}
{"id": "600490", "revid": "1318658", "url": "https://it.wikipedia.org/wiki?curid=600490", "title": "Piero de' Medici", "text": "Esistono diversi signori di Firenze, della famiglia dei Medici, di nome Piero:"}
{"id": "600491", "revid": "37401", "url": "https://it.wikipedia.org/wiki?curid=600491", "title": "Billy Duffy", "text": "Biografia.\nCresciuto a Manchester, dove ha iniziato a suonare la chitarra a 14 anni, Duffy agli inizi della carriera si destreggi\u00f2 in diverse band punk rock sul finire degli anni '70, soprattutto per aver spronato all'attivit\u00e0 il chitarrista dei The Smiths, Johnny Marr, ed aver portato all'esordio il frontman, cantante ed autore, Morrissey, nella sua punk band, The Nosebleeds.\nQuando l'iniziale movimento punk rock (guidato dai Sex Pistols) si spense, Duffy migr\u00f2 verso il gruppo dei Theatre of Hate. Successivamente conobbe Ian Astbury, il frontman della band di positive punk chiamata Southern Death Cult, che fu impressionato dalle capacit\u00e0 di Duffy tanto da lasciare i Southern e fondare con il chitarrista di Manchester un nuovo gruppo chiamato Death Cult per sfruttare la positiva scia della precedente formazione. Dopo un paio di singoli ed un viaggio a New York, Duffy convinse Astbury ad accorciare il nome della band in un semplice The Cult.\nI Cult si ricordano soprattutto per il brano \"Rain\", nel quale la chitarra di Duffy svolgeva un ruolo determinante.\nNei periodi di silenzio della band, Duffy ha lavorato con artisti come Mike Peters dei The Alarm nel progetto chiamato \"Coloursound\". All'inizio del 2006 ha pubblicato l'album di debutto della sua nuova band, i Circus Diablo. Nel 2016 con i Cult ha pubblicato il disco \"Hidden City\", anticipato dai singoli \"Dark Energy\" e \"Deeply Ordered Chaos\", quest'ultimo ispirato dall'attacco terroristico alla sede parigina di \"Charlie Hebdo\".\nAccanito suonatore di chitarre Gretsch e Gibson si ricordano i modelli Gretsch White Falcon lanciata con i Cult durante le registrazioni di \"Love\" e le innumerevoli Les Paul Custom usate da Sonic Temple in poi.\nOggi Duffy predilige un mix fra Gretsch e Gibson. Come amplificatori fa un massiccio utilizzo del Roland Jazz Chorus 120 e del Vox AC30.\nNel 2015 la Gretsch ha messo in commercio una versione \"Billy Duffy Signature\" della White Falcon G7593."}
{"id": "600492", "revid": "287204", "url": "https://it.wikipedia.org/wiki?curid=600492", "title": "Haraldr Harfagri", "text": ""}
{"id": "600495", "revid": "183694", "url": "https://it.wikipedia.org/wiki?curid=600495", "title": ".bitnet", "text": ".bitnet \u00e8 uno pseudo dominio di primo livello generico, con scopi infrastrutturali.\n\u00c8 stato introdotto nel 1985 ed attualmente non esiste il registro.\nEra stato creato temporaneamente per la transizione dalla rete BITNET al sistema DNS.\nEra usato per comunicare con un computer non connesso ad Internet, ma raggiungibile attraverso la rete BITNET."}
{"id": "600498", "revid": "125448852", "url": "https://it.wikipedia.org/wiki?curid=600498", "title": "Google Video", "text": "Google Video era un servizio gratuito di Google che permetteva a chiunque di caricare filmati sui server web di Google e renderli disponibili a tutti. Dal 29 aprile 2011 Google Video non permette pi\u00f9 di caricare video.\nAnaloghi servizi concorrenti sono: iFilm, MetaCafe, Veoh, Outloud.tv, IFC Medialab, webmultimediale.it e FBC V-Files. Google Video \u00e8 stato chiuso dopo l'acquisizione di YouTube da parte di Google, il quale ha reso inutile il servizio inizialmente offerto da Google.\nContenuti video.\nGoogle Video mirava ad offrire un grande archivio per la ricerca gratuita dei video. Oltre ai filmati amatoriali, viral advertisement (pubblicit\u00e0), e trailer di film, il servizio puntava a distribuire filmati commerciali professionali come film o contenuti trasmessi in televisione.\nDiverse compagnie mediatiche offrivano prodotti su Google Video destinati all'acquisto, tra cui programmi CBS, NBA, video musicali e film indipendenti. Inizialmente un certo numero di emittenti (come ABC, NBC, CNN) misero a disposizione contenuti in streaming o con sottotitoli nascosti (close captioning).\nIn aggiunta l'archivio nazionale degli Stati Uniti (U.S. National Archive) usava Google Video per rendere documentari storici accessibili online.\nMetodi di distribuzione dei video.\nGoogle video offriva sia servizi gratuiti che video commerciali, questi ultimi erano controllati attraverso i DRM. Un player Adobe Flash permetteva di visualizzare i filmati nel formato Flash Video (.flv) all'interno del browser web.(Scaricabile dal sito di Google)\nGoogle Video Player.\nIl Google Video Player era un altro modo per vedere i video di Google. Esistevano versioni per sistemi Microsoft Windows o macOS. Questo programma riproduceva i file nel formato Google Video File (.gvi) e supportava playlist nel formato Google Video Pointer (.gvp). Quando gli utenti scaricavano sul proprio computer un filmato, il file risultante era un .gvp di piccola dimensione (dato che non contiene realmente il filmato ma solo un puntatore ad esso). Quando veniva avviato, il file .gvp scaricava il file .gvi (cio\u00e8 il video vero e proprio) e andava a riporlo nella cartella di destinazione predefinita.\nSelezionando, invece, \"Video iPod/Sony PSP\" al momento del download veniva scaricato un file in formato .mp4. I formati disponibili dall'interfaccia del sito web (Flash, GVI, AVI e MPEG-4) variavano a seconda del sistema operativo dell'utente.\nFormato GVI e conversione.\nI file .gvi erano di tipo Audio Video Interleave (.avi) con \"goog\" come sequenza FourCC immediatamente dopo l'header. Il video era codificato in DdivX4 mentre l'audio in mp3. I player DivX e diversi dispositivi portatili come per esempio l'Archos AV500 potevano riprodurre il formato Google Video File senza convertirlo a condizione di rinominare l'estensione del file da .gvi in .avi. Tra gli altri software VirtualDub pu\u00f2 leggere i file .gvi e permetteva di convertirli in molti altri formati.\nInserimento dei Google Video File su siti esterni.\nGoogle Video permetteva di inserire video su altri siti web e forniva il codice HTML necessario, in modo simile a YouTube. Ci\u00f2 permetteva ai siti web di ospitare filmati a volont\u00e0 senza saturare la banda o lo spazio disponibile (in quanto i video erano ospitati in remoto sull'hosting di Google Video).\nCaricamento dei video.\nGli utenti potevano scegliere di caricare i video o attraverso il sito di Google Video (limitatamente a 100MB) oppure tramite il Google Video Uploader, disponibile per Microsoft Windows, macOS e Linux. Coloro che erano intenzionati a pubblicare mille o pi\u00f9 ore di video potevano affidarsi al Premium Program di Google.\nL'applicazione era disponibile in tre diversi scaricamenti, ma la versione per Linux \u00e8 stata scritta in Java e quindi, data la portabilit\u00e0 di questo linguaggio di programmazione, poteva funzionare anche su altri sistemi operativi (incluso Microsoft Windows) senza richiedere modifiche a patto che vi fosse installato il Java Runtime Environment (JRE). \u00c8 da notare, inoltre, che il file java eseguibile (.jar) era un'applicazione indipendente che non richiedeva installazione. Di conseguenza poteva funzionare anche da dispositivi rimovibili come drive flash USB, CD-ROM o network storage. Questo permetteva all'utente di pubblicare video anche se il terminale che stava usando non gli consentiva di installare programmi come per esempio un computer di una biblioteca pubblica.\nRicerca video.\nNegli ultimi tempi la diffusione del video streaming ha fatto s\u00ec che nascessero vari siti che permettono la ricerca dei video nel web.\nGrazie a tali tecnologie \u00e8 possibile non solo trovare video di intrattenimento ma anche video didattici, politici, musicali eccetera.\nAttualmente il dominio sulla ricerca video \u00e8 conteso dai due colossi :, vicino a loro sono nati tanti siti che offrono tale servizio sfruttando in parte anche le loro tecnologie.\nAccesso al servizio.\nMentre inizialmente Google Video esisteva solo nella versione statunitense, in seguito era stato disponibile agli utenti di molte nazionalit\u00e0 tra cui Germania, Spagna, Italia, Paesi Bassi, Polonia.\nA discapito della disponibilit\u00e0 generale, esisteva la possibilit\u00e0 di limitare l'accesso ai file video solo agli utenti provenienti da certi stati. Esistevano, comunque, anche metodi per aggirare questa sorta di filtro geografico.\nCritiche.\nNei confronti di Google Video sono state mosse alcune critiche per la bassa qualit\u00e0 video, ma Google non \u00e8 l'unico bersaglio di questo tipo di critica. La qualit\u00e0 dei video pu\u00f2 dipendere da una variet\u00e0 di fattori, tra i quali la qualit\u00e0 originale del filmato, la conversione nel formato usato da Google Video e l'aggiustamento della risoluzione per adattarlo alla finestra del sito.\nUn'altra critica popolare \u00e8 che Google Video ha una scarsa organizzazione dei contenuti e uno schema dei prezzi per niente notevole.\nLa mancanza di un sistema fisso di tariffe pu\u00f2 creare confusione ad alcuni utenti, ma offre a chi fornisce contenuti una possibilit\u00e0 pi\u00f9 ampia in termini di politica dei prezzi individuale.\nCi sono state critiche anche riguardo ai metodi usati da Google nell'esaminare il contenuto di ogni video per verificarne l'idoneit\u00e0 alla pubblicazione. Per esempio Google pu\u00f2 accettare un video contenente una certa quantit\u00e0 di violenza e profanit\u00e0, ma rifiutarne uno pi\u00f9 leggero apparentemente senza traccia di un'analisi obiettiva. Varie lamentele sono state mosse anche contro lo strumento per il caricamento, dovute al messaggio di errore \"Uploading failed\" che sembra apparire casualmente e senza spiegare per quale motivo l'operazione non sia andata a buon fine. Google non ha ancora risolto questo problema.\nAltre critiche, sono state rivolte a Google Video per il fatto che gli utenti non hanno a disposizione strumenti per aggiungere indici o capitoli ai video per rendere pi\u00f9 facile la visione e la comprensione dei filmati pi\u00f9 lunghi.\nEsiste poi una folta schiera di utenti che non possono vedere il player in Flash o utenti Linux per PowerPC e macchine per cui Adobe non ha compilato il plugin e che ne criticano la scelta da parte di Google. C'\u00e8 da dire che la critica non \u00e8 rivolta unicamente a Google, ma a tutti i siti che si occupano di fornire streaming video: YouTube e, per citare esempi italiani, RossoAlice e lo stesso sito di RaiClick, che inoltre usa il formato proprietario mms per lo streaming."}
{"id": "600500", "revid": "6340", "url": "https://it.wikipedia.org/wiki?curid=600500", "title": "Google video", "text": ""}
{"id": "600501", "revid": "183694", "url": "https://it.wikipedia.org/wiki?curid=600501", "title": ".csnet", "text": ".csnet \u00e8 uno pseudo dominio di primo livello generico, con scopi infrastrutturali.\n\u00c8 stato introdotto nel 1985 ed attualmente non esiste il registro.\nEra stato creato temporaneamente per la transizione dalla rete CSNET al sistema DNS.\nEra usato per comunicare con un computer non connesso ad Internet, ma raggiungibile attraverso la rete CSNET."}
{"id": "600502", "revid": "1870933", "url": "https://it.wikipedia.org/wiki?curid=600502", "title": "Nazionale di calcio di Zanzibar", "text": "La nazionale di calcio di Zanzibar \u00e8 la rappresentativa calcistica dell'omonimo arcipelago della Tanzania ed \u00e8 posta sotto il controllo della \"Zanzibar Football Association\". Attualmente lo Zanzibar \u00e8 al 24\u00ba posto nella Classifica Mondiale della ConIFA a pari punti con la Cabilia.\nStatus.\nZanzibar \u00e8 stato membro associato della CAF dal 2004 fino al 2005, quando \u00e8 stato escluso. Non \u00e8 mai stato affiliato alla FIFA, quindi non ha mai preso parte alla Coppa del Mondo ed alla Coppa d'Africa.\n\u00c8 per\u00f2 membro della CECAFA e della ConIFA e partecipa alle loro competizioni.\nAttivit\u00e0.\nHa partecipato alla FIFI Wild Cup 2006 classificandosi al secondo posto.\nHa vinto nel 1995 la CECAFA Cup, torneo riservato alle nazioni del centro-est dell'Africa, battendo in finale la nazionale B dell'Uganda.\nNel 2014 ha rinunciato alla partecipazione alla Coppa del Mondo ConIFA.\nL'allenatore della selezione \u00e8, dal giugno 2008, l'ex nazionale senegalese Souleyman San\u00e9."}
{"id": "600504", "revid": "183694", "url": "https://it.wikipedia.org/wiki?curid=600504", "title": ".uucp", "text": ".uucp \u00e8 uno pseudo dominio di primo livello generico, con scopi infrastrutturali.\n\u00c8 stato introdotto nel 1985 ed attualmente non esiste il registro.\nEra stato creato temporaneamente per la transizione dalla rete UUCP al sistema DNS.\nEra usato per comunicare con un computer non connesso ad Internet, ma raggiungibile attraverso la rete UUCP."}
{"id": "600506", "revid": "486946", "url": "https://it.wikipedia.org/wiki?curid=600506", "title": "Controversia sulla lezione di Ratisbona di papa Benedetto XVI", "text": ""}
{"id": "600508", "revid": "2062062", "url": "https://it.wikipedia.org/wiki?curid=600508", "title": "Analisi delle opere di Pier Paolo Pasolini", "text": "Le opere di Pier Paolo Pasolini, autore delle pi\u00f9 svariate esperienze, dalla poesia alla narrativa, dalla critica al cinema e al teatro, sono state e sono oggetto di studio intenso nel panorama recente delle nostra letteratura.\nSi possono suddividere le opere di Pasolini in quattro periodi: il primo periodo, quello del mito contadino, va dalle \"Poesie a Casarsa\" del 1942 fino all'ultima parte dell\"'Usignolo della Chiesa Cattolica\"; il secondo periodo, del mito sottoproletario, comprende con fasi diverse, tutto il decennio degli anni cinquanta; il terzo periodo estende il mito precedente al cinema integrandolo con il mito del Terzo mondo e il quarto periodo, quello della crisi, dove non scrive pi\u00f9 versi ma accentua la produzione critica e teorica sulla lingua, la letteratura e il cinema.\nPasolini poeta.\nL'esperienza del dialetto e la produzione in friulano.\nL'esordio poetico di Pasolini \u00e8 nel dialetto di Casarsa luogo amato dei suoi soggiorni estivi dove egli scopre la vita e la natura. Il dialetto di questa zona occidentale del Friuli, sul lato destro del Tagliamento, \u00e8 un dialetto che il poeta usava nella vita quotidiana e senza alcuna tradizione letteraria, era la lingua materna incontaminata ed estranea alle forme moderne che veniva usata in quel piccolo idilliaco mondo. \nPasolini individua nel dialetto la lingua intatta dalle contaminazioni della letteratura e della vita borghese sulla quale pu\u00f2 agire con una spontanea sperimentazione che, a poco a poco, sar\u00e0 sostenuta da idonei strumenti filologici-linguistici.\nPoesie a Casarsa.\nLe \"Poesie a Casarsa\" vengono pubblicate a Bologna nel 1942 e riscritte nel friulano istituzionale per la pubblicazione del volume \"La meglio giovent\u00f9\" nel quale verranno raccolte con la traduzione dello stesso autore in italiano. La cultura letteraria dell'autore \u00e8 la poesia provenzale di Peire Vidal, l'Ungaretti dalla parola essenziale, il Leopardi dal ritmo dolente e gran parte della poesia francese, spagnola e catalana, da Verlaine a Mallarm\u00e9, da Jim\u00e9nez a Lorca e Machado\nConsapevole della consunzione della lingua italiana del Novecento, Pasolini adotta la poesia dialettale per recuperare il valore semantico e mitico della parola orale e non scritta rappresentativa di una comunit\u00e0 che nel dialetto riconosce se stessa.In questo rivendicare una poetica del friulano come antidialetto e quindi lingua, si avverte una inconscia ragione politica e cio\u00e8 il rifiuto al centralismo livellatore del regime fascista.Utilizzando il friulano, il codice linguistico diventa stilisticamente libero condizionando i contenuti.\nSemplici paesaggi friulani fanno da sfondo alle \"Poesie a Casarsa\" immersi in un'atmosfera struggente che rende fragile la serenit\u00e0 di questo mondo arcaico sul quale incombe un presagio di morte e corruzione.\nSi affiancano temi e simboli tipici della tradizione poetica decadente con la figura centrale di Narciso come simbolo sospeso tra la serenit\u00e0 dell'infanzia, l'adolescenza e la morte vista come l'unica possibilit\u00e0 per evitare la perdita nel mondo adulto dell'innocenza.\nLa meglio giovent\u00f9.\n \nLa \"meglio giovent\u00f9\", pubblicata a Firenze dalla casa editrice Sansoni nel 1954, raccoglie la maggior parte delle Poesie a Casarsa e tutte le altre poesie friulane di Pasolini coprendo un arco di tempo che va dal 1939 al 1940 fino al 1953. Non sono comprese in questo volume alcune poesie pubblicate sui volumetti dell'\"Academiuta di lenga furlana\" e altre poesie disperse che saranno raccolte in seguito dalla Societ\u00e0 filologica friulana a Udine nel 1965 con il titolo \"Poesie dimenticate\".\nNella valutazione delle poesie friulane dal 1942 in poi \u00e8 necessario ricordare alcuni avvenimenti che hanno segnato la poetica pasoliana in questo arco di tempo. Importante senza dubbio \u00e8 la forte spinta istituzionale che la poetica friulana in generale riceve dalla fondazione dell'Academiuta che rende chiari lo scopo e la ragione del suo utilizzo. Si aggiunge a questo l'esperienza della resistenza che porta a recuperare il tema storico e politico e soprattutto lo studio che Pasolini compie in quegli anni della poesia popolare e dialettale in Italia. Da questo attento studio derivano all'autore gli strumenti linguistici necessari che gli danno la possibilit\u00e0 di usare la lingua friulana sfruttando al massimo tutte le sue potenzialit\u00e0.\nLa poesia in lingua italiana.\nTra il 1943 e il 1949, contemporaneamente alla poesia in lingua friulana, Pasolini affronta la poesia in lingua italiana con una serie di scritti che verranno pubblicati solo nel 1958 in un volume dal titolo \"L'Usignolo della Chiesa Cattolica\".\nL'Usignolo della Chiesa Cattolica.\nAttraverso la raccolta \"L'Usignolo della Chiesa Cattolica\" \u00e8 possibile seguire il consolidarsi della struttura psichica e ideologica di Pasolini. La raccolta presenta, come dice il Ferroni, una grande variet\u00e0 di forme e di modi stilistici \"affermando un bisogno di offrire tutto se stesso a un contesto, a un mondo di valori collettivi\".\nLa religiosit\u00e0 particolare di Pasolini si manifesta nella raccolta attraverso un percorso ideologico che va dalle suggestioni di una religione tradizionale, con i suoi valori e i suoi riti condivisi, alla scoperta del marxismo che diventa esplicita nell'ultima poesia \"La scoperta di Marx\".\nNei versi della raccolta si sente ancora l'influenza dell'ermetismo anche se presto il poeta si muove in direzione di una poesia pi\u00f9 attenta alle forme della realt\u00e0. Una poesia che si allontana sempre di pi\u00f9 dalla lirica novecentesca e si riallaccia al realismo dell'Ottocento e guarda pi\u00f9 da vicino al ritmo narrativo del Pascoli dei \"Poemetti\" per giungere, solo pi\u00f9 tardi, a certe seduzioni di autori amati, come Saba, Bertolucci, Caproni, lontano in ogni caso dalla linea novecentesca.\nLe ceneri di Gramsci.\nCon Le ceneri di Gramsci, pubblicate nel 1957 da Garzanti, Pasolini presenta undici poemetti quasi tutti scritti in terzine e sul modello di quelli del Pascoli pur nella grande libert\u00e0 dei singoli versi.I poemetti che formano la raccolta sono stati scritti tutti tra il 1951 e il 1956, molti dei quali gi\u00e0 pubblicati sparsi precedentemente.Protagonista delle Ceneri \u00e8 la nuova realt\u00e0 storica del sottoproletariato romano che il poeta vuole rappresentare cos\u00ec come \u00e8, perch\u00e9 la salvezza \u00e8 quella di rimanere dentro a quell'inferno con la volont\u00e0 di capirlo. Pasolini sa che di quel popolo lo attrae non la sua millenaria lotta ma la sua allegria e riconosce in se stesso una contraddizione, quella di amare un mondo che odia.I poemetti del 1956 sono pi\u00f9 ricchi di problematica storica e il tema centrale \u00e8 l'alternarsi di speranza e disperazione che alla fine, nel \"Pianto della scavatrice\", diventa accettazione dolorosa delle ferite provocate dai cambiamenti.\nQuesta tematica produce continui mutamenti di tono che passano da momenti di conversazione dimessa a lunghi discorsi di forte eloquenza, descrizioni di una realt\u00e0 pi\u00f9 bassa che si alternano a squarci storici e mitici. La poetica delle Ceneri consiste nel proposito dichiarato dal poeta di riuscire a recuperare alla poesia i caratteri logici, storici e razionali utilizzando strumenti linguistici prenovecenteschi.\nLa poesia come diario intellettuale.\nNelle raccolte successive il poeta non analizza pi\u00f9 le sue interne contraddizioni ma si fa carico di motivi ideologici e polemici pi\u00f9 chiari. Il poeta mette in risalto il carattere negativo della storia con il degrado sempre pi\u00f9 evidente del mondo politico e intellettuale e di quello della stessa vita sociale italiana. La poesia diventa in questo caso una specie di diario che, in una forma non ancora piana, cerca di esprimere tutti i motivi che Pasolini sente nascere dentro di s\u00e9 ma che non riesce ancora a sviluppare in un'esposizione saggistica. In queste ultime raccolte l'impegno stilistico si allenta nella foga di dire tutte le proprie ragioni e sembra trascurare la forma della propria poesia il cui uso \u00e8, in questo caso, solo ideologico proprio nel momento in cui accusa, come dice il Berardinelli, \"un aggressivo e ricattatorio ideologismo poco attento al linguaggio\"\nLa religione del mio tempo.\nSi pu\u00f2 collocare La religione del mio tempo al confine tra il secondo e il terzo periodo, tra quello che era il mito del sottoproletario e la sua crisi e il mito dei popoli del terzo mondo. L'opera che esce nel 1961 da Garzanti comprende sei sezioni ed \u00e8 organizzata in tre parti: \"La ricchezza\", \"A un ragazzo\" e \"La religione del mio tempo\" nella prima parte, \"Umiliato e offeso\", composto da epigrammi e \"Nuovi epigrammi\" nella seconda parte, mentre la sezione \"Poesie incivili\" costituisce da sola la terza parte.\nSi sente in questa opera la crisi che impedisce a Pasolini di continuare con l'organica costruttivit\u00e0 razionale e storica che lo aveva guidato nelle \"Ceneri di Gramsci\". Netta si affaccia la polemica contro il presente privo ormai di ogni spirito religioso e il poemetto lascia spesso il posto all'epigramma e alla canzone indirizzata per lo pi\u00f9 a critici e dal taglio moralistico. Il piano stilistico ha minore rilevanza e gli strumenti espressivi diventano pi\u00f9 funzionali. Si avverte da una parte la necessit\u00e0 di revisione, come ha detto Asor Rosa, e dall'altra una forma di distacco dal mondo del sottoproletariato. Il poeta ha preso pienamente conoscenza del mondo borghese e consapevolezza della diversit\u00e0 da esso, diversit\u00e0 che \u00e8 anche rifiuto delle istituzioni. Crolla anche la fiducia nel sottoproletariato e quindi anche l'identificazione politica che Pasolini aveva con fatica raggiunto.\nPoesia in forma di rosa.\n\"Poesia in forma di rosa\", che esce, sempre da Garzanti, nel 1964 \u00e8 composta da componimenti che vanno dal '61 al '63, pi\u00f9 un lungo poemetto in appendice intitolato \"Vittoria\" ed \u00e8 la pi\u00f9 ampia delle raccolte di Pasolini.\nIn essa Pasolini afferma in modo ossessivo la delusione per gli sviluppi della vicenda politica e intellettuale italiana e gli pare ormai inutile tutta la dialettica, piena di illusioni, degli anni cinquanta. Il poeta, deluso e amareggiato, abiura quel mondo di ideali giovanili che ritiene perduto per sempre.\nNasce con questa raccolta il mito della \"Nuova Preistoria\" \"quando la Societ\u00e0 ritorner\u00e0 natura\" dovuto alla delusione stessa della storia e dalla presa di coscienza che \"la Rivoluzione non \u00e8 pi\u00f9 che un sentimento\" e a fondarla saranno i barbari, cio\u00e8 le plebi meridionali e del Terzo Mondo.\nLa raccolta si presenta con una grande differenziazione sia tecnica che linguistica nella metrica e nello stile. I poemetti in terzine, nei quali il poeta esprime la volont\u00e0 di costruire, si alternano alle sequenze di endecasillabi e ai versi tra le dieci e le tredici sillabe senza divisioni strofiche ai quali si accostano brani di prosa ritmati. Ultimo l'espediente della disposizione grafica che appare nella \"Seconda poesia in forma di rosa,\" dove le parole sono disposte in modo da richiamare la forma di un petalo di rosa.\nTrasumanar e organizzar.\n\"Trasumanar e organizzar\" \u00e8 l'ultima raccolta di versi di Pasolini. Uscita nel 1971 raccoglie le poesie scritte durante la lavorazione di \"Medea\" e alcuni versi precedentemente pubblicati sulla rivista \"Nuovi Argomenti\".\nCome in \"Poesia in forma di rosa\" la raccolta accumula poesie di vario tipo non organizzate lungo una linea tematica e stilistica.\nCon \"Transumanar e organizzar\" si chiude un ciclo ben preciso; dalla certezza che \u00e8 impossibile per l'uomo adattarsi alla Societ\u00e0, alla convinzione che l'uomo non pu\u00f2 vivere senza la Societ\u00e0.Nei versi di questa raccolta Pasolini si lascia andare all'oratoria con una denuncia aggressiva che riguarda la difficolt\u00e0 di \"trasumanar\", cio\u00e8 di uscire dalle condizioni umane date.\nPasolini scrittore.\nSe nella poesia Pasolini esprime il fondo pi\u00f9 nascosto della propria presenza nel mondo, nella narrativa egli entra nella realt\u00e0 stessa per cogliere il senso concreto e le voci della vita collettiva. Mentre narra, egli cerca di cogliere il nucleo primitivo delle cose e, appropriandosi del valore di esse e delle persone, di entrare fisicamente in contatto con il mondo che ama e al quale partecipa con infinita spontaneit\u00e0.L'azione e la costruzione narrativa, non sono per Pasolini importanti, quello che conta \u00e8 cercare di identificarsi con il mondo che rappresenta. \nI racconti autobiografici.\nAmado mio.\nPer questo motivo i due racconti autobiografici della giovinezza, pubblicati postumi nel 1982 sotto il titolo \"Amado mio\", sono tra le sue opere pi\u00f9 sincere e vibranti. In esse si sente la partecipazione commossa e completa di un mondo primigenio del quale egli scopre la bellezza.\nIl primo racconto, \"Atti impuri\", si presenta sotto forma di diario frammentario degli avvenimenti tra il '46 e il '47 e in esso la diversit\u00e0 dell'autore, anche se velata da un lieve senso di colpa, \u00e8 ancora vissuta come trionfante innocenza.\nIl racconto \"Amado mio\", il cui titolo \u00e8 stato suggerito da una canzone cantata dall'attrice Rita Hayworth nel film Gilda del 1946, \u00e8 scritto in terza persona e si svolge su uno sfondo pi\u00f9 corale.\nIl sogno di una cosa.\nUn'altra opera che contiene elementi autobiografici e che si collega al neorealismo, \u00e8 il romanzo scritto tra il 1948 e il 1949, che originariamente portava il titolo \"I giorni del lodo De Gasperi\", ma che fu pubblicato solamente nel 1962 con il titolo \"Il sogno di una cosa\", titolo tratto da una citazione di Marx. La tematica principale \u00e8 quella dei contadini e della lotta. Nelle esili storie che compongono il romanzo, viene rappresentata la vita dei giovani friulani con gli ideali, le aspirazioni e le delusioni politiche provate alla fine della guerra. Il romanzo \u00e8 scritto in un italiano uniforme ed \u00e8 articolato con concretezza, i dialoghi hanno una forte oggettivit\u00e0 e le descrizioni del paesaggio infondono una malinconica eleganza decadente.\nI romanzi delle borgate romane.\nCon i romanzi che descrivono la vita delle borgate romane, la narrativa di Pasolini raggiunge i risultati pi\u00f9 originali. Tra questi vi \u00e8 \"Al\u00ec dagli occhi azzurri\", pubblicato nel 1965 e che comprende tutti i bozzetti e i racconti che l'autore era andato raccogliendo durante gli anni cinquanta e i primi anni del sessanta, che troveranno la loro sintesi nel romanzo \"Ragazzi di vita\" del 1955 e \"Una vita violenta\" del 1959.\nPasolini descrive affascinato il mondo che sta ai margini della vita cittadina rappresentato da giovani vite che vivono tra piccole avventure, giochi, atti teppistici, semplici occasioni di ogni giorno nel tentativo di soddisfare primari bisogni. L'autore riesce cos\u00ec a cogliere, in quella umanit\u00e0 che possiede qualcosa di primitivo e animalesco, una sorta di autenticit\u00e0 e bellezza.\nI romanzi, dal punto di vista narrativo, sono assai semplici e costruiti attraverso un'attenta analisi linguistica che riesce a superare il compromesso neorealistico tra lingua e dialetto. L'italiano di cui si serve la voce narrante \u00e8 schematico ed elementare, mentre il romanesco parlato dei personaggi \u00e8 ricco di deformazioni e stravolgimenti. Si sente in questi romanzi il rapporto di Pasolini con l'esperienza di Carlo Emilio Gadda.\nRagazzi di vita.\n\"Ragazzi di vita\", pubblicato nel 1955 ha un carattere sperimentale. Il romanzo \u00e8 formato di otto capitoli che raccontano le giornate di un gruppo di giovanissimi sottoproletari che, malgrado la loro voglia di vivere, sono destinati alla prigione, alla prostituzione o alla morte precoce tranne Riccetto, pi\u00f9 che protagonista elemento che aggrega i numerosi personaggi, che trova un lavoro e riesce ad integrarsi nella societ\u00e0 consumistica.\nIl paesaggio tipico del romanzo \u00e8 quello delle borgate ai margini di una periferia sporca e misera sul quale, tranne in alcuni paesaggi notturni dal tono crepuscolare, spicca un sole ossessivo. Alcuni di questi paesaggi sembrano anticipare certe caratteristiche del cinema di Pasolini, mentre altri elementi avvicinano il romanzo al alcuni dei miti del periodo friulano.\nIl tema di spicco \u00e8 quello di una pura condizione dell'infanzia e dell'adolescenza contrapposta a quella corrotta del mondo degli adulti.\nUna vita violenta.\nNel 1959 viene pubblicato il romanzo \"Una vita violenta\" che si basa invece sulle vicende di un giovane che, dopo numerose gesta teppistiche, giunge ad una coscienza politica ma morir\u00e0 per un atto di eroismo. In questo romanzo si ha pertanto il ritorno dell'intreccio e del personaggio protagonista che viene presentato come un eroe positivo.\nL'intento di Pasolini \u00e8 quello di far conoscere il percorso di vita di un ragazzo dall'inferno delle borgate verso la salvezza di una coscienza politica, intento documentato da una dichiarazione da lui fatta nel 1959 in seguito ad una inchiesta sul romanzo e pubblicata in \"Nuovi Argomenti\".\nAl\u00ec dagli occhi azzurri.\n\"Al\u00ec dagli occhi azzurri\" esce nel 1965 e comprende tutti i lavori di Pasolini datati tra il 1950 e l'anno della pubblicazione. In esso pertanto si possono individuare tutte le fasi precedenti, dal primo incontro con Roma al nascere del mito del sottoproletario e alla sua crisi, fino alla formazione del mito del Terzo Mondo e della Nuova Preistoria.\nNel volume sono raccolti venti brani di cui ben cinque appartengono al primo anno romano, il 1950, tre compiuti o iniziati nel 1951 e cinque scritti dal 1961 in poi. Appartengono quindi all'opera i testi letterari che corrispondono ai film omonimi di \"Accattone\", \"Mamma Roma\" e \"La ricotta\" oltre al progetto di un romanzo intitolato \"Il rio della grana\", mai scritto, del quale rimangono poche pagine costituite da appunti e schemi stilati tra il 1955 e il 1959. Dalla lettura dei cinque brani datati '50, che sono pi\u00f9 che altro degli studi di carattere sperimentale, si osserva inoltre come la scelta stilistica non sia avvenuta con facilit\u00e0 ma come dietro ad essa ci sia stato uno studio profondo.\nTeorema.\nTeorema viene pubblicato nel 1968 e pu\u00f2 essere considerato (tralasciando \"Petrolio\" che, non concluso, verr\u00e0 pubblicato postumo) l'ultimo lavoro narrativo di Pasolini essendo l'unico testo letterario presentato come opera a parte e non come sceneggiatura. I personaggi appartengono per la prima volta alla borghesia e il testo ha una struttura particolare perch\u00e9 alterna capitoli in prosa a versi che gli conferiscono, rispetto al film omonimo, una pienezza e validit\u00e0 maggiore.\nLe sceneggiature.\nPubblicate da Garzanti in volume sono le quattro sceneggiature corrispondenti a \"Il Vangelo secondo Matteo\" del 1964, \"Uccellacci e uccellini\" del 1965, \"Edipo re\" del 1967 e \"Medea\" del 1970.Uccellacci e uccellini e Medea sono particolarmente importanti perch\u00e9 permettono di ricostruire tutto il retroterra culturale e letterario dell'opera cinematografica di Pasolini.Il rapporto tra film e sceneggiatura e le numerose fasi della lavorazione vengono chiarite negli appunti premessi a \"Uccellacci e uccellini\" sotto il titolo di \"Confessioni tecniche\" e nella accurata documentazione delle varie fasi di \"Medea\" raccolte con il titolo \"Visioni della Medea (trattamento).\" Queste ultime indicazioni sono gi\u00e0 organizzate e numerate con tutte le indicazioni tecniche del film da girare. Il volume riguardante la Medea raccoglie anche l'intervista fatta alla Callas, che interpreta il film, oltre le poesie scritte dall'autore durante la lavorazione del film stesso.\nIl teatro.\nLa produzione teatrale di Pasolini avviene contemporaneamente all'elaborazione di \"Teorema\". Nel 1967 appare sul n. 7-8 di \"Nuovi Argomenti\" \"Piliade\" e nel 1969 sul n. 15 \"Affabulazione\". Sempre su questa rivista era apparso nel '68 il \"Manifesto per un nuovo teatro\" dove Pasolini sosteneva la necessit\u00e0 di un teatro libero da formalismi e ricco di contenuti, un \"teatro di parola\" da opporsi al \"teatro della Chiacchiera e al teatro del Gesto e dell'Urlo, che sono ricondotti a una sostanziale unit\u00e0: \nQuesto teatro avrebbe dovuto rivolgersi alla classe operaia ed essendo \"Teatro di Parola\" doveva scrivere testi nell'italiano scritto e letto ed essere un \"rito culturale\".\nIl teatro, per Pasolini, doveva essere un teatro che, pur ponendosi dei problemi e dibattendo delle idee, non doveva necessariamente proporre delle soluzioni.\nPilade.\nSi tratta di un'opera di transizione dove i protagonisti rispecchiano una forte componente autobiografica e nella quale il mito classico e il mito personale, l'ideologia marxista e la psicanalisi s'intrecciano.\nAffabulazione.\nIn Affabulazione, seppure esiste la poetica del canone sospeso, vi \u00e8 una forte esigenza di razionalit\u00e0 e l'ambiente \u00e8 interamente borghese.\nCalder\u00f3n.\nNel titolo della terza tragedia vi \u00e8 un chiaro riferimento a \"La vita \u00e8 sogno\" di Cald\u00e9ron de la Barca ed infatti il testo, diviso in stasimi (canti del coro) che nella tragedia greca dividevano un episodio (scena che si trova tra due stasimi) dall'altro, gioca sullo scambio tra il sogno e la realt\u00e0. Il messaggio della tragedia \u00e8 quello dell'impossibilit\u00e0 della rivoluzione, sia per gli studenti che per gli operai, dal momento che la speranza di vederli liberi \u00e8 solamente un sogno.\nOrgia.\nLa vicenda si sviluppa in sei brevi episodi ambientati nella camera da letto dell\u2019Uomo e della Donna, coniugi di mezza et\u00e0 appartenenti alla ricca borghesia cittadina.\nPorcile (opera teatrale).\nL'opera \u00e8 ambientata interamente a Godesberg, citt\u00e0 della Germania nei pressi di Bonn, nell'estate del 1967.\nBestia da stile.\nL\u2019opera fu definita da Pasolini la sua auto biografia, infatti scrive nella nota introduttiva del dramma: \"Ho scritto quest\u2019opera teatrale dal 1965 al 1974, attraverso continui rifacimenti, e quel che pi\u00f9 importa, attraverso continui aggiornamenti: si tratta infatti, di una autobiografia.\"[1] All\u2019interno sono contenuti temi politici e letterari che hanno caratterizzato la vita dell\u2019autore. Pasolini identifica nella figura di Jan Palach il suo alter ego, condividendo con il ragazzo del dramma ideali, vita, resistenza, spirito politico e rivoluzionario.\nPasolini saggista.\nNegli anni cinquanta la critica di Pasolini presta attenzione ai caratteri espressivi delle opere letterarie con una lettura sempre \"militante\" dei testi, ma \u00e8 solo negli ultimi anni che lo scrittore \u00e8 riuscito a trovare la giusta espressione negli interventi brevi della sua saggistica provocatoria, che esprimono una condanna dei nuovi costumi della realt\u00e0 contemporanea suscitando forti polemiche e reazioni.\nPost mortem.\nLa Divina Mimesis.\nL'opera, pubblicata subito dopo la sua morte, \u00e8 volutamente incompiuta, frammentaria e piena di presagi. La Divina Mimesis \u00e8 la confessione di un immenso vuoto d'amore e dialogo smarrito con s\u00e9 stesso. Essa rivela una grande solitudine in un mondo dominato dalla forza del male, del potere, della violenza e della degradazione.\nRipercorrendo i primi gironi del viaggio dantesco, nell'inferno del mondo moderno, giudica la societ\u00e0 contemporanea e amplia le punizioni per le nuove categorie di peccatori.\nPetrolio.\n\"Petrolio\" \u00e8 l'opera incompiuta dello scrittore che venne pubblicata solamente nel 1992 suscitando molto scalpore. Essa racchiude in s\u00e9 tutti gli elementi della grande tradizione letteraria e ritrova il suo legame con il grande romanzo del Settecento e dell'Ottocento. Vi \u00e8 nell'opera la descrizione impietosa di una societ\u00e0 ostile e nemica che si mescola a una viva confessione autobiografica piena di sensi di colpa, di sconforti, di desideri e di ribellioni. Il romanzo diventa cos\u00ec sociale e oggettivo, specchio di una tragedia collettiva ma anche personale."}
{"id": "600517", "revid": "121382203", "url": "https://it.wikipedia.org/wiki?curid=600517", "title": "Bendir", "text": "Il Bendir (abendair / abenda\u00efr ; plurale bnader) \u00e8 un tamburo a cornice originario del Nordafrica. Largamente diffuso dal Maghreb al Medio Oriente, il suo uso \u00e8 legato alle tradizioni e alle cerimonie legate al \"dhikr\".\nStruttura.\nLa cornice \u00e8 in legno, del diametro generalmente compreso tra 40 e 70 cm. Non presenta \"cembali\", a differenza del tamburello o del \"riqq\" egiziano. Spesso possiede un foro sul lato, dove inserire il pollice per facilitare la presa e il controllo dello strumento. La membrana \u00e8 di pelle di capra e viene incollata o talvolta inchiodata sulla cornice.\nSotto la pelle sono tese alcune corde di risonanza che danno al tamburo un classico suono \"ronzante\" e svolgono la stessa funzione della cordiera in un rullante. In origine, queste stringhe erano in budello animale, ma negli strumenti pi\u00f9 \"turistici\" e commercializzati oggi \u00e8 largamente diffuso il nylon.\nTecnica.\nNormalmente viene sorretto dalla mano sinistra, in particolare dal pollice. La mano destra, libera, produce i suoni in rilievo, quali \"Dum\", dove tutte e quattro le dita colpiscono insieme il bordo del tamburo e \"Pa\", dove le dita tenute allargate colpiscono il centro del tamburo non facendo risuonare la pelle. Accenti deboli sono suonati anche dalle dita libere della mano sinistra.\nTradizioni.\nIl \"Bendir\" \u00e8 utilizzato per le cerimonie mistiche del \"dhikr\", ma privo di corde di risonanza (vengono sollevate grazie ad uno spessore). Il caratteristico ronzio che queste producono, \u00e8 considerato \"profano\" e adatto pi\u00f9 alla musica da ballo femminile che ai rituali tipicamente maschili."}
{"id": "600518", "revid": "767487", "url": "https://it.wikipedia.org/wiki?curid=600518", "title": "Matthieu Hartley", "text": "Originario del Surrey come gran parte dei membri dei Cure, il suo ingresso, contemporaneo a quello del bassista Simon Gallup, ha determinato l'introduzione di nuove sonorit\u00e0, dilatando quel sound secco e minimale che fino ad allora aveva caratterizzato la band. Con loro due i Cure hanno iniziato ad utilizzare le tastiere come quarto strumento e, malgrado la marginalit\u00e0 tecnica, le atmosfere create con semplici frasi e tappeti sonori sono cos\u00ec entrate a far parte del loro immaginario musicale (come il classico \"A Forest\").\nLa collaborazione di Hartley \u00e8 per\u00f2 durata circa un anno, il tempo di incidere \"Seventeen Seconds\" e il tour collegato, a causa di divergenze di vedute con Smith (l'aneddotica racconta che il tastierista avrebbe considerato Smith come un vecchio hippy al quale piacevano i Pink Floyd e Jimi Hendrix e che avrebbe voluto inserirsi da protagonista con assoli di tastiera che il leader del gruppo non avrebbe mai accettato).\nNel 1982 si \u00e8 unito per breve tempo con i Fools Dance di Simon Gallup senza per\u00f2 registrare alcun album. Dopo aver suonato con varie altre band locali, nel 1983 lascia l'industria musicale.\nAttualmente Matthieu Hartley \u00e8 impegnato come bassista nel gruppo britannico Power pop The Speak."}
{"id": "600519", "revid": "110157", "url": "https://it.wikipedia.org/wiki?curid=600519", "title": ".onion", "text": ".onion \u00e8 uno pseudo-dominio di primo livello generico, utilizzato e detenuto dalla rete Tor, introdotto nel 2004.\nNell'ottobre del 2015 la IETF ha approvato la RFC 7686 che riconosce il dominio .onion come ad uso speciale.\nCaratteristiche.\nTor usando il protocollo \"onion\" rende anonime le comunicazioni attraverso Internet. I siti con dominio .onion possono essere raggiunti solamente con client Tor, e questo permette di cifrare sia le comunicazioni in ingresso che quelle in uscita, rendendo pi\u00f9 difficile il tracciamento dei pacchetti."}
{"id": "600522", "revid": "287204", "url": "https://it.wikipedia.org/wiki?curid=600522", "title": "Giuliano de' Medici (disambigua)", "text": ""}
{"id": "600525", "revid": "1632387", "url": "https://it.wikipedia.org/wiki?curid=600525", "title": "Bresaola", "text": "La bresaola \u00e8 un salume italiano, formato di carne di manzo salata ed essiccata, tipico della Valtellina e, da alcuni decenni, della Val d'Ossola.\n\u00c8 un salume crudo, a pezzo intero, non affumicato.\nLa bresaola della Valtellina \u00e8 stata riconosciuta come prodotto IGP, ma in generale la bresaola \u00e8 diffusa in diverse zone dell'Italia settentrionale, in cui vengono prodotti vari tipi dell'affettato o varianti che utilizzano altre carni (bufalo, cavallo, cervo o maiale).\nDescrizione.\nLa bresaola appare di norma come cilindro o parallelepipedo, pi\u00f9 o meno regolare, avvolto dal budello di colore grigiastro, con o senza legatura. Al taglio \u00e8 di colore rossastro, pi\u00f9 o meno scuro o acceso a seconda delle carni impiegate, compatta, con scarse venature dovute ai depositi di grasso e al tessuto connettivo.\nSi consuma affettata, come antipasto o secondo.\nBresaola della Valtellina.\nLa bresaola della Valtellina viene prodotta a partire da carne bovina di razze europee, come la charolaise e la limousine, o del Sud America, o con lo zeb\u00f9. Il taglio pi\u00f9 usato \u00e8 la punta d'anca, ma vengono utilizzati anche la sottofesa e il magatello. Questo particolare tipo di bresaola \u00e8 tutelato dall'indicazione geografica protetta. Con gli scarti di produzione, ovvero le carni pi\u00f9 vicine all'osso, viene prodotta la slinzega.\nBrisaula della Val d'Ossola.\nNella Val d'Ossola, in Piemonte, \u00e8 prodotta la \"brisaula\" di manzo, conosciuta anche come \"carne salata\". Per la produzione viene utilizzata la punta dell'anca e il magatello del bovino. La carne salata \u00e8 conciata con spezie e aromi naturali: cannella, chiodi di garofano, aglio, rosmarino, alloro, facoltativamente ginepro. La pezzatura \u00e8 variabile in dipendenza dei tagli di carne lavorati. Si presenta compatta, consistente e di colore rosso intenso, con scarsissima infiltrazione di grasso.\nVarianti.\nBresaola di cavallo.\nIn provincia di Asti e in Veneto (in particolare in provincia di Padova) \u00e8 tipica una bresaola di cavallo. Viene utilizzata la carne della coscia del cavallo, priva di nervi e grasso. La procedura prevede la salmistrazione, la speziatura e l'asciugatura in locali riscaldati, infine la stagionatura.\nBresaola di cervo.\nIn provincia di Novara viene prodotta una bresaola utilizzando i tagli pi\u00f9 pregiati della coscia e della spalla del cervo. La carne viene lasciata macerare in una salamoia a base di vino rosso. Una volta insaccata, l'asciugatura e la stagionatura concludono la produzione della bresaola di cervo.\nBresaola affumicata.\n\u00c8 una variante della bresaola di manzo prodotta in Valchiavenna, in provincia di Sondrio, e chiamata localmente \"brisaola\". Dopo l'insaccatura in budello naturale e la stagionatura, avviene l'affumicatura con legno di pino."}
{"id": "600530", "revid": "767487", "url": "https://it.wikipedia.org/wiki?curid=600530", "title": "Kalev", "text": "Kalev (oppure Kaleva) \u00e8 un gigante descritto nella mitologia estone ed in quella finlandese, e rappresenta il padre di Kalevipoeg nell'omonimo poema in lingua estone, ed \u00e8 il padre della stirpe finlandese secondo il \"Kalevala\", quest'ultimo un poema epico che racconta la storia e la tradizione della Finlandia.\nNon si conoscono imprese epiche direttamente a lui attribuite, mentre in entrambe le mitologie viene definito come il comune fondatore di un regno antico e padre di altri eroi.\nIn lingua finlandese \u00e8 conosciuto anche come Osmo o Osmoinen che significa \"Padre degli uomini\".\nFiglio di Taara.\nSia le leggende che le due opere epiche raccontano che egli sia figlio di Taara, il Dio supremo dei popoli finnici che viene distinto in Dio del tuono per i finlandesi e come Dio del cielo per gli estoni.\nFratelli nel Kalevipoeg.\nNel Kalevipoeg ha due fratelli di cui il primo si reca in Russia divenendo un uomo abilissimo negli affari ed il secondo diventa un valoroso guerriero in Norvegia.\nKalev stesso decise di spostarsi dal nord volando a cavallo \"Grande Aquila del nord\" e giungendo sulle coste di Viru (oggi provincia estone ma che rappresenta l'intera terra estone nella mitologia), ridiscese su quella terra e vi fond\u00f2 un regno.\nFratelli nella mitologia finlandese.\nNella mitologia finlandese ha invece ha un solo fratello (Untamo) con cui giunge a diverse dispute e fino ad una guerra.\nNelle due opere.\nKalev, nel poema epico intitolato \"Kalevipoeg\" di Friedrich Reinhold Kreutzwald, \u00e8 il mitico fondatore dell'Estonia e, sposando Linda, ha da lei ha tre figli (\"Sohni\", \"Kalevide\" e \"Kalevipoeg\").\nL'ultimo dei tre figli, nato postumo dopo la sua morte, compie le imprese descritte nell'opera omonima.\nKaleva, nel poema epico composto da Elias L\u00f6nnrot \u00e8 invece l'antenato o \"padre\" degli eroi del popolo finnico ed eroe eponimo della terra dove avvengono le imprese citate nel \"Kalevala\".\nMatrimonio e progenie nel Kalevipoeg.\nNel Kalevipoeg (l'opera estone), Kalev decise di prendere una sposa, chiedendo la mano di Linda, una delle tre figlie di una vedova del paese di \"L\u00e4\u00e4ne\" che dapprima gli rifiut\u00f2 il consenso ma che cambi\u00f2 idea di fronte alle richieste della stessa Linda che, innamoratasi di lui, le fece cambiare idea.\nEbbe da lei diversi figli a cui insegn\u00f2 le arti ed il coraggio, ma per tradizione tutta la sua eredit\u00e0 spettava ad un unico figlio ed in et\u00e0 molto avanzata Kalev disse a Linda che avrebbero avuto un ultimo figlio, colui che avrebbe ereditato tutto.\nDopo la morte, fu seppellito in una fossa profonda dieci piedi e su cui Linda fece erigere un tumulo dove, secondo la mitologia estone vi sorge oggi Toompea, la Citt\u00e0 Vecchia di Tallinn.\nPoco tempo dopo nacque l'ultimo figlio ed in suo onore gli fu dato il nome di Kalevipoeg ovvero \"Figlio di Kalev\", che crebbe rapidamente e divent\u00f2 l'immagine del padre.\nProgenie nel Kalevala.\nNel Kalevala (l'opera finlandese), il suo nome non compare mai. Compare invece in diversi canti folkloristici al di fuori del poema stesso ed ha dei riferimenti soprattutto a riguardo della guerra tra Kaleva e Untamo.\nKalevala per\u00f2 significa propriamente \"Terra di Kaleva\" che nelle narrazioni mitiche viene individuata come una area corrispondente tra la Finlandia centrale e la Carelia, teatro delle narrazioni di quest'opera appunto e dove vengono inoltre definiti come \"Figli di Kaleva\" anche V\u00e4in\u00e4m\u00f6inen, Ilmarinen, Lemmink\u00e4inen e Kullervo.\nA Kaleva viene attribuita anche la paternit\u00e0 di Kalevatar creatrice del processo di fabbricazione della birra e nella visione nazionalistica del personaggio, Kaleva in tempi moderni \u00e8 stato visto come una personificazione della Finlandia."}
{"id": "600534", "revid": "287204", "url": "https://it.wikipedia.org/wiki?curid=600534", "title": "Cosimo de' Medici (disambigua)", "text": "Cosimo de' Medici si chiamavano:"}
{"id": "600540", "revid": "287204", "url": "https://it.wikipedia.org/wiki?curid=600540", "title": "KmPlot", "text": "KmPlot \u00e8 un'applicazione libera per lo studio di funzioni matematiche per KDE.\nKmPlot permette di tracciare i grafici tre tipi di funzioni:\nPer tutti i tipi di grafici \u00e8 possibile regolare l'intervallo di appartenenza dei valori della variabile della funzione (\"x\" per le funzioni, \"t\" per i grafici parametrici)."}
{"id": "600541", "revid": "125972705", "url": "https://it.wikipedia.org/wiki?curid=600541", "title": "Strada statale 345 delle Tre Valli", "text": "L'ex strada statale 345 delle Tre Valli (SS 345), ora strada provinciale Bresciana 345 delle Tre Valli (SP BS 345), \u00e8 una strada provinciale italiana che interessa la provincia di Brescia. Il nome deriva dal fatto che la strada mette in comunicazione le tre valli bresciane: Val Trompia, Val Camonica e Val Sabbia.\nStoria.\nLa tratta da Breno al Passo di Croce Domini venne costruita dall'Amministrazione provinciale di Brescia e aperta nel 1932, come parte del nuovo collegamento fra la Val Camonica e la Val Sabbia.\nLa strada statale 345 venne istituita nel 1962 con il seguente percorso: \"Innesto S.S. n. 237 presso Brescia - Val Trompia - Gardone - Passo di Maniva - Passo di Croce Domini - Innesto S.S. n. 42 a Breno.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Lombardia che ha provveduto al trasferimento dell'infrastruttura al demanio della Provincia di Brescia.\nPercorso.\nLa strada ha origine sul confine tra la frazione Stocchetta del comune di Brescia (in pratica sul proseguimento di via Triumplina) con Concesio; nel tratto iniziale risale la Val Trompia attraversando numerosi centri abitati quali: Sarezzo, nel cui territorio diparte la SP 3 per Lumezzane (e, successivamente, la Val Sabbia e il Lago di Garda), e Gardone Val Trompia dove vi sono alcune importanti fabbriche d'armi. In questo tratto la strada \u00e8 interessata da forte traffico veicolare, soprattutto di mezzi pesanti dovuto alla forte industrializzazione della zona ed \u00e8 pertanto quasi tutta a doppia corsia per senso di marcia, salvo alcuni restringimenti all'interno dei centri abitati.\nAl termine del comune di Gardone Val Trompia, in particolare dopo la frazione Inzino, la strada assume un andamento tipicamente montano. Dal comune di Marcheno in poi (specie dalla frazione Brozzo), la strada prosegue in netta pendenza.\nDopo l'abitato di San Colombano (frazione di Collio) la pendenza diventa sostenuta con numerose curve e tornanti, passando prima per il passo del Maniva (1664 m s.l.m.) e proseguendo poi per il passo di Crocedomini (1892 m s.l.m.) \nPochi chilometri dopo il passo del Maniva, in localit\u00e0 Dosso dei Galli, la strada si restringe ulteriormente e inizia un tratto non asfaltato di circa 7\u00a0km che conduce al passo del Crocedomini. Al passo vi \u00e8 l'innesto con la ex strada statale 669 del Passo di Crocedomini che conduce al Lago d'Idro (innesto con la ex strada statale 237 del Caffaro) in Val Sabbia. La SP BS 345 prosegue invece discendendo a Breno, in Val Camonica, innestandosi poi nella strada statale 42 del Tonale e della Mendola.\nAltre provinciali incrociate:\nSeppur strada comunale si segnala il percorso che, salendo al Colle di San Zeno, collega Pezzaze\na Pisogne (in Val Camonica).\nA seguito delle nevicate invernali, il tratto compreso tra la localit\u00e0 Bonardi (2 chilometri circa dopo il Passo Maniva) e la localit\u00e0 Bazena (3 chilometri sotto il passo di Crocedomini verso Breno), \u00e8 normalmente chiuso al traffico, solitamente dalla fine del mese di ottobre (a meno di grandi nevicate precedenti). La riapertura avviene solitamente entro la fine di maggio. Fino a quando la stazione Nato con i ripetitori di stanza al Dosso dei Galli era operativa (1992), la provinciale rimaneva sgombra dalla neve e aperta sino a questa localit\u00e0."}
{"id": "600543", "revid": "122903705", "url": "https://it.wikipedia.org/wiki?curid=600543", "title": "R\u00f6skva", "text": "R\u00f6skva \u00e8 un personaggio della mitologia norrena, citato nell'Edda in prosa di Snorri Sturluson. \u00c8 una th\u00edr (una serva) del dio Thor, sorella di Thj\u00e1lfi, lo scudiero del dio.\nNell'Edda in prosa \u00e8 riportata la storia di quando il dio Thor, durante uno dei suoi viaggi a levante, fece visita alla famiglia di un contadino, il padre di R\u00f6skva, e prese le sue due capre, le abbatt\u00e9, le scuoi\u00f2 e le cucin\u00f2. Dopo il pasto, prima di coricarsi, lasci\u00f2 disposizione che tutte le ossa fossero riposte sulle rispettive pelli che erano state adagiate al suolo presso il fuoco. La famiglia fece cos\u00ec ma Thj\u00e1lfi afferr\u00f2 l'osso della coscia di una capra, lo divise con il coltello e lo spezz\u00f2 per prenderne il midollo. All'alba del giorno seguente il dio prese il suo martello Mj\u00f6llnir, lo lev\u00f2 in alto, e consacr\u00f2 la pelle delle capre, le quali resuscitarono.\nQuando il dio vide che una di esse zoppicava intu\u00ec che l'osso era rotto, e corrug\u00f2 a tal punto la fronte per l'ira e stringeva con tale veemenza il suo martello, che il contadino trem\u00f2 e cadde in ginocchio, e successivamente implor\u00f2 clemenza. Ma quando vide la disperazione negli occhi di costoro si spense l'ira nel dio che accett\u00f2 come giusta compensazione i due figli del contadino, che divennero da quel giorno suoi servi.\nR\u00f6skva insieme al fratello, a Thor e a Loki, comp\u00ec un viaggio fino al palazzo del gigante \u00datgar\u00f0a-Loki."}
{"id": "600544", "revid": "148782", "url": "https://it.wikipedia.org/wiki?curid=600544", "title": "Concerti per violino di Johann Sebastian Bach", "text": ""}
{"id": "600550", "revid": "1362869", "url": "https://it.wikipedia.org/wiki?curid=600550", "title": "Fondazione Roberto Ruffilli", "text": "Per mantenere vivo il ricordo della figura del senatore Roberto Ruffilli, come studioso, cittadino e politico, le Universit\u00e0 nelle quali ha studiato e insegnato e le Istituzioni della sua citt\u00e0 hanno costituito una Fondazione a lui dedicata. Essa si rivolge, in modo particolare, ai giovani studenti e studiosi nelle istituzioni universitarie e nelle scuole della citt\u00e0 di Forl\u00ec e della Romagna.\nPresidente della Fondazione.\nIl presidente pro-tempore della Fondazione \u00e8 il professor Pierangelo Schiera, docente dell'Universit\u00e0 di Trento.\nEnti fondatori.\nFanno parte del Consiglio di Amministrazione:\nCollegamenti esterni.\nFondazione Roberto Ruffilli"}
{"id": "600554", "revid": "79968", "url": "https://it.wikipedia.org/wiki?curid=600554", "title": "DRDoS", "text": ""}
{"id": "600566", "revid": "125621135", "url": "https://it.wikipedia.org/wiki?curid=600566", "title": "Sopralluoghi in Palestina per il Vangelo secondo Matteo", "text": "Sopralluoghi in Palestina per il Vangelo secondo Matteo \u00e8 un film documentario italiano girato da Pier Paolo Pasolini nel 1963, poi uscito nel 1965.\nTrama.\nPasolini si reca in Palestina, assieme a don Carraro, alla ricerca dello scenario in cui girare \"Il Vangelo secondo Matteo\", nella speranza di trovare dei luoghi che richiamino il mondo biblico arcaico. Nel percorrere i luoghi della predicazione di Cristo, riconosce in essi gli elementi tipici della campagna dell'Italia meridionale. Pasolini \u00e8 sorpreso dalla modernit\u00e0 di alcune zone di Israele, come Tel Aviv e la parte israeliana di Gerusalemme, in forte contrasto con i miseri villaggi arcaici del mondo arabo. Sa che \u00e8 quest'ultimo ad avere mantenuto nei costumi le caratteristiche del periodo di Cristo, mentre il mondo ebraico \u00e8 troppo occidentalizzato e industrializzato per essere utilizzato nel film. Stando a stretto contatto con la gente del luogo, si rende conto che sarebbe impossibile trovare delle comparse adatte al suo film sia tra gli ebrei, per i loro volti troppo moderni, sia tra gli arabi, per i loro volti pre-cristiani. Nei pressi di Nazaret, Pasolini intervista alcuni abitanti di un Kibbutz sulla loro organizzazione sociale e sul sistema di educazione dei loro figli. Prima di entrare in Gerusalemme, il regista afferma di essere deluso dalla sua ricerca e avanza l'ipotesi di ricreare altrove la scenografia del suo film, anche se la semplicit\u00e0 e la piccolezza dei luoghi della predicazione di Cristo sono stati per lui una lezione di vita. Il documentario si conclude con la visita a Gerusalemme, la cui grandiosit\u00e0 affascina Pasolini, e a Betlemme, con le immagini della grotta in cui, secondo la tradizione, \u00e8 nato Cristo."}
{"id": "600567", "revid": "287204", "url": "https://it.wikipedia.org/wiki?curid=600567", "title": "Roskva", "text": ""}
{"id": "600570", "revid": "124999079", "url": "https://it.wikipedia.org/wiki?curid=600570", "title": "Claudio Bellucci", "text": "Carriera.\nGiocatore.\nClub.\nInizi.\nCresciuto nelle giovanili della , ha iniziato la sua carriera professionistica nella Sampdoria, facendo l'esordio in Serie A con la squadra blucerchiata nella stagione 1993-1994 a 18 anni.\nNella stagione 1994-1995 passa in prestito al , club militante in Serie C1: il romano in 7 presenze andr\u00e0 a segno 3 volte. La sua avventura con questa squadra dura pochi mesi, poich\u00e9 nell'ottobre del 1994 viene richiamato dalla Sampdoria a causa del grave infortunio occorso a Mauro Bertarelli. Bellucci gioca il resto della stagione con i blucerchiati, mettendo a segno 2 gol in 21 presenze complessive. Debutta anche in Coppa delle Coppe, in occasione di Sampdoria-Porto (0-1) del 2 marzo 1995; soprattutto, nella manifestazione europea mette a segno una doppietta contro l' nella semifinale di ritorno del successivo 20 aprile, tuttavia inutile ai fini del passaggio del turno dato che i blucerchiati perderanno ai tiri di rigore.\nNella stagione 1995-1996 \u00e8 poco impiegato, chiuso dai compagni di reparto Mancini, Chiesa,sicch\u00e9 nel 1996 scende di categoria trasferendosi in prestito al in Serie B. Con i lagunari nella stagione 1996-1997 mette a segno 20 reti in 33 presenze di campionato, risultando vice-capocannoniere dietro Davide Dionigi.\nIl Napoli l'acquista in compropriet\u00e0 dalla Samp nella stagione seguente, che vede la squadra retrocedere tra i cadetti; segna 10 reti andando per la prima volta in doppia cifra nella massima serie. Riscattato dai partenopei, disputa altre due stagioni nella serie cadetta con il Napoli, nelle quali viene condizionato da un lungo infortunio: segner\u00e0 12 gol complessivi (6 nella stagione 1998-1999 e altrettanti nella stagione 1999-2000), contribuendo alla promozione in Serie A nel 2000. Nella stagione 2000-2001 la societ\u00e0 partenopea retrocede nuovamente in Serie B, e Bellucci mette a segno 2 reti in 18 presenze: sia l'allenatore Zden\u011bk Zeman che il collega Emiliano Mondonico non gli daranno spazio.\nL'avventura a Bologna.\nDopo quattro anni passati con la casacca napoletana, nel 2001 si trasferisce a parametro zero al Bologna. Nelle prime stagioni con la maglia rossoblu l'attaccante romano trova poco spazio, chiuso nel suo ruolo da Giuseppe Signori. Diventa titolare in seguito alla retrocessione in Serie B nel 2005: nella stagione 2005-2006 \u00e8 vice-capocannoniere della serie cadetta dietro a Cristian Bucchi del , e si conferma nella stagione successiva dietro allo juventino Alessandro Del Piero, siglando 19 reti. Nella sua ultima annata a Bologna indossa anche la fascia di capitano.\nIl ritorno alla Sampdoria.\nNel giugno del 2007, in scadenza con il Bologna firma con la Sampdoria, tornando a giocare nella squadra che lo aveva fatto esordire nella massima divisione tredici anni prima. Nella stagione 2007-2008,12 gol in campionato e uno in Coppa UEFA, il 20 settembre 2007 in occasione di Sampdoria-Aalborg (2-2).\nLa stagione viene condizionata da due seri infortuni. Il 24 febbraio 2008, in occasione della partita contro l'Inter, si infortuna al menisco, rientrando a soli 13 giorni di distanza nella ripresa della partita Sampdoria-Catania e segnando il gol del 3-1 finale. Domenica 11 maggio, nella partita Palermo-, subisce un altro infortunio, questa volta pi\u00f9 grave: rottura del tendine d'achille del piede destro.\nNella stagione successiva viene nuovamente tormentato da problemi fisici, questa volta al ginocchio: il 30 marzo viene operato ad Anversa dal professor Marc Martens per una lesione osteocondale del ginocchio sinistro.\nLivorno e Modena.\nIl 20 gennaio 2010 si trasferisce al con il quale esordisce il 31 gennaio a San Siro contro il , fornendo anche un assist per il gol del definitivo pareggio di Cristiano Lucarelli. A fine stagione, dopo la retrocessione dei labronici, rimane svincolato, e il 10 settembre 2010 viene ufficializzato il suo tesseramento da parte del Modena. L'esperienza modenese viene condizionata da un'ulcera gastrica, che lo colpisce a fine 2010 consentendone il rientro in squadra solo nell'aprile successivo.\nNazionale.\nBellucci \u00e8 stato convocato nelle nazionali giovanili 11 volte con l\u2019under21 ha realizzato 2 gol.\nAllenatore.\nAlla fine stagione 2010-2011, in scadenza di contratto, decide di ritirarsi dall'attivit\u00e0 agonistica per dedicarsi a quella di allenatore, nelle giovanili della .. Al termine della stagione 2012-2013 torna alla Sampdoria come allenatore dei Giovanissimi. Nel 2014-2015 \u00e8 sulla panchina della Primavera insieme a Enrico Chiesa, mentre l'anno seguente diventa collaboratore del nuovo allenatore della prima squadra Walter Zenga, suo ex compagno di squadra, con il compito di curare la fase offensiva con buoni risultati. Il 15 novembre 2015 con l'arrivo di Vincenzo Montella sulla panchina della Samp, assume l'incarico di guidare gli Under-17 blucerchiati.\nIl 7 luglio 2017 diventa tecnico dell', sostituendo Stefano Sottili; alla quarta giornata viene per\u00f2 sollevato dall\u2019incarico.\nIl 23 ottobre 2018 sostituisce Fabio Fossati sulla panchina dell', squadra all'esordio tra i professionisti. Ottiene un pareggio contro la nella prima uscita, mentre il 7 novembre guida i \"ceramisti\" alla prima vittoria in Serie C, superando per 0-1 il . Il 4 marzo 2019, pur con la squadra in diciassettesima posizione nel girone A (dunque non coinvolta nei teorici play-out), viene sollevato dall\u2019incarico.\nNel luglio del 2020 diventa il vice di Gianni De Biasi nello staff della nazionale azera.\nIl 15 settembre 2021 diventa allenatore in seconda di Walter Mazzarri, al Cagliari.\nStatistiche.\nStatistiche da allenatore.\n\"Statistiche aggiornate al 2 marzo 2019\"."}
{"id": "600577", "revid": "1149807", "url": "https://it.wikipedia.org/wiki?curid=600577", "title": "Yu-Gi-Oh! (gioco di carte)", "text": "Il Gioco di carte di Yu-Gi-Oh! (anche noto come Yu-Gi-Oh! Trading Card Game, Yu-Gi-Oh! TCG o Yu-Gi-Oh! GCC) \u00e8 un gioco di carte collezionabili reale derivato dall'analogo gioco immaginario che appare nel manga e anime \"Yu-Gi-Oh!\" (nel fumetto il gioco \u00e8 chiamato \"\"Magic &amp; Wizards\", nel cartone animato \u00e8 chiamato invece \"Duel Monsters\"\"). Il Gioco comprende tre tipi principali di carte: Carte Mostro, Carte Magia e Carte Trappola. Attraverso l'Evocazione di Carte Mostro i giocatori cercano di danneggiare l'avversario, aiutati dai poteri di Carte Magia e Carte Trappola.\nIl gioco \u00e8 pubblicato in Giappone dalla Konami; complessivamente \u00e8 stato pubblicato in pi\u00f9 di 40 nazioni. Nel 2009, la Konami ha annunciato che il totale delle vendite di carte aveva superato i 22,5 miliardi, il che ha permesso al gioco di entrare nel Guinness World Record come gioco di carte collezionabili con pi\u00f9 carte vendute al mondo.\nRegole del gioco.\nCome in tutti i giochi di carte collezionabili, anche in \"Yu-Gi-Oh!\" i giocatori devono munirsi di un proprio mazzo di carte personale (indicato con il termine inglese \"Deck\"). Vi sono regole precise riguardo alle carte che possono essere incluse nel mazzo (vedi sotto).\nIl regolamento basilare del gioco (riproposto qui di seguito in forma di sommario) \u00e8 codificato in un apposito libretto delle regole, che \u00e8 sempre incluso nei Mazzi tematici (e aggiornato con il tempo). Il regolamento pi\u00f9 avanzato (risoluzione di meccaniche di gioco particolari, concetti pi\u00f9 formali sulla struttura del gioco, \"ruling\", ecc.) \u00e8 di solito (e anche in questa sede) introdotto in minima parte. Chi padroneggia queste nozioni pi\u00f9 avanzate pu\u00f2 conseguire un esame di \"Judge\", e conseguentemente arbitrare in incontri ufficiali.\nSi tenga presente, come meta-regola generale, che quando l'effetto di una carta contraddice il regolamento, permettendo azioni \"speciali\", \u00e8 l'effetto della carta a prevalere.\nTerreno di gioco.\nOgni giocatore dispone di una griglia di 7x2 caselle (pi\u00f9 due speciali situate fra i due terreni, dove verranno collocati i mostri evocati dall'extra deck) dove giocare le proprie carte, chiamata \"Terreno\".\nN.B. Quando ogni slot della Zona Carte Mostro \u00e8 occupato, non \u00e8 pi\u00f9 possibile evocare mostri; effetti che permetterebbero di farlo non possono essere attivati; effetti che lo obbligherebbero (attivandosi automaticamente) non possono sortire quella parte di effetto.\nN.B. Quando \u00e8 occupata tutta la Zona Carte Magia e Trappola, non \u00e8 pi\u00f9 possibile attivare n\u00e9 posizionare carte Magia o Trappola (eccetto carte Magia Terreno).\nUna carta \u00e8 considerata (ai fini delle meccaniche di gioco) \"sul Terreno\" solo se si trova nella Zona Carte Mostro o nella Zona Carte Magia/Trappola o nella Zona Carte Terreno. Una carta che si trovi sul Terreno dalla parte di un giocatore viene considerata \"controllata\" da quel giocatore (anche qualora la carta sia di propriet\u00e0 dell'avversario: in questo caso, si dice che il suo controllo \u00e8 stato cambiato).\nLa Zona Carte Bandite.\nAlcune carte possono \"bandire\" (in passato \"\"remove from play\", \"banish\"\" a partire dall'espansione \"Generation Force\") s\u00e9 stesse o altre carte; questo non equivale a \"mandare/scartare al Cimitero\". Tali carte, infatti, vanno poste in una zona che le differenzi da quelle sul Terreno o nel Cimitero; queste carte possono essere riprese o comunque influenzate soltanto per mezzo di altre carte (o anche s\u00e9 stesse) che consentano specificamente di scegliere una carta dalla \"Zona Carte Bandite\". Quando un effetto richieda, ad esempio, di \"mandare/scartare al Cimitero\" una carta come Costo d'Attivazione, ci\u00f2 non \u00e8 possibile se un'altra carta in gioco sta costringendo le carte a essere \"bandite\" anzich\u00e9 \"mandate/scartate al Cimitero\", mentre sarebbe invece possibile attivare una carta che richieda semplicemente di \"scartare\" (non \"al Cimitero\") una carta.\nLe carte che finiscono nella Zona Carte Bandite vengono messe scoperte, a meno che ci\u00f2 non sia specificato nel testo della carta che le ha rimosse (come in \"Differente Capsula Dimensionale (DR1-IT031)\").\nPubblica conoscenza.\nSi parla di \"pubblica conoscenza\" a proposito delle informazioni di cui pu\u00f2 disporre ciascun giocatore durante la partita. Sono di pubblica conoscenza:\nOgni informazione deve essere rivelata da un giocatore ogniqualvolta l'avversario ne faccia richiesta. Tuttavia, \u00e8 vietato (e penalizzabile) toccare le carte dell'avversario senza sua previa autorizzazione; si noti inoltre che \u00e8 vietato dal regolamento ufficiale prendere appunti scritti circa lo stato della partita, salvo il numero di Life Points propri e dell'avversario (ad esempio, se un effetto ha permesso a un giocatore di prendere visione della mano avversaria, costui non pu\u00f2 annotare per iscritto di quali carte egli disponga).\nIl Mazzo e la mano.\nOgni giocatore \u00e8 proprietario di:\nN.B. Il Side Deck assume importanza soltanto tra un Duello e un altro, per le sostituzioni di carte (nel corso di un Duello, esso non ha rilevanza). In ogni caso, l'avversario non pu\u00f2 prendere visione di esso in alcun momento, se non coperto (per accertarsi che sia composto da non pi\u00f9 di 15 carte), ossia esso non \u00e8 di pubblica conoscenza.\nDurante il Duello, il giocatore avr\u00e0 quasi sempre carte in mano. All'inizio del Duello, ciascun giocatore pesca 5 carte; si pesca una carta dal mazzo all'inizio di ogni proprio turno (escluso il primo turno, modifica apportata con l'inserimento delle carte pendulum). Alla fine di ogni turno, se le carte nella mano del giocatore di turno sono 7 o pi\u00f9, egli dovr\u00e0 scartare al Cimitero carte finch\u00e9 ne avr\u00e0 in mano 6.\nSi \u00e8 soliti parlare di \"vantaggio carte\" in riferimento a una situazione in cui il giocatore abbia pi\u00f9 carte in mano rispetto all'avversario; il vantaggio carte, cos\u00ec inteso, \u00e8 una situazione estremamente positiva per il giocatore, in quanto il numero di strategie adottabili nel corso del Duello aumenta drasticamente in proporzione al numero di carte di cui si dispone (per questo si parla anche di \"vantaggio Terreno\" in riferimento al numero di carte Mostro, Magia e Trappola controllate dal giocatore). Nella maggior parte dei mazzi competitivi si tiene conto della possibilit\u00e0 di sfruttare il vantaggio carte, tipicamente grazie a effetti che consentano di pescare carte o di recuperarle dal Cimitero.\nScopo del gioco.\nOgni singola partita di \"Yu-Gi-Oh!\" \u00e8 detta \"Duello\", e le persone che prendono parte al duello (i \"duellanti\") usano le carte dei loro rispettivi Deck allo scopo di azzerare i punti vita (\"Life Point(s)\", anche in italiano) dell'avversario. Ciascun duellante inizia il Duello con 8000 Life Points, e perde il Duello nel momento in cui essi arrivano a 0 (che \u00e8 il loro limite inferiore). Un giocatore perde anche qualora non sia in grado di pescare una carta dal Deck allorch\u00e9 richiesto (esaurimento del Deck o \"crash\"; in inglese \"to deck out\" o \"to mill\" ha il senso transitivo di \"far crashare\" l'avversario). Infine, esistono carte che permettono, con i loro effetti, di vincere il Duello automaticamente (\"Exodia il Proibito\", \"Tavola del Destino\", \"Numero 88: Burattino Arnese del Leone e Horakhty, il creatore della luce (disponibile solamente nella versione OCG)\"...).\nLe partite si giocano al meglio delle tre: chi vince due Duelli su tre \u00e8 il vincitore del \"Match\". \u00c8 altres\u00ec possibile che un Duello finisca pari merito (azzeramento contemporaneo dei Life Points, \"crash\" contemporaneo...), e che il Match si prolunghi, pertanto, per pi\u00f9 di tre Duelli. Nel caso di un Duello che si prolunghi per un tempo eccessivo, l'arbitro (\"Judge\") pu\u00f2 decidere di chiamare il \"timeover\": in quel caso, si disputano 3 turni extra e, alla fine dell'ultimo turno extra, si proclama vincitore il duellante provvisto di pi\u00f9 Life Points; nel caso di ulteriore pareggio, si prosegue finch\u00e9 uno dei giocatori perda Life Points. A questo punto (dopo la conclusione di ogni Catena di effetti), il giocatore con pi\u00f9 Life Points vince. Se persiste una situazione di pareggio, si dovr\u00e0 disputare un ulteriore Duello (senza per\u00f2 utilizzare il Side Deck, perch\u00e9 il \"timeover\" \u00e8 stato chiamato nel mezzo di un Duello in corso) della durata di 2 turni. Alla fine del secondo turno, si proceder\u00e0 come descritto sopra per determinare il vincitore.\nSe invece il tempo scadesse tra un Duello e l'altro, viene immediatamente dichiarato vincitore colui che ha vinto pi\u00f9 Duelli. In caso di parit\u00e0, si disputer\u00e0 il Duello extra di 2 turni, ma sar\u00e0 stavolta possibile utilizzare il Side Deck (perch\u00e9 il \"timeover\" \u00e8 avvenuto tra un Duello e un altro). Si determina la vittoria come sopra descritto.\nTipi di carte.\nEsistono fondamentalmente tre tipi di carte: Mostro, Magia e Trappola; queste a loro volta si dividono in svariati sotto-generi, come descritto nei seguenti paragrafi. Si tenga presente che esistono alcune carte che riportano, nel testo del proprio effetto, errori o imprecisioni, che sono stati perlopi\u00f9 corretti con l'andare delle ristampe, e sono attualmente raccolti qui (file PDF).\nCarte Mostro.\nRappresentano creature di vario genere (non necessariamente mostri, visto che comprendono anche robot, esseri umani, etc) che, nella finzione del gioco, \"combattono\" tra loro, attaccando l'avversario e difendendo il loro \"controllore\". Tipicamente \u00e8 possibile giocare solo una carta mostro per turno (si parla di \"Evocazione Normale\" o \"Posizionamento\", a seconda che la si giochi scoperta in posizione di Attacco o coperta in posizione di Difesa), a meno che il testo di un'altra carta non consenta diversamente (in questo caso si parla di \"Evocazione Speciale\").\nL'Evocazione Normale (o il Posizionamento) di un mostro di livello 5 o 6 richiede un \"tributo\" (ossia, \u00e8 necessario mandare al Cimitero un mostro gi\u00e0 presente sul proprio Terreno; questo mostro non \u00e8 considerato \"distrutto\"); per evocare Normalmente (o Posizionare) un mostro di livello 7 o superiore sono invece necessari due tributi.\nLe carte Mostro sono caratterizzate da punteggi numerici di \"attacco\" (ATK) e \"difesa\" (DEF), che determinano l'esito delle battaglie, e da un \"livello\" rappresentato come una serie di stelle (\"Level Stars\"), per un massimo di 12. La maggior parte dei mostri sono dotati di un effetto che influisce sull'avanzamento del gioco. I mostri sono classificati principalmente in due modi: per \"Attributo\" (chiamato per\u00f2 \"Tipo\" - \"Type\" - nella versione giapponese), che \u00e8 un parametro che identifica l'elemento legato alla creatura (LUCE [\u5149], OSCURIT\u00c0 [\u95c7], FUOCO [\u708e], VENTO [\u98a8], ACQUA [\u6c34], TERRA [\u5730] e l'Attributo speciale DIVINO [\u795e]); e per \"Tipo\" (chiamato per\u00f2 \"Sottotipo\" - \"Sub-Type\" nella versione giapponese), che pu\u00f2 essere uno dei 23 seguenti: Acqua, Bestia, Bestia Alata, Cyberso, Demone, Dinosauro, Drago, Fata, Guerriero, Guerriero-Bestia, Incantatore, Insetto, Macchina, Pesce, Pianta, Psichico, Pyro, Rettile, Roccia, Serpente Marino, Tuono, Wyrm, Zombie, pi\u00f9 i Tipi speciali \"Divinit\u00e0-Bestia\" e \"Divinit\u00e0-Creatrice\" (quest'ultimo posseduto solo in OCG da \"Horakhty, il Creatore della Luce\").\nLe carte Mostro si dividono ulteriormente in:\nCarte Magia.\nLe \"carte Magia\" (\"Spell cards\" nella versione inglese, \"Magic cards\" nella versione giapponese) hanno sfondo verde; quando vengono giocate, producono effetti di vario tipo, modificando il gioco (come gi\u00e0 visto per i \"mostri Effetto\"). Possono essere giocate solo in determinati momenti del proprio turno (Main Phase), eccezion fatta per le \"magie rapide\" (vedi oltre). Si dividono nei 6 seguenti tipi:\nN.B. Tutte le Carte Magia (anche quelle Terreno) possono essere sia attivate direttamente sia \"Posizionate\" (ossia giocate coperte sul Terreno nella loro apposita zona, durante una Main Phase - il che \"non\" d\u00e0 inizio a una catena). In questo caso, eccetto per le Carte Magia Rapida (\"vedi sopra\"), possono essere attivate durante il medesimo turno, sempre durante una Main Phase.\nCarte Trappola.\nLe \"carte Trappola\" (\"Trap cards\") hanno lo sfondo porpora e producono vari effetti, come le carte Magia. La loro particolarit\u00e0 \u00e8 che non possono essere giocate direttamente, ma vanno prima Posizionate coperte (\"Set\", in inglese): potranno essere attivate solo a partire dal turno successivo (anche nel turno avversario). Vengono chiamate \"trappole\" proprio perch\u00e9 il loro scopo \u00e8 sorprendere l'avversario, disturbando il suo gioco (ad esempio bloccando gli attacchi o annullando l'evocazione di una carta Mostro). Le Trappole possono essere attivate anche durante il proprio turno, purch\u00e9 appropriate. Si dividono in:\nTurni.\nOgni turno si suddivide nelle seguenti Fasi (\"Phase(s)\", anche in italiano):\nIl giocatore di turno pu\u00f2 ora dichiarare di entrare in Battle Phase (a meno che non sia il primo turno del Duello), o di passare direttamente in End Phase.\nN.B. Si noti che \u00e8 possibile entrare nella Battle Phase \"pur non avendo mostri in grado di attaccare sul proprio Terreno\". In questo caso, dallo Start Step si passer\u00e0 direttamente in End Step, e avverr\u00e0 la Main Phase 2 come di consueto.\nCatene e Spell Speed.\nOgni tipo di effetto, eccetto gli Effetti Continui, \u00e8 contraddistinto da due momenti distinti, chiamati \"attivazione\" e \"risoluzione\": un effetto pu\u00f2 attivarsi automaticamente (ad esempio, un Effetto Innescato) o essere attivato da un giocatore (ad esempio, un Effetto a Ignizione); se l'effetto richiede un \"costo d'attivazione\", questo va pagato immediatamente (il pagamento avviene anche se l'effetto viene negato o sfuma in Catena). Se nulla lo impedisce, l'effetto cos\u00ec attivato va in risoluzione (\"risolve\").\nGli effetti delle carte possono essere attivati l'uno dietro l'altro, prima che essi risolvano. L'insieme di queste attivazioni viene chiamata \"Catena\", e ogni effetto cos\u00ec attivato \"Anello\" della Catena; gli Anelli vengono contrassegnati in ordine numerico dal primo all'ultimo.\nQuando si decide di chiudere una Catena, gli effetti risolvono dall'ultimo Anello della Catena al primo, ossia in ordine inverso rispetto all'attivazione; ogni volta che un giocatore attiva un effetto, inoltre, l'avversario ha il diritto di attivarne un altro in Catena prima che il giocatore incateni eventuali altri effetti. Questo d\u00e0 all'avversario la possibilit\u00e0 di reagire alle mosse del giocatore, ad esempio incatenando un effetto che impedisca la risoluzione dell'effetto precedente (si dice che lo \"nega\"); l'avversario pu\u00f2 anche agire in modo da volgere l'effetto del giocatore a proprio vantaggio (ad esempio, cambiando il controllo di un Mostro in Catena), poich\u00e9 una volta attivato un effetto non \u00e8 possibile \"ritirarlo\" dalla Catena.\nPer aggiungere un Anello a una Catena \u00e8 necessario conoscere la \"Spell Speed\" degli effetti, ossia la loro rapidit\u00e0. Grazie alla Spell Speed si pu\u00f2 sapere se \u00e8 possibile incatenare un effetto a un altro. Esistono tre velocit\u00e0, ciascuna delle quali \u00e8 superiore alla precedente:\nN.B. Evocare Mostri, spostarli, offrirli come Tributo e pagare costi non sono azioni che danno origine a Catena.\nGame state e timing di attivazione degli Effetti Rapidi.\nAll'inizio di ogni Phase, il game state si dice \"aperto\". A quel punto, il giocatore di turno ha la priorit\u00e0 di attivare Effetti, Evocare Mostri, utilizzare Effetti e cos\u00ec via; se l'azione svolta dal giocatore di turno non genera una Catena (per esempio Evocare Normalmente un Mostro o cambiare la posizione di un Mostro), e se ci\u00f2 non fa attivare nessun Effetto Innescato, il giocatore di turno ha la priorit\u00e0 di attivare un \"Effetto Rapido\" (ovvero con Spell Speed 2 o superiore). Se egli decide di non utilizzarlo, la priorit\u00e0 passa all'avversario, il quale potr\u00e0 attivare a sua volta un Effetto Rapido. Se anche l'avversario decide di passare la priorit\u00e0 non attivando alcun Effetto Rapido, il game state ritorna aperto.\nSe, in ci\u00f2, viene attivato in un qualche punto un Effetto che invece genera una Catena, entrano in gioco le regole delle Catene: ogni giocatore pu\u00f2 incatenare Effetti che a loro volta possono essere messi in Catena all'ultimo attivato, a partire dal giocatore che non ha attivato l'ultimo Effetto. Nella Catena, dopo che entrambi i giocatori hanno passato la priorit\u00e0 all'avversario senza attivare nulla, gli Effetti si risolvono, a partire da quello pi\u00f9 recente e andando a decrescere.\nIl giocatore di turno pu\u00f2 anche decidere, quando il game state \u00e8 aperto, di passare alla fase successiva: se ci\u00f2 avviene, l'avversario pu\u00f2 attivare un Effetto Rapido; se ci\u00f2 non avviene, ed entrambi i giocatori sono d'accordo nel passare alla prossima Phase (o al prossimo Step), la Phase (o Step) attuale finisce e si passa a quello/a successivo/a.\nTutte queste meccaniche sono consultabili nel documento ufficiale Konami a proposito della priorit\u00e0 d'azione.\nPriorit\u00e0 per gli Effetti ad Ignizione (Rimossa):\nPrima della rimozione di questa regola, il giocatore di Turno aveva la priorit\u00e0 sugli Effetti ad Ignizione dei Mostri; ci\u00f2 vuol dire che, una volta Evocato un Mostro con un Effetto \"Una volta per turno... puoi\" (esempio: \"Stregone del Chaos\"), egli poteva utilizzare in priorit\u00e0 tale Effetto, prima che l'avversario potesse rispondere all'Evocazione del Mostro (ad esempio con \"Buco Trappola Senza Fine\"). Questa regola \u00e8 stata rimossa nell'OCG il 19 marzo 2011; il TCG ha invece dovuto aspettare il 25 aprile 2012 per l'annuncio.\nCasi particolari negli Effetti Innescati.\nI Mostri con Effetti Innescati possono avere due diciture particolari, \"Quando... puoi\" (esempio: \"Peten il Clown Oscuro\") oppure \"Se... puoi\" (esempio: \"Mago a Molla\"). Nel primo dei casi, l'Effetto Innescato pu\u00f2 attivarsi solamente se la sua condizione d'attivazione \u00e8 stata l'ultima cosa ad avvenire nello stato di gioco: se quindi \"Peten il Clown Oscuro\" venisse offerto come Tributo per un Evocazione tramite Tributo, il suo Effetto non potrebbe essere attivato poich\u00e9 l'ultima azione avvenuta non \u00e8 stata mandare Peten al Cimitero, ma Evocare il Mostro che l'ha utilizzato come Tributo. Per gli Effetti \"Se... puoi\", invece, affinch\u00e9 essi possano verificarsi, basta che la condizione d'attivazione sia stata attivata nell'ultima Catena dello stato di gioco.\nMaster Rules.\nLe Master Rules sono dei cambiamenti sostanziali delle regole del gioco; esse comprendono l'inclusione di nuovi tipi di carte da gioco, la modifica di alcune regole fondamentali del gioco, o entrambi. Il termine Master Rules \u00e8 proprio del gioco di carte orientale; questi cambiamenti di regole sono giunti anche in occidente, ma senza un nome specifico.\nMaster Rule 1.\nIntrodotta con \"Starter Deck 2008\" (OCG) / \"Starter Deck: Yu-Gi-Oh! 5D's\" (TCG).\nMaster Rule 2.\nIntrodotta con \"Starter Deck 2011\" (OCG) / \"Starter Deck: Dawn of the Xyz\" (TCG).\nMaster Rule 3.\nIntrodotta con \"Starter Deck 2014\" (OCG) / \"Super Starter: Space-Time Showdown\" (TCG).\nMaster Rule 4 / New Master Rule.\nIntrodotta con \"Starter Deck 2017\" (OCG) / \"Starter Deck: Link Strike\" (TCG).\nMaster Rule 2020.\nIntrodotta a partire dal 1 aprile 2020 (TCG e OCG); \u00e8, ufficialmente, solo una revisione della Master Rule 4.\nFormati di gioco.\nTradizionale e Avanzato.\nEsistono due principali formati di gioco, chiamati \"Tradizionale\" e \"Avanzato\". La differenza non sta nelle regole, ma nelle restrizioni applicate alle carte. In entrambi i formati, alcune carte sono \"limitate\" (non \u00e8 concesso averne pi\u00f9 di una copia nel mazzo) e altre \"semi-limitate\" (non \u00e8 concesso averne pi\u00f9 di due copie nel mazzo): la lista di tali carte pu\u00f2 per\u00f2 differire nei due formati.\nIn entrambi i formati:\nSolo in formato Avanzato:\nSolo in formato Tradizionale:\nLa lista delle carte bandite, limitate e semi-limitate (\"Banned List\") viene periodicamente modificata e pubblicata sul sito ufficiale del gioco, in modo che i giocatori possano adeguare i propri mazzi per i tornei.\nEsiste inoltre una guida sul sito della Konami, che specifica i casi particolari a proposito della legalit\u00e0 delle carte nei tornei ufficiali.\nSpeed Duel.\nLo Speed Duel \u00e8 un formato introdotto nel TCG nel gennaio 2019, con \"Speed Duel Starter Decks: Destiny Masters\" e \"Speed Duel Starter Decks: Duelists of Tomorrow\".\nEsso riprende il sistema di gioco di Yu-Gi-Oh! Duel Links, e si discosta dal gioco principale per alcune regole:\nNei Duelli Speed Duel, \u00e8 possibile utilizzare solamente carte con lo specifico simbolo Speed Duel. Queste carte possono essere inoltre utilizzate nei Duelli in formato Avanzato/Tradizionale.\nRush Duel.\nIl Rush Duel \u00e8 un formato introdotto nell'OCG l'11 aprile 2020, con \"Deck Modification Pack: Hyperspeed Rush Road!!\".\nEsso \u00e8 il metodo di gioco utilizzato nella serie animata \"Yu-Gi-Oh! SEVENS\", e segue delle particolari regole, tra le quali:\nNei Duelli Rush Duel, \u00e8 possibile utilizzare solamente le specifiche carte ideate per il formato. Queste carte non possono essere utilizzate nei Duelli in qualsiasi altro formato.\nDiscordanza dei regolamenti.\nSin dalla prima apparizione cartacea sono presenti differenze con il gioco reale, riprese anche dalla serie televisiva. Le principali regole, valide nel torneo del \"Regno dei Duellanti\" nell'anime, sono riportate di seguito:\nAltre differenze derivano dal ricorso della serie ad effetti speciali: per esempio, il terreno su cui si combatte il duello comporta aumenti (\"bonus ambiente\") o diminuzioni del valore offensivo-difensivo dei mostri, in ragione del loro tipo e/o attributo.\nA partire dal torneo della \"Citt\u00e0 dei Duelli\" nell'anime, le regole vengono cambiate, avvicinandole a quelle del gioco reale. Permangono comunque alcune differenze, riportate di seguito:\nSparisce il bonus ambiente, sostituito dalle carte Magia Terreno (presenti anche nella realt\u00e0). Gli effetti delle carte sono nella maggior parte dei casi gli stessi sia nell'anime che nella realt\u00e0, con alcune differenze per quanto riguarda carte specifiche (ad esempio per il \"Sigillo di Orichalcos\" o per lo \"Stregone della Magia Oscura\"). Ci sono, inoltre, alcune carte presenti solo nell\u2019anime e non nel GCC.\nPer i duelli a coppie o sfide collettive (in cui un solo duellante ne affronta 2 o 3) il regolamento prevede che l'incontro a coppie termina quando una coppia viene sconfitta, mentre nelle sfide collettive \u00e8 sufficiente battere un avversario per concludere il duello.\nEspansioni.\nLe varie espansioni del gioco che sono uscite sino ad adesso sono le seguenti. Le parentesi tonde indicano le espansioni gi\u00e0 uscite in occidente ma non in Italia, le parentesi quadre quelle limitate all'oriente e quindi all\"'OCG\".\nBooster Packs.\nOgni Booster Pack, o Busta d'Espansione, appartiene ad una generazione, che indica a quale serie anime appartiene, e ad una serie, ogni serie ha diversa struttura della carta. Le carte delle prime tre serie sono uscite in Giappone prima dell'introduzione del gioco in occidente, che quindi sono state rilasciate successivamente e mescolate. Ogni Booster Pack contempla 80 carte nell'OCG e 100 nel TCG. Ogni bustina contiene 5 carte nell'OCG e 9 nel TCG.\nYu-Gi-Oh! DM.\nSerie 1, 2 e 3\nSerie 4\nYu-Gi-Oh! GX.\nSerie 5\nYu-Gi-Oh! 5D's.\nSerie 6\nSerie 7\nYu-Gi-Oh! Zexal.\nSerie 8\nYu-Gi-Oh! Arc-V.\nSerie 9\nYu-Gi-Oh! VRAINS.\nSerie 10\nDuelist Pack.\nI Duelist Pack sono un particolare tipo di espansione. Nei Duelist Pack si pu\u00f2 trovare una variet\u00e0 di carte minore rispetto alle normale buste di espansione, ma una busta di Duelist Pack contiene solamente 5 carte. Queste buste, fino alla numero 7, sono abbinate ciascuna ad un personaggio della serie di Yu-Gi-Oh! GX, la numero 8 \u00e8 abbinata ad un personaggio della nuova serie Yu-Gi-Oh! 5D's. Questi sono i Duelist Pack:\nMazzi da gioco.\nOltre alle espansioni sono usciti mazzi tematici per imparare a giocare con le varie tipologie di carte. Le confezioni comprendono, oltre alle carte (solitamente 40, il numero minimo consentito per giocare in base alle regole) un \"campo da gioco\" (la griglia su cui disporre le carte) e il libretto delle regole. I mazzi tematici si dividono in due categorie: \"Mazzi Introduttivi\" (destinati ai principianti, in genere ispirati ai mazzi usati dai personaggi del manga e dell'anime) e \"Structure Deck\" (o mazzi d'ampliamento, in cui il \"tema\" \u00e8 solitamente rappresentato da un preciso \"Tipo\" di \"carte mostro\"). Di seguito ecco i mazzi usciti in Italia:\nMazzi Introduttivi.\nYu-Gi-Oh! DM\nYu-Gi-Oh! GX\nYu-Gi-Oh! 5D's\nYu-Gi-Oh! ZEXAL\nYu-Gi-Oh! ARC-V\nYu-Gi-Oh! VRAINS\nAltre carte da gioco.\nOltre alle carte presenti nei mazzi o nelle espansioni, ve ne sono altre in edizioni limitate, chiamate Promo. Un esempio pu\u00f2 essere \"Sarcofago d'Oro\" (\"Gold Sarcophagus\"). Altre carte, inoltre, sono presenti in videogiochi, riviste, modellini, McDonald's, partecipazioni a tornei, ovvero i cosiddetti Sneak Preview, al cinema, e in buste esclusive.\nTornei.\nIl gioco si \u00e8 diffuso al punto che sono stati istituiti dei tornei ufficiali, detti sanzionati, da parte di Konami stessa.\nI giocatori possono cimentarsi in essi recandosi in una fumetteria che svolge questo tipo di tornei; queste possono ospitare tornei locali settimanali sanzionati, ma anche tornei di livello pi\u00f9 alto come possono essere i Regionali (WCQ: Regional). Ottenendo buoni risultati in questi ultimi \u00e8 possibile ottenere un invito per il Campionato Europeo (European WCQ); la tappa finale \u00e8 il Campionato Mondiale, al quale \u00e8 possibile accedere solo arrivando nei primi 3 posti del Campionato Europeo, oppure attraverso i \"World Qualifying Points\", ovvero dei punti ottenuti attraverso buoni posizionamenti a tornei di alto livello in tutta Europa.\nLe singole fumetterie potevano anche, fino all'espansione \"Assalto Accensione\", decidere di organizzare Sneak Peeks, ovvero degli eventi specifici per provare in anteprima le nuove carte in uscita. Questo tipo di eventi \u00e8 stato sostituito, a partire dall'espansione \"Codice Eternit\u00e0\", con gli eventi Premiere, svolti in modalit\u00e0 leggermente differente dagli Sneak Peeks.\nEsistono anche Campionati Nazionali (WCQ: Campionati Nazionali), eventi che non richiedono qualifica. \u00c8 da notare che non \u00e8 possibile partecipare a 2 Campionati Nazionali diversi nella stessa stagione di gioco competitivo.\nIn tutto il mondo sono inoltre svolti YCS (Yu-Gi-Oh! Championship Series), eventi senza bisogno di qualifica e con un numero di giocatori particolarmente alto, considerati tra i tornei pi\u00f9 prestigiosi in assoluto.\nRemote Duel.\nA seguito della pandemia di COVID-19 del 2019-2021, Konami ha annunciato ufficialmente la nascita del Remote Duel, un nuovo modo di organizzare tornei ufficiali e sanzionati da parte delle fumetterie partecipanti. L'annuncio \u00e8 stato pubblicato il 30 aprile 2020, sulla pagina Facebook Yu-Gi-Oh! TRADING CARD GAME (KONAMI Europe), ma la nuova modalit\u00e0 di gioco \u00e8 stata ufficialmente avviata solo a partire dal 1\u00ba giugno 2020.\nRarit\u00e0.\nQuesto gioco di carte ha delle rarit\u00e0 molto particolari e diverse dagli altri giochi di carte collezionabili (Pok\u00e9mon, Magic ecc.); esse si distinguono per il valore, la possibilit\u00e0 di essere trovate e il modo in cui modificano la carta.\nLe rarit\u00e0 esistenti sono:"}
{"id": "600586", "revid": "111433", "url": "https://it.wikipedia.org/wiki?curid=600586", "title": "\u00dej\u00e1lfi", "text": "\u00dej\u00e1lfi (in norreno) o Thjelvar (in antico gutnico) \u00e8 un personaggio immaginario della mitologia norrena, fratello di R\u00f6skva, che \u00e8 citato due volte nell\"Edda in prosa\" di Snorri Sturluson e una volta nella \"Gutasaga\".\nNell'Edda.\nSnorri ne parla nel \"Gylfaginning\", quando racconta di un viaggio di Thor e Loki verso lo J\u01ebtunheimr, a levante. Durante il viaggio, fece visita alla famiglia di un contadino, il padre di \u00dej\u00e1lfi, e prese le sue due capre, le abbatt\u00e9, le scuoi\u00f2 e le cucin\u00f2. Dopo il pasto, prima di coricarsi, lasci\u00f2 disposizione che tutte le ossa fossero riposte sulle rispettive pelli che erano state adagiate al suolo presso il fuoco. La famiglia fece cos\u00ec ma \u00dej\u00e1lfi afferr\u00f2 l'osso della coscia di una capra, lo divise con il coltello e lo spezz\u00f2 per prenderne il midollo. All'alba del giorno seguente il dio prese il suo martello Mj\u00f6llnir, lo lev\u00f2 in alto, e consacr\u00f2 la pelle delle capre, le quali resuscitarono.\nQuando il dio vide che una di esse zoppicava intu\u00ec che l'osso era rotto, e corrug\u00f2 a tal punto la fronte per l'ira e stringeva con tale veemenza il suo martello, che il contadino trem\u00f2 e cadde in ginocchio, e successivamente implor\u00f2 clemenza. Ma quando vide la disperazione negli occhi di costoro si spense l'ira nel dio che accett\u00f2 come giusta compensazione i due figli del contadino, che divennero da tale giorno suoi servi.\nPertanto accompagnando i due dei e con la sorella, \u00dej\u00e1lfi intraprese il viaggio verso il regno dei giganti, nel quale il ragazzo prende parte ad una sfida di corsa, essendo velocissimo.\nIl giovane compete con uno dei servi di \u00datgar\u00f0a-Loki, \"Hugi\", in una serie di tre corse. In ognuna di queste sfide Hugi \u00e8 molto pi\u00f9 veloce di \u00dej\u00e1lfi, e addirittura nella terza, arriva al traguardo prima che il giovane sia arrivato a met\u00e0 del tragitto stabilito.\nIl giorno seguente, \u00datgar\u00f0a-Loki rivel\u00f2 a Thor che in ognuna delle tre corse, \u00dej\u00e1lfi aveva gareggiato nientemeno che con il suo pensiero, pertanto era impossibile una sua vittoria. Questo per fare capire la velocit\u00e0 dello scudiero del dio.\nNello \"Sk\u00e1ldskaparm\u00e1l\" sempre di Snorri, \u00dej\u00e1lfi aiuta Thor nella sua battaglia contro il gigante Hrungnir, ingannandolo facendolo stare in piedi sopra il suo scudo, avendogli fatto credere che avrebbe ricevuto un attacco da sotto. Cos\u00ec facendo il gigante \u00e8 esposto al martello di Thor, il Mj\u00f6llnir. Thj\u00e1lfi nel frattempo sconfigge facilmente un mostro chiamato M\u00f6kkurk\u00e1lfi, un gigante fatto di creta ma con il \"cuore di una giumenta\"\nNella \"Th\u00f3rsdr\u00e1pa\", \u00dej\u00e1lfi \u00e8 il compagno di Thor nella sua avventura fino alla casa del gigante Geirr\u00f8\u00f0r, bench\u00e9 nella versione di Snorri della storia, il posto di \u00dej\u00e1lfi viene preso da Loki.\nNella Gutasaga.\nNella Gutasaga, \"Thjelvar\" \u00e8 un adulto e arriva in un'isola magica che affonda ogni notte e che riemerge di giorno. Accende un fuoco nell'isola che da quel momento non sprofonda pi\u00f9 nel mare. Il figlio di Thjelvar \"Hafthi\" sposa \"Hu\u00edtastjerna\" (stella bianca) e diventano i progenitori dei \"Gutar\"."}
{"id": "600588", "revid": "30610", "url": "https://it.wikipedia.org/wiki?curid=600588", "title": "John Edensor Littlewood", "text": "\u00c8 noto soprattutto per i suoi contributi alla teoria dei numeri e in particolare al teorema dei numeri primi.\nBiografia.\nDocente al Trinity College dell'Universit\u00e0 di Cambridge dal 1908. Dal 1911 collabor\u00f2 con Godfrey Harold Hardy a molti lavori sull'analisi matematica e teoria analitica dei numeri. Questi studi portarono a un progresso quantitativo sul problema di Waring, inteso come parte del metodo del cerchio di Hardy-Littlewood. Nella teoria dei numeri primi i due matematici dimostrarono alcuni postulati e ottennero notevoli risultati condizionali. Questo fu un fattore importante nello sviluppo della teoria dei numeri come sistema di congetture; esempi ne sono la prima e la seconda congettura di Hardy-Littlewood.\nNel 1943 gli fu conferita la medaglia Sylvester e nel 1958 la medaglia Copley. \nLa figura di John Littlewood \u00e8 ricostruita in due film illustranti la vita del matematico indiano Ramanujan: \"Ramanujan\" del 2014 e \"L'uomo che vide l'infinito\" del 2015. "}
{"id": "600590", "revid": "49022", "url": "https://it.wikipedia.org/wiki?curid=600590", "title": "Grannus", "text": ""}
{"id": "600596", "revid": "453768", "url": "https://it.wikipedia.org/wiki?curid=600596", "title": "Naples (Florida)", "text": "Naples \u00e8 un comune degli Stati Uniti d'America nella contea di Collier, nello Stato della Florida.\nStoria.\nUn tempo, l'unico popolo a calpestare il suolo della attuale Naples erano i nativi americani della trib\u00f9 dei Caloosa (Calusa).\nI primi colonizzatori bianchi, Roger Gordon e Joe Wiggins, arrivarono da queste parti verso la fine del decennio 1860; un fiume e due isolette portano il loro nome.\nNel 1887, un gruppo di ricchi kentuckiani, capeggiati da Walter N. Haldeman, proprietario del Louisville Courier-journal, acquist\u00f2 praticamente tutta la citt\u00e0 di Naples e la prima cosa che fecero fu quella di costruire un pontile che si addentrasse per circa 180 metri nelle acque del golfo del Messico, l'attuale Naples Pier.\nLa inusuale forma a T, permetteva alle navi di grosso tonnellaggio di ormeggiare molto facilmente e nonostante sia stato pi\u00f9 volte distrutto, esso \u00e8 stato sempre ricostruito con la stessa forma.\nNaples presto raggiunse la fama di luogo di svernamento per canadesi e americani della fascia nord, ed inoltre il Naples Hotel ospit\u00f2 personalit\u00e0 quali Gary Cooper e Greta Garbo.\nNel 1911, Barron G. Collier, che aveva creato la sua fortuna, facendo pubblicit\u00e0 nei tram, visit\u00f2 la vicina isola di Useppa, ed incantato dal posto compr\u00f2 un milione di acri di terreno (circa 4.050 chilometri quadrati) acquitrinoso. Collier era convinto che la costa sul golfo del Messico avrebbe avuto lo stesso sviluppo di quella atlantica, ma per realizzarlo avrebbe dovuto dotarsi per prima cosa di strade e linea ferroviaria. In accordo con la promessa che Collier fece di finanziare la costruzione della Tamiami Trail, ovvero la strada che congiunge Tampa a Miami, lo Stato della Florida, nel 1923, cre\u00f2 la contea di Collier, della quale Naples \u00e8 sede.\nEconomia.\nL'economia di Naples \u00e8 largamente basata sul turismo."}
{"id": "600604", "revid": "161374", "url": "https://it.wikipedia.org/wiki?curid=600604", "title": "SS163", "text": ""}
{"id": "600605", "revid": "161374", "url": "https://it.wikipedia.org/wiki?curid=600605", "title": "SS 163", "text": ""}
{"id": "600608", "revid": "1149807", "url": "https://it.wikipedia.org/wiki?curid=600608", "title": "Moacyr Scliar", "text": "Biografia.\nFiglio di ebrei russi emigrati in Brasile, si laurea a Porto Alegre in medicina nel 1962 e nello stesso anno pubblica il suo primo libro \"Hist\u00f3rias de um M\u00e9dico em Forma\u00e7\u00e3o\". Sei anni dopo, nel 1968, esce la sua seconda opera, \"O carnaval dos animais\" che d\u00e0 il via a quella che si riveler\u00e0 una prolifica carriera letteraria che a tutt'oggi conta circa settanta pubblicazioni. Una delle peculiarit\u00e0 della produzione di Scliar \u00e8 quella di spaziare attraverso i pi\u00f9 disparati generi letterari: ha scritto romanzi, saggi, racconti, cronache giornalistiche e storie per l'infanzia. I suoi libri sono tradotti in dodici lingue e ogni nuova pubblicazione sorprende per l'originalit\u00e0 e conferma l'inesauribile vena creativa dell'autore che nel 2003 \u00e8 stato eletto membro a vita dell'Accademia Brasiliana di Lettere.\nLo scrittore canadese Yann Martel ha preso spunto dalla storia raccontata da Scliar nel romanzo \"Piccola guida per naufraghi con giaguaro e senza sestante\" (\"Max e os Felinos\", 1981) per il suo \"Vita di Pi\" (\"Life of Pi\", 2001).\n\u00c8 scomparso nel 2011 all'et\u00e0 di 73 anni."}
{"id": "600610", "revid": "1305772", "url": "https://it.wikipedia.org/wiki?curid=600610", "title": "Lanc\u00f4me", "text": ""}
{"id": "600617", "revid": "124123", "url": "https://it.wikipedia.org/wiki?curid=600617", "title": "Marino di Cesarea", "text": "Fonti.\nGli unici riferimenti a questa figura si trovano nella \"Storia ecclesiastica\" dello storico Eusebio di Cesarea (nato in Palestina verso l'anno 265), \"opera summa\" dello storico in cui \u00e8 stata riversata buona parte di un'altra opera di Eusebio, \"Collezione degli antichi martiri\", andata perduta.\nAgiografia.\nMarino era un centurione di famiglia nobile e benestante. Giunto ad alti gradi della gerarchia militare, aveva diritto ad una promozione, ma venne denunciato da un rivale, pretendente alla stessa promozione, di essere cristiano e pertanto non degno a conseguire un simile onore. Invitato in tribunale a confermare o meno la sua fede cristiana, Marino, dopo tre ore concessegli dal giudice per riflettere sulla risposta, conferm\u00f2 di essere cristiano e si avvi\u00f2 al martirio che venne effettuato mediante decapitazione. Egli sub\u00ec il martirio insieme al senatore Asterio, anch'egli celebrato, nello stesso giorno, come Santo dalla Chiesa cattolica. Asterio venne condannato a morte per aver dato sepoltura a Marino.\nContesto storico.\nSi noti per inciso che Gallieno, una volta diventato l'unico imperatore (260), promulg\u00f2 degli editti in cui concedeva la libert\u00e0 di culto, arrivando a restituire alcune propriet\u00e0 confiscate ai cristiani.\nCulto.\nLa memoria liturgica dei santi Marino di Cesarea ed Asterio cade il 3 marzo."}
{"id": "600621", "revid": "834", "url": "https://it.wikipedia.org/wiki?curid=600621", "title": "Kyu", "text": ""}
{"id": "600623", "revid": "122008084", "url": "https://it.wikipedia.org/wiki?curid=600623", "title": "Freedom", "text": "Freedom in lingua inglese significa libert\u00e0."}
{"id": "600635", "revid": "282094", "url": "https://it.wikipedia.org/wiki?curid=600635", "title": "Achille Loria", "text": "Biografia.\nPossidente ebreo, fratello di Gino Loria, si laure\u00f2 in giurisprudenza nel 1877, intraprendendo la carriera universitaria.\nCattedre e incarichi.\nInsegn\u00f2 al liceo di Mantova e nelle universit\u00e0 di Bologna, Pavia, Roma, Berlino, e Londra.\nDivenuto professore di economia politica all'universit\u00e0 di Siena nel 1881, Nel 1885 divenne professore ordinario di economia politica, quindi socio corrispondente dell'Accademia dei Lincei (1887), nonch\u00e9 membro di una trentina di Accademie e Societ\u00e0 di Studio tra le pi\u00f9 prestigiose del mondo.\nPass\u00f2 nel 1891 all'universit\u00e0 di Padova per insegnare in quella di Torino dal 1903 al 1932.\nDiresse la rivista \"Echi e Commenti\" dal 1920 al 1928.\nAppoggi\u00f2 attivamente, nonostante i dubbi tra gli altri di Luigi Einaudi, l'inserimento nell'ateneo torinese di Robert Michels, sociologo tedesco e socialista militante, allievo di Weber e di Sombart.\nAttivit\u00e0 pubblica.\nDivenne senatore del Regno nel 1919 e professore emerito nel 1932.\nPensiero economico.\nDurante la sua attivit\u00e0 accademica si dedic\u00f2 in particolar modo alla diffusione della cultura economica tra le masse. Fu vicino al socialismo ma non vi si impegn\u00f2 mai; i suoi studi sul problema economico si intrecciavano con la preoccupazione di risolvere il problema sociale. Nella sua interpretazione idealistica del socialismo, molto distante dal socialismo scientifico teorizzato da Karl Marx, propugn\u00f2 un piano di riforme volte a risolvere la questione agraria rendendo i contadini proprietari della terra, eliminando cos\u00ec le categorie di rendita fondiaria e interesse. Critic\u00f2 il materialismo storico dandone una lettura deterministica e meccanicistica che influenz\u00f2 numerosi giovani socialisti marxisti (ad esempio Enrico Leone e Arturo Labriola).\nDi fronte alle nuove teorie sull'equilibrio economico, rimase isolato, ma continu\u00f2 i propri studi economici autonomamente.\nLoria fu duramente criticato da Friedrich Engels nella sua prefazione al terzo libro del \"Capitale\". Engels lo accus\u00f2 di aver plagiato e falsificato, nel suo libro \"Le basi economiche della costituzione sociale\", la teoria marxista del valore e la sua concezione materialistica della storia. \nAntonio Gramsci critic\u00f2 il credito di cui Loria godeva nel movimento socialista a cavallo dei secoli, ironizzando su alcune sue bizzarre teorizzazioni (l'idea che l'invenzione dell'aeroplano avrebbe potuto risolvere il problema della fame nel mondo facilitando la caccia agli uccelli, le grossolane ipotesi sui rapporti tra l'italiano e il latino, e in generale il nullo rigore scientifico delle sue pubblicazioni) e definendolo \"un cervello incapace di pensare\". Nei suoi \"Quaderni\" Gramsci cre\u00f2 la categoria del \"lorianismo\", nella quale comprese quegli intellettuali italiani caratterizzati da \u00ab disorganicit\u00e0, assenza di spirito critico sistematico, trascuratezza nello svolgimento dell\u2018attivit\u00e0 scientifica [...] indulgenza etica nel campo dell\u2018attivit\u00e0 scientifico-culturale \u00bb, e in definitiva incapaci di contribuire alla formazione di una cultura nazionale."}
{"id": "600637", "revid": "292162", "url": "https://it.wikipedia.org/wiki?curid=600637", "title": "UEFA Champions League 1997-1998", "text": "La UEFA Champions League 1997-1998 \u00e8 stata la 43\u00aa edizione della massima competizione continentale europea, disputata tra il 23 luglio 1997 e il 20 maggio 1998 e conclusa con la vittoria del , al suo settimo titolo.\nI madrileni sconfissero ad Amsterdam per 1-0 la , alla terza finale consecutiva nella competizione.\nCapocannoniere del torneo \u00e8 stato Alessandro Del Piero (Juventus) con 10 reti.\nFormula.\nQuesta stagione vide un cambiamento storico, volto alla costruzione progressiva di un campionato europeo per club. Se da un lato infatti la partecipazione alla Coppa venne riaperta a tutte le Federazioni, per le migliori otto di esse venne data la possibilit\u00e0 di iscrivere una seconda squadra alla manifestazione, rompendo cos\u00ec quel principio in auge dalla seconda edizione, per cui solo i Campioni nazionali potevano accedere alla Coppa; in realt\u00e0, fino al 1961-1962 se la vincitrice della Coppa dei Campioni era anche campione nazionale, la squadra seconda classificata in campionato era invitata a partecipare.\nDovendo gerarchizzare le federazioni si utilizz\u00f2 quel ranking UEFA che fino ad allora era stato utilizzato solo nella terza competizione continentale, ma qui lo si fece in maniera anomala impiegando la classifica appena chiusa il maggio precedente: fu cos\u00ec che la Turchia scopr\u00ec solo all\u2019ultimo momento di essere entrata fra le otto elette.\nDopo la disputa di due turni preliminari, dunque, la Champions League fu allargata a 24 squadre suddivise in sei raggruppamenti autunnali, da cui si qualificavano le vincitrici pi\u00f9 le due migliori seconde. La fase ad eliminazione si svolse poi in primavera secondo il consueto rito della precedente edizione.\nSecondo turno preliminare.\nLe squadre eliminate in questo turno accedevano alla Coppa UEFA.\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "600638", "revid": "1516087", "url": "https://it.wikipedia.org/wiki?curid=600638", "title": "Stazione di servizio", "text": "Per stazione di servizio si intende una struttura destinata al rifornimento di combustibile ed all'assistenza ai veicoli, prevalentemente a motore termico, e ai loro trasportati.\nStoria.\nLe prime stazioni di servizio propriamente dette iniziano a diffondersi durante i primi decenni del 1900, ma vi erano alcuni esempi di postazioni di rifornimento funzionanti prima dell'inizio del secolo.\nIn precedenza, durante i primi anni di diffusione dei veicoli con motore a combustione interna, i carburanti erano infatti venduti in confezioni sigillate nelle drogherie, nelle farmacie ed in altri negozi generici.\nLa nascita della stazione di servizio segue quindi di poco l'invenzione dei primi erogatori (1885), dispositivi in grado di sollevare il prodotto petrolifero dal serbatoio interrato nel quale \u00e8 stoccato e pomparlo attraverso una tubazione flessibile ed una pistola erogatrice sino al serbatoio dell'autoveicolo da rifornire.\nNel 1905, Harry Grenner e Clem Laessing fondarono a St. Louise la Automobile Gasoline Company, dotata di attrezzature appositamente pensate per le automobili. Si trattava della prima \"filling station\" (stazione di rifornimento), antesignana delle moderne stazioni di servizio.\nL'utilizzo di appositi erogatori, in particolare, si diffuse a partire dal 1910, quando empori, drogherie e altri esercizi, che spesso vendevano gi\u00e0 benzina nelle latte, adottarono questi macchinari. Sempre in quel periodo, inizi\u00f2 l'espansione delle reti di vendita delle varie compagnie petrolifere, in particolar modo della potente Standard Oil.\nSempre nel 1910 furono introdotte le cisterne di benzina sotterranee.\nLa prima stazione di servizio moderna, intesa come luogo specificamente pensato per il rifornimento e l'assistenza alle automobili, fu probabilmente aperta a Pittsburgh nel 1913 dalla Gulf, anche se precedenti esperienze si verificarono forse a Seattle e a St. Louise nel 1907 e 1909. Ben presto, alla sola vendita di carburante si aggiunsero ulteriori servizi come il cambio dell\u2019olio, il controllo dell'acqua, il gonfiaggio degli pneumatici, la sostituzione di filtri, candele e batteria, in alcuni casi anche il lavaggio. Con il crescere delle operazioni svolte nell'impianto, si svilupp\u00f2 anche una maggiore attenzione verso il cliente, con la creazioni di locali dedicati a bar, sala d\u2019attesa e servizi igienici. L'ampliamento dei servizi offerti era determinato anche da esigenze economiche, allo scopo di rendere sostenibile un'attivit\u00e0 che, se limitata alla sola vendita di carburanti, sarebbe stata poco redditizia.\nLe prime stazioni di servizio presentavano caratteristiche molto differenziate tra loro e lasciavano quindi molto spazio alla creativit\u00e0 dei progettisti che in questo modo hanno realizzato alcuni esempi significativi di una vera e propria architettura specifica, accompagnata da una crescente sensibilit\u00e0 estetica anche per le forme di attrezzature e distributori, che a partire dalla fine degli anni '20 divennero elettrici, sostituendo le vecchie pompe manuali. Nello stesso decennio, le compagnie petrolifere iniziarono a perfezionare le loro strategie di marketing, costruendosi un'identit\u00e0 che si rispecchiava anche in alcuni elementi ricorrenti nelle rispettive stazioni di servizio. A questo scopo, iniziarono inoltre a diffondersi i globi luminosi posizionati al di sopra dei distributori, che con colori sgargianti e sigle accattivanti si proponevano di fidelizzare gli automobilisti ai nascenti marchi petroliferi. Crescente importanza iniziarono inoltre ad assumere gadget e omaggi realizzati dalle societ\u00e0 petrolifere e regalate dalle compagnie stesse o dai singoli gestori.\nNello stesso decennio, perlomeno negli Stati Uniti, le pompe di benzina tesero a scomparire dagli esercizi generici, concentrandosi nelle sole aree di servizio e nelle officine.\nA partire dalla met\u00e0 del XX secolo, iniziarono a diffondersi attrezzature per il rifornimento self-service, che ha conosciuto una crescente popolarit\u00e0. In alcuni paesi, conobbero inoltre una rinnovata popolarit\u00e0 i negozi annessi alle stazioni di servizio, che in alcuni casi divennero dei veri e propri mini-market completi di generi di prima necessit\u00e0. Il modello di stazione di servizio come luogo in cui usufruire di servizi accessori, tuttavia, non risulta popolare ovunque; se ha conosciuto un grande sviluppo negli USA, grazie anche alle aperture dei negozi annessi h24, in altri paesi come l'Italia questo tipo di attivit\u00e0 sono rimaste assai marginali.\nNel corso del tempo, con la progressiva razionalizzazione delle reti di distribuzione e della conseguente riduzione del loro numero, si \u00e8 assistito ad una sempre pi\u00f9 spiccata standardizzazione della stazione di servizio e delle sue attrezzature, che nel caso di alcune grandi compagnie petrolifere multinazionali utilizzano gli stessi elementi tecnici e di comunicazione pubblicitaria in tutti i continenti.\nLe problematiche derivanti dall'impatto ambientale dei carburanti ottenuti dagli idrocarburi hanno portato alcune imprese italiane a creare degli impianti di distribuzione unicamente di carburanti eco sostenibili. Nel 2014, ad esempio, fu inaugurata a Garbagnate Milanese la prima stazione di servizio in Italia senza benzina, ma esclusivamente con metano, GPL e ricarica elettrica rapida.\nServizi offerti.\nAccanto alla erogazione di carburanti, che possono essere liquidi come la benzina e il gasolio o gassosi come GPL, metano o idrogeno, vi possono trovare posto altri servizi quali officine, autolavaggi, negozi, bar, ristoranti, stampa quotidiana e periodica.\nNel mondo.\nItalia.\nAttualmente in Italia esistono circa 21.000-23.000 stazioni di servizio distribuite tra strade e autostrade (dove vengono meglio definite come area di servizio), e un totale di circa 240 marchi ufficiali di distribuzione oltre agli impianti senza marchio. Il loro erogato medio, che \u00e8 in progressivo aumento, \u00e8 ancora inferiore alla media europea mentre il loro numero \u00e8 tuttora in costante diminuzione.\nIn Italia, anche a seguito dell'impennata del costo del petrolio e della conseguente diminuzione dei consumi, \u00e8 prevista da molti una crescita del livello di competitivit\u00e0 tra i diversi punti vendita. Questo sta facendo s\u00ec che, accanto ai tradizionali impianti di propriet\u00e0 o convenzionati con le societ\u00e0 petrolifere vere e proprie, stiano consolidando la loro presenza sulle strade i punti vendita indipendenti o \"bianchi\", ovvero con marchio diverso da quello delle compagnie, o gestite direttamente dai gruppi che controllano la grande distribuzione commerciale. Gli impianti \"bianchi\", in particolare, hanno conosciuto una rapida diffusione a partire dal 2012. \nDopo alcune sentenze del Consiglio di Stato e ad alcune novit\u00e0 normative anche i generi di monopolio cominciano a trovare spazio presso le stazioni di servizio."}
{"id": "600639", "revid": "60344", "url": "https://it.wikipedia.org/wiki?curid=600639", "title": "L'Arte della fuga", "text": ""}
{"id": "600641", "revid": "125634788", "url": "https://it.wikipedia.org/wiki?curid=600641", "title": "La fine del mondo (film 1931)", "text": "La fine del mondo (\"La Fin du monde\") \u00e8 un film del 1931 diretto da Abel Gance.\nIl soggetto \u00e8 tratto dal romanzo omonimo di fantascienza di Camille Flammarion (1894).\n\u00c8 stato il primo film sonoro girato da Gance. Ha avuto una riedizione nel 1934 per il mercato americano (come \"Paris after Dark\"), che accorcia drasticamente la durata della pellicola a 54 minuti, sostituisce buona parte dei dialoghi con didascalie e introduce una nuova scena di apertura, riducendo il ruolo del protagonista Jean Novalic a personaggio secondario.\nTrama.\nLo scienziato Martial Novalic ha individuato una cometa in rotta di collisione con la Terra. La fine del mondo sembra vicina e gli uomini scatenano tutti i loro istinti. Due influenti banchieri ingaggiano una lotta senza regole: il primo \u00e8 un seguace di Novalic e vuole promuovere un'alleanza fraterna tra tutti i popoli della Terra, mentre il secondo vuole speculare sul panico provocato dall'annuncio di una imminente guerra mondiale. Martial Novalic, presidente di una seduta straordinaria di tutti i Paesi del mondo, proclama la repubblica universale.\nL'urto della cometa ha luogo: il pianeta \u00e8 attraversato da una visione apocalittica di cataclismi, inondazioni, cicloni e terremoti. Ma la cometa ha soltanto sfiorato il nostro pianeta: il pericolo passa e la gente riprende gusto alla vita.\nProduzione.\nGance volle come collaboratore artistico, soprattutto per il montaggio, il documentarista Walter Ruttmann."}
{"id": "600642", "revid": "117771399", "url": "https://it.wikipedia.org/wiki?curid=600642", "title": "Bestiario", "text": "Un bestiario, o bestiarium, \u00e8 un testo che descrive gli animali o bestie. Nel Medioevo si trattava di una particolare categoria di libri che raccoglievano brevi descrizioni di animali (reali e immaginari), accompagnate da spiegazioni moralizzanti e riferimenti tratti dalla Bibbia. Altre raccolte, simili per l'impostazione ma di diverso argomento, sono i lapidari (i quali mostravano le propriet\u00e0 delle rocce e dei minerali) e gli erbari (spesso di carattere medico), che descrivevano le virt\u00f9 delle piante.\nStoria.\nL'origine remota di questi testi, che oggi hanno importanza pi\u00f9 che altro storica, \u00e8 da ricercarsi, per il mondo occidentale, in antichi testi come l'opera greca \"Il Fisiologo\" (cio\u00e8 lo studioso della natura) che offriva l'interpretazione degli animali e delle loro caratteristiche in chiave simbolica e religiosa (quindi, per esempio, il leone, re degli animali, \u00e8 associato a Cristo). Il testo fu tradotto anche in latino e nel corso della storia si \u00e8 arricchito di dettagli ed immagini sviluppandosi nei bestiari veri e propri. Altre fonti sono invece da ricercare in autori latini tra cui Plinio il Vecchio, Solino, sant'Ambrogio. Bench\u00e9 normalmente incluse nel testo dei bestiari le sezioni sugli uccelli possono, in qualche caso, essere estrapolate e conservate in manoscritti i cui testi sono detti \"aviarii\".\nI bestiari si diffusero soprattutto tra Francia e Inghilterra nel XIII-XIV secolo anche se non mancano testimonianze posteriori tuttavia molto inferiori dal punto di vista della realizzazione artistica.\nUn aspetto molto importante per la miniatura medievale \u00e8 la presenza di ricchi cicli di illustrazioni, sia per quanto riguarda gli animali (quadrupedi, pesci od uccelli), sia per quanto riguarda temi pi\u00f9 direttamente attinenti alla religione (storia della creazione degli animali dal libro della Genesi).\nTra i bestiari decorati pi\u00f9 importanti si segnalano:\nUn tipo particolare di bestiario di origine alto-medievale (VIII secolo) contenente animali esclusivamente fantastici o creature mostruose \u00e8 il \"Liber monstrorum de diversis generibus\" (libro dei diversi generi di mostri). In questo caso manca la volont\u00e0 di moralizzazione in favore del tentativo di stupire i lettori con \"mirabilia\" per lo pi\u00f9 provenienti da autori latini classici. Non mancano tuttavia esposizioni su casi teratologici. Anche questo testo \u00e8 stato accompagnato da disegni.\nLe stesse tre fiere (lonza, lupa, leone) che Dante Alighieri incontra nell'Inferno (\"Inferno - Canto prim\"o) s'inseriscono in questa concezione culturale.\nI bestiari sono inoltre le fonti per le rappresentazioni didattico-moraleggianti di animali nella scultura romanica e nella scultura gotica. Ad esempio nella lupa si vedeva la cupidigia, nel drago il peccato, nella sirena (ibrido donna-pesce) le tentazioni, nel centauro l'eresia, nella scimmia la lussuria, nel gatto la vanit\u00e0, nel cane la fedelt\u00e0, nell'unicorno la purezza. L'ammonimento contenuto in questi bestiari \u00e8 di rinunciare ai vizi e di perseguire le virt\u00f9."}
{"id": "600645", "revid": "239497", "url": "https://it.wikipedia.org/wiki?curid=600645", "title": "Golfo degli Angeli", "text": ""}
{"id": "600649", "revid": "1935652", "url": "https://it.wikipedia.org/wiki?curid=600649", "title": "Regione ecclesiastica Calabria", "text": "La Regione ecclesiastica Calabria \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde al territorio della regione amministrativa Calabria dello Stato italiano.\nSuddivisione.\nQuesta regione ecclesiastica \u00e8 composta da 11 diocesi ed un'eparchia, cos\u00ec ripartite:\nStoria.\nIl cristianesimo giunse in Calabria con l'arrivo nell'anno 61 dell'Apostolo Paolo a Reggio, dove comp\u00ec il leggendario Miracolo della Colonna. Alla fine del IX secolo, quando i monaci bizantini di San Basilio Magno giunsero dall'oriente per sfuggire alle persecuzioni arabe, si insediarono in queste aspre terre costruendovi numerosi e ricchi monasteri e trasformandole cos\u00ec in una nuova Tebaide.\nL'alta cultura e l'ispirata tradizione religiosa di questi uomini lasciarono tracce assai profonde in tutta la regione, che vide il sorgere di monumenti di rara bellezza, oggi conservati solo in parte soprattutto a causa dei terremoti.\nLa diffusione delle laure diede diversi frutti di santit\u00e0 in monaci come san Fantino, sant'Elia di Reggio, san Gregorio di Cassano, Nilo da Rossano, e contribu\u00ec al rinnovamento della cultura, come testimoni\u00f2 ancora, alcuni secoli dopo, il dotto monaco Barlaam Bernardo, vescovo di Gerace, che oper\u00f2 per l'unit\u00e0 delle Chiese d'Oriente e d'Occidente e sostenne lo studio della lingua e della letteratura greche in Italia."}
{"id": "600651", "revid": "30610", "url": "https://it.wikipedia.org/wiki?curid=600651", "title": "Makiwara", "text": "Il Makiwara \u5dfb\u304d\u85c1 (dal giapponese \u5dfb\u304d\"maku\", rotolo, avvolto o legato con una corda, e \u85c1 \"wara\", paglia) \u00e8 un attrezzo comunemente impiegato sin dall'antichit\u00e0 nell'istruzione delle arti marziali, anche per l'addestramento delle forze armate dell'Estremo Oriente.\nSostanzialmente, \u00e8 composto da una solida tavola di faggio laminato o da un sostegno verticale posto all'altezza del torace e saldamente infisso nel terreno. La sommit\u00e0 del sostegno \u00e8 di solito avvolta con corde. Durante l'addestramento, rappresenta la superficie da colpire con pugni e calci per allenare gli arti al combattimento e sviluppare anche potenza e velocit\u00e0 nelle tecniche di attacco.\nIl valore fondamentale del makiwara risiede nel fatto che esso insegna all'allievo ad attaccare con forza e nello stesso tempo a ritrarre rapidamente il pugno o la gamba, prima che la spinta di ritorno del sostegno possa danneggiarlo in qualche modo.\n\u00c8 un addestramento utile, in quanto insegna a non allungare troppo in fuori un arto, che altrimenti potrebbe essere afferrato o colpito dal suo avversario.\nNel 1908, Anko Itosu ha inviato una lettera al Dipartimento Istruzione della Prefettura. In quella lettera c'era il suo progetto che ha consentito di introdurre il suo karate in tutte le scuole di Okinawa. Il quarto punto della sua lettera sottolinea l'importanza del makiwara nella pratica del suo karate. Itosu ha scritto:"}
{"id": "600652", "revid": "767487", "url": "https://it.wikipedia.org/wiki?curid=600652", "title": "Alles mit Gott und nichts ohn' ihn", "text": "Con Alles mit Gott und nichts ohn' ihn (in tedesco, \"Tutto con Dio e niente senza di lui\") BWV 1127 ci si riferisce ad una composizione di Johann Sebastian Bach.\nStoria.\nSi tratta di un'aria per soprano, archi e basso continuo composta da Bach nell'ottobre 1713 su testo del teologo Johann Anton Mylius. La composizione, che si credeva perduta, venne ritrovata il 17 maggio 2005 a Weimar da Michael Maul, un ricercatore del Bach Archive. L'ultimo lavoro ritrovato di Bach era tornato alla luce nel 1935.\nLe parole \"Alles mit Gott und nichts ohn' ihn\", incipit dell'aria, erano il motto del duca Guglielmo Ernesto di Sassonia-Weimar, presso il quale Bach si trovava a servizio. La composizione, impostata da Bach in forma strofica, \u00e8 un'ode in onore del suo 52\u00ba compleanno. Il manoscritto autografo venne custodito dal XVIII secolo nella biblioteca della duchessa Anna Amalia a Weimar, insieme ad altro materiale cartaceo relativo alle celebrazioni per i compleanni del duca.\nRegistrazioni.\nLa composizione \u00e8 stata registrata da John Eliot Gardiner, Ton Koopman e Masaaki Suzuki:"}
{"id": "600653", "revid": "32658", "url": "https://it.wikipedia.org/wiki?curid=600653", "title": "Diocesi di Rossano-Cariati", "text": ""}
{"id": "600658", "revid": "647919", "url": "https://it.wikipedia.org/wiki?curid=600658", "title": "Armani Jeans Milano", "text": ""}
{"id": "600660", "revid": "22475", "url": "https://it.wikipedia.org/wiki?curid=600660", "title": "Game Freak", "text": "Game Freak, Inc. (in giapponese \u30b2\u30fc\u30e0\u30d5\u30ea\u30fc\u30af, G\u0113mu Fur\u012bku) \u00e8 una software house giapponese. \u00c8 conosciuta principalmente per aver creato la serie di videogiochi di ruolo \"Pok\u00e9mon\".\nStoria.\nGame Freak nasce negli anni ottanta come rivista di videogiochi autoprodotta da Satoshi Tajiri e Ken Sugimori.\nNel 1989 Tajiri fonda l'azienda e sviluppa il suo primo videogioco, \"Quinty\", pubblicato in Giappone dalla Namco. Il gioco verr\u00e0 distribuito anche negli Stati Uniti dalla Hudson Soft con il nome di \"Mendel Palace\".\nNel 1996 danno vita alla serie \"Pok\u00e9mon\", pubblicando con Nintendo il videogioco \"Pok\u00e9mon Rosso e Verde\"."}
{"id": "600662", "revid": "1783371", "url": "https://it.wikipedia.org/wiki?curid=600662", "title": "Saga dei V\u00f6lsungar", "text": "La Saga dei V\u00f6lsungar, o Saga dei Volsunghi (in norreno: V\u00f6lsunga saga), \u00e8 una saga leggendaria scritta in prosa da un autore anonimo nell'Islanda del tardo XIII secolo, e costituisce il primo poema del Ciclo di V\u00f6lsungr. Essa narra l'origine e il declino del clan dei V\u00f6lsungar (i discendenti di V\u00f6lsungr), il mito di Sigur\u00f0r (Sigfrido) e Brynhildr (Brunilde) insieme alla distruzione dei Nifl\u00fangar (Nibelunghi). La saga \u00e8 ampiamente basata sui poemi eddici.\nLe favole e i racconti dei V\u00f6lsungar sono legate insieme tramite la narrazione di altre leggende nordiche e tra l'altro costituiscono le basi per le saghe degli eroi nell'Edda poetica.\nIl protagonista della saga \u00e8 l'eroe Sigur\u00f0r; le prime tre parti dell'opera sono incentrate sugli antenati di Sigur\u00f0r, mentre l'ultima parte sulla vicenda di Gu\u00f0r\u00fan (Crimilde) e dei suoi parenti.\nLa pi\u00f9 antica rappresentazione artistica della \"Saga dei V\u00f6lsungar\" \u00e8 la scultura di Ramsund ritrovata in Svezia, risalente al 1000 d.C. circa.\nStoria e diffusione.\nLe origini della saga possono essere considerate pi\u00f9 antiche ed in parte riecheggia eventi realmente accaduti durante le invasioni barbariche del V secolo nell'Europa continentale, insieme alla distruzione del Regno dei Burgundi da parte degli Unni. Alcune poesie contenute nell'Edda Antica sono correlate agli episodi della leggenda dei V\u00f6lsungar. D'altro canto l'unico manoscritto esistente della saga, codificato con la sigla di \"Ny kgl. Saml. 1824 b 4to\" e contenuto nella Biblioteca reale di Danimarca, risale al 1400 e si collega direttamente alla storia del semi-leggendario Ragnarr Lo\u00f0br\u00f3k.\nIl poema epico \"La canzone dei Nibelunghi\", scritto in alto tedesco medio, \u00e8 basato su queste antiche storie conosciute nelle terre germaniche dal medioevo, anche se rielabora il materiale della saga in una chiave pi\u00f9 cavalleresca. La \"Saga dei V\u00f6lsungar\" ebbe successo anche secoli pi\u00f9 tardi e venne riadattata in numerosi contesti; tra le opere pi\u00f9 famose che ne prendono spunto si possono citare \"L'anello del Nibelungo\" di Richard Wagner, \"The Story of Sigurd the Volsung and the Fall of the Niblungs\" di Eir\u00edkr Magn\u00fasson e William Morris e \"La leggenda di Sigurd e Gudr\u00fan\" di J. R. R. Tolkien.\nAntefatti.\nLo scrittore dell'opera rimane sconosciuto. La \"Saga dei V\u00f6lsungar\" \u00e8 basata su antichi cicli di poemi eroici; l'autore ha aggiunto nella prosa dei versi poetici ed un poema quasi completo che \u00e8 presente anche nell'Edda poetica.\nTuttavia il personaggio di Sigfrido \u00e8 ben pi\u00f9 antico della saga che lo riguarda. Nelle favole egli viene messo in relazione ai principi della Borgogna del V secolo. La storia di Sigfrido \u00e8 presente e conosciutissima in tutte le zone dove \u00e8 approdata la cultura germanica, compresa naturalmente la Norvegia dei vichinghi, il resto della Scandinavia e alcune isole. Se ci sia stato effettivamente un personaggio realmente esistito da cui possano essere nate tali favole, ci\u00f2 rimane un'incognita, sebbene alcuni avvenimenti narrati abbiano un fondo storico.\nSecondo una stima, il 75% del materiale della \"Saga dei V\u00f6lsungar\" \u00e8 costituito dall'Edda, mentre il testo in prosa segue fedelmente il poema, ed infatti le parole utilizzate possono essere intraviste. In determinate parti dell'opera risulta evidente che l'autore si \u00e8 ispirato a pi\u00f9 di un poema eroico-epico per scrivere la narrazione della propria prosa. Inoltre, lo scrittore ha scelto uno stile letterario rievocativo rispetto alle Saghe degli Islandesi, \"sembra che l'autore voglia scrivere una storia\". I capitoli della saga che non hanno nessun legame con l'Edda partono dai 1-7 e sono incentrati sulle antiche generazioni di Volsunghi; i capitoli 11-13 parlano dell'ultima battaglia di Sigmund e la nascita di Sigfrido; rimangono da escludere i capitoli 15, 17, 23-31 e 42. Il capitolo 23 \u00e8 probabilmente materiale preso in prestito dalla \"\u00dei\u00f0rekssaga\", la quale ha molto in comune con la \"Saga dei V\u00f6lsungar\" ed alcuni paragrafi dove la narrazione \u00e8 differente. Il mito di Sigfrido viene rappresentato nella stessa maniera di quello di Nornagest.\nLa scultura di Ramsund.\nLa scultura di Ramsund descrive la vita di Sigfrido cos\u00ec come narrata nella \"Saga dei V\u00f6lsungar\":"}
{"id": "600666", "revid": "1305772", "url": "https://it.wikipedia.org/wiki?curid=600666", "title": "Raider (economia)", "text": "Nell'ambito economico un raider \u00e8 un imprenditore (o un gruppo o associazione di imprenditori), che dispone di ingenti capitali (oppure di credito a basso tasso d'interesse da parte di banche amiche) e di credibilit\u00e0 come amministratore delegato, e grazie a questi capitali acquista aziende indebitate, ed in vari modi cerca di risanarle o smembrarle. Un'altra delle modalit\u00e0 con cui il raider si procura ingenti capitali da investire \u00e8 con l'emissione di obbligazioni, note come junk-bond (buoni spazzatura) che in alcuni casi, in anni passati, hanno maturato rendimenti eccezionali.\nProcedure tipiche dei raider.\nIl raider esegue uno studio dell'azienda in questione, e giudica se le azioni dell'azienda sulla piazza finanziaria sono sottovalutate, anche perch\u00e9 spesso il basso prezzo di un'azione \u00e8 dovuto a speculazioni o a reazioni emotive degli investitori. Cerca di capire se la ditta si trova in una crisi strutturale (e quindi \u00e8 da smembrare o addirittura non acquistare), oppure se si trova in una crisi congiunturale, e se in base a le sue proiezioni, con certi accorgimenti l'azienda potr\u00e0 essere salvata (raider \"etico\"). Il raider valuta ogni tipo di \"asset\" dell'azienda da acquistare, come aggiornamento degli impianti produttivi, brevetti, capacit\u00e0 imprenditoriale dei dirigenti, immobili, marchio di fabbrica, vicinanza ai mercati, disponibilit\u00e0 delle realt\u00e0 locali a partecipare al risanamento, disponibilit\u00e0 di personalit\u00e0 note ad agire come testimonial positivi.\nIl raider si serve della Borsa valori, d'informazioni riservate e di soffiate che riesce a fornire e ricevere dalla stampa, per rastrellare azioni di un'azienda al pi\u00f9 basso prezzo possibile, fino ad assicurarsi il controllo totale grazie ad un OPA ostile. Il raider di solito non accetta mai di essere un azionista di minoranza, pretende sempre di avere le mani libere e cerca con determinazione di esercitare un'azione molto veloce per arrivare in fretta ai suoi obiettivi.\nUn'azione tipica del raider \u00e8 la fusione di due aziende complementari, con prodotti che possono dividere la stessa componentistica di base e che tendono a vendersi in due mercati separati. Il raider spesso compra un'azienda con un nome famoso, decotta per debiti e per eccessivi costi di produzione (perch\u00e9 p.es produce in un paese del primo mondo, con alti salari), e la fonde con una giovane impresa del terzo mondo con costi di produzione bassi. In questo modo l'azienda risultante beneficia del marchio registrato e della catena di distribuzione commerciale dell'azienda famosa, mantenendo bassi costi di produzione.\nInoltre l'acquisto di una ditta prestigiosa, comporta anche l'acquisizione di brevetti, di tecnologie, di tecnici e scienziati competenti, e di processi produttivi avanzati, che l'azienda del terzo mondo era costretta a comprare oppure a rinunciarvi. A fare le spese di una fusione sono spesso gli amministratori, gli uffici contabili, ed i quadri in generale, che spesso vengono licenziati e la sede legale e/o amministrativa viene venduta senza alcun rimpianto.\nUn esempio potrebbe essere l'acquisto della prestigiosa ditta di auto di lusso Jaguar britannica, acquistata dalla Tata indiana, che principalmente produceva utilitarie.\nIl raider di solito non ha alcun tipo di sentimentalismo nel chiudere sedi distaccate, stabilimenti industriali obsoleti e nel sopprimere marchi secondari in perdita. Inoltre si sbarazza senza piet\u00e0 di manager e di uffici di progettazione che considera innefficienti.\nUna delle procedure pi\u00f9 \"disinvolte\" del raider \u00e8 quella di convincere il personale a rinunciare a parte delle liquidazioni e della pensione in cambio di azioni della medesima compagnia (che successivamente spesso fallisce). In realt\u00e0 molto spesso il raider sta lavorando pi\u00f9 per le banche creditrici che per l'azienda che dirige."}
{"id": "600667", "revid": "767487", "url": "https://it.wikipedia.org/wiki?curid=600667", "title": "Killswitch Engage", "text": "I Killswitch Engage (talvolta abbreviati in KSE) sono un gruppo metalcore formatosi nel 1999 a Westfield (Massachusetts), negli Stati Uniti, a seguito dello scioglimento delle band \"Overcast\" e \"Aftershock\". Dall'inizio del 2012 la band \u00e8 cos\u00ec formata: Jesse Leach come voce, il bassista Mike D'Antonio, i chitarristi Joel Stroetzel e Adam Dutkiewicz, e il batterista Justin Foley. Associati con la Roadrunner Records, i Killswitch Engage hanno pubblicato cinque album, di cui due omonimi, e un DVD.\nOrigini e storia.\nDopo lo scioglimento degli Overcast nel 1998, Mike D'Antonio impiega un anno per rimettere insieme una nuova band. Nell'estate del 1999 arruola Adam Dutkiewicz (che diventer\u00e0 anche produttore e compositore principale del gruppo) e Joel Stroetzel, batterista e chitarrista degli Aftershock e col successivo innesto di Jesse Leach, cantante di Corrin e Nothing Stays Gold, viene completata la line-up. Il nome \u00e8 ispirato da un episodio di X-Files, intitolato appunto \"Kill Switch\".\nIl debutto avviene suonando come spalla degli In Flames: la casa discografica Ferret li nota e li mette sotto contratto e nell'estate del 2000 esce il disco di debutto omonimo.\nNel 2001 i KSE forniscono la canzone \"Numbered Days\" alla compilation live \"Nasty Habits\" pubblicata dalla radio universitaria WERS (nel dischetto figurano anche God Forbid, Haste, Unearth e Poison the Well). Poco dopo va a buon fine la trattativa con la Roadrunner Records e la band incide il suo secondo LP, \"Alive or Just Breathing\" (2002), mixato da Andy Sneap. Prima di sfornare il nuovo album, la formazione subisce alcune modifiche: Howard Jones sostituisce Leach (che lascia nel 2002 per motivi di salute e per stare con la moglie appena sposata) e si aggiunge il batterista Justin Foley, compagno di Jones nei Blood Has Been Shed, che a sua volta rimpiazza Tom Gomes, durato poco. Nel frattempo Dutkiewicz \u00e8 passato alla chitarra.\nNel 2003 i concerti all'Ozzfest e all'Headbangers Ball tour di MTV2 consacrano il successo della band. Il singolo \"When Darkness Falls\" appare nella colonna sonora del film Freddy vs. Jason. Nel 2004 viene pubblicato l'album \"The End of Heartache\" e per il resto dell'anno i Killswitch Engage battono i palchi americani suonando con Anthrax, Slayer, From Autumn to Ashes, Eighteen Visions e 36 Crazyfists. La title-track \"The End of Heartache\", inserita nel film , si guadagna una nomination ai Grammy Awards. Nel 2005 il combo ricompare all'Ozzfest e pochi mesi dopo pubblica il DVD live \"(Set This) World Ablaze\", registrato al Worchester Palladium.\nNel 2006 pubblicano il loro quarto album studio, \"As Daylight Dies\". Il gruppo ha composto anche il singolo This Fire Burns, per la WWE, usato come theme d'ingresso dal wrestler CM Punk e inserito nell'album \"As Daylight Dies\" tra le tracce bonus. Il singolo \"My Curse\" sar\u00e0 inserito nel 2008 nella colonna sonora del videogioco di corse \"Burnout\" \"Paradise\".\nIl 30 giugno 2009, come precedentemente comunicato dalla Roadrunner Records, il quintetto pubblica l'album \"Killswitch Engage\", al quale ha collaborato il noto produttore Brendan O'Brien.\nIl 4 gennaio 2012 la band annuncia che il cantante Howard Jones non fa pi\u00f9 parte del gruppo, senza specificare la ragione di questa rottura.\nTuttavia il 7 gennaio lo stesso Jones fornisce le spiegazioni del suo abbandono:\nLuned\u00ec 6 febbraio 2012 viene annunciato che il sostituto di Jones non \u00e8 altri che il cantante originale della band Jesse Leach."}
{"id": "600669", "revid": "125943029", "url": "https://it.wikipedia.org/wiki?curid=600669", "title": "Mosse aeree di wrestling", "text": "Le tecniche aeree sono utilizzate nel wrestling per mostrare l'agilit\u00e0 e la velocit\u00e0 del wrestler che le esegue. Queste mosse sono soprattutto eseguite dai \"Cruiserweight\", i lottatori dal peso generalmente inferiore ai 100\u00a0kg, pi\u00f9 piccoli e veloci degli \"Heavyweight\" e che quindi hanno serie difficolt\u00e0 nel compiere la maggior parte delle \"power move\".\nC'\u00e8 un'ampia variet\u00e0 di tecniche aeree nel pro wrestling e molte di queste sono conosciute con diversi nomi.\nArm twist ropewalk chop.\nIl wrestler prende uno dei polsi dell'avversario e gli torce il braccio, bloccandolo in un Arm Lock, dopo di che trascina l'avversario verso un angolo del ring. L'esecutore, sempre mantenendo il braccio bloccato, sale quindi sul paletto e in perfetto equilibrio, compie qualche passo sulla terza corda, prima di saltare gi\u00f9 e colpire con il braccio libero l'avversario sul suo torace o sulla parte posteriore del collo.\nDiving forearm smash.\nQuesta mossa si esegue dal turnbuckle e grazie ad uno slancio dalla terza corda l'esecutore colpisce l'avversario con il proprio avambraccio.\nSpringboard forearm smash.\nVersione della Diving forearm smash eseguita in springboard invece che dal turnbuckle.\nRopewalk headscissor.\nL'esecutore posiziona l'avversario seduto sopra l'angolo oppure a cavalcioni sulle corde, dopo di che sale sull'angolo pi\u00f9 vicino, raggiunge l'avversario camminando sulla terza corda e lo abbranca con le gambe eseguendo una Headscissor o una Hurricanrana.\nAxe handle.\nUna \"top rope axe handle\" si esegue saltando dal paletto sul ring o fuori dal ring andando a colpire l'avversario con i due pugni uniti a mo' di ascia. Questa mossa \u00e8 usualmente eseguita su un avversario in piedi o che si sta alzando.\nAltres\u00ec conosciuta con i nomi \"Double Axe Handle\" o \"Double Axe Handle Smash\".\nDiving rolling fireman's carry slam.\nL'esecutore all'angolo si carica sulle spalle la vittima, per poi saltare dalla seconda corda cadendo verticalmente sul ring schiacciando quindi all'impatto l'avversario.\nDiving bulldog.\nPer eseguire questa manovra aerea, l'esecutore deve essere in piedi (o seduto) sulla terza corda e l'avversario di spalle al paletto. L'esecutore, saltando, si aggrappa alla testa dell'avversario e lo spinge fino a far scontrare la testa del malcapitato contro il ring.\nDiving headbutt.\nPer eseguire il \"Diving Headbutt\" il wrestler salta dal paletto all'angolo del ring e colpisce l'avversario con la sua testa mentre quest'ultimo giace a terra.\nDiving leg drop.\nMossa che vede l'esecutore lanciarsi dall'angolo del ring e cadere, sull'avversario steso in maniera trasversale a lui, con una gamba sporgente che andr\u00e0 a colpire il collo del nemico stesso.\nShooting star leg drop.\nVariante altamente spettacolare. L'esecutore effettua una Shooting Star Press e, invece di cadere sull'avversario con la pancia come nella classica versione della mossa, compie un'ulteriore rotazione in modo da colpire l'avversario con un Leg Drop.\nDiving elbow drop.\nPer eseguire tale manovra il lottatore dovr\u00e0 salire dalla terza corda all'angolo del ring per poi saltare e colpire l'avversario steso con l'esterno del gomito.\nAxe handle elbow drop.\nL'esecutore si siede sulla seconda corda con l'avversario steso supino a terra, dopo di che si lancia con gli avambracci uniti e, cadendo con le ginocchia, colpir\u00e0 la spalla o il busto del malcapitato.\nCorkscrew elbow drop.\nL'esecutore salir\u00e0 sulla corda pi\u00f9 alta, con il rivale steso a terra a faccia in gi\u00f9, per poi effettuare una rotazione orizzontale a 360\u00b0 colpendo, infine, l'avversario con il gomito. Questa mossa pu\u00f2 essere fatto anche correndo contro l'avversario e, quindi, senza l'uso del paletto.\nDiving back elbow drop.\nL'attaccante, in piedi sul paletto e con il viso rivolto verso il pubblico, colpisce con l'estrema parte dell'avambraccio il rivale. Questa manovra pu\u00f2 essere eseguita anche in modalit\u00e0 \"Springboard\", ovvero con uno slancio dalla seconda corda.\nShooting star elbow drop.\nVariante estremamente spettacolare dove l'esecutore, posto sulla corda pi\u00f9 alta, effettua una rotazione all'indietro a 360\u00b0 (Shooting Star Press) per poi colpire il rivale steso a terra con il proprio gomito.\nDiving clothesline.\nL'esecutore \u00e8 in piedi sulla terza corda in maniera frontale al ring e con il rivale rivolto verso di lui; a questo punto, il wrestler spicca il volo e con un braccio teso colpisce l'avversario sul collo.\nDiving crossbody.\nMolto frequente fra i pesi leggeri. La manovra consiste nel lanciarsi da uno degli angoli del ring in maniera trasversale col proprio corpo sull'avversario posto col viso dinanzi a quello dell'esecutore.\nDiving reverse crossbody.\nIn questa piccola variante, l'esecutore, posto sul paletto dando le spalle al suo avversario, si lancia su quest'ultimo effettuando durante il volo una rapida giravolta che gli consentir\u00e0 di piombare trasversalmente sul torso del nemico.\nSlingshot crossbody.\nNoto anche come \"Pescado\", tale manovra richiede l'utilizzo delle corde. L'avversario \u00e8 posto in piedi all'esterno del ring e l'esecutore, aiutandosi con le corde, esegue un Crossbody dall'interno all'esterno del quadrato.\nDiving moonsault side slam.\nL'esecutore e la vittima si trovano in piedi sulla terza corda dal paletto, quindi l'esecutore prende l'avversario con un braccio per poi lanciarsi eseguendo quindi un Moonsault facendo cadere l'avversario di schiena al tappeto.\nFlying forearm.\nIl Flying Forearm \u00e8 un colpo portato con l'avambraccio contro il collo o il viso dell'avversario dopo essersi dati slancio con le corde. Solitamente il lottatore che lo esegue prende la rincorsa alle spalle dell'avversario, si d\u00e0 slancio rimbalzando sulle corde di fronte ad esso e lo colpisce con l'avambraccio tuffandoglisi contro.\nFrankensteiner.\nL'esecutore si lancia dalla terza corda sulle spalle dell'avversario dalla parte anteriore, rivolto nella direzione opposta a lui. A questo punto l'esecutore fa un balzo indietro, atterrando sulla testa e sulle braccia e trascinando l'avversario nel processo, facendogli sbattere la testa sul ring.\nReverse frankensteiner.\nFrankensteiner eseguita lanciandosi sulle spalle dell'avversario dalla parte posteriore, rivolte nella sua stessa direzione.\nMissile dropkick.\nL'esecutore si lancia dalla terza corda e calcia il nemico con entrambi i piedi, roteando a 90\u00b0 lateralmente cos\u00ec che una gamba sia pi\u00f9 in alto dell'altra durante il colpo. Poi cade a terra attutendo il colpo con l'addome o con la schiena.\nMoonsault.\nL'esecuzione della manovra prevede che l'avversario sia steso a terra e che l'esecutore si trovi in piedi di fianco ad esso, di spalle. L'esecutore salta all'indietro in modo da finire addosso all'avversario con la pancia.\nCorkscrew moonsault.\n\u00c8 un moonsault con rotazione del corpo; l'esecutore si trova solitamente in una posizione elevata rispetto all'avversario, ad esempio su uno dei paletti del ring; l'esecutore esegue il moonsault e contemporaneamente ruota su s\u00e9 stesso di 360\u00b0, cadendo sull'avversario come nel classico moonsault.\nEsiste, inoltre, una variante che prende il nome di \"Split-legged Corkscrew moonsault\" dove l'esecutore, posto dinanzi al paletto, esegue un balzo per poi cadere a gambe divaricate sulle corde effettuando, infine, la mossa sopracitata.\nDouble jump moonsault.\nEnnesima variazione dello springboard moonsault. Prevede che l'esecutore sfrutti il rimbalzo sulla seconda corda per arrivare sulla terza e da qui eseguire il moonsault. Tale versione \u00e8 anche conosciuta come picture perfect moonsault o double springboard moonsault.\nUn'ulteriore variazione, nota come \"Triple Jump Moonsault\", porta l'esecutore a correre in direzione di una sedia o di un'altra piattaforma posta nel ring, saltare su di essa, arrivare sulla terza corda ed eseguire il moonsault.\nDouble rotation moonsault.\nVi sono due tipologie di double rotation moonsault: una che si configura come una versione dell'Asai moonsault, ed un'altra che consiste nel classico moonsault dalla terza corda con due rotazioni.\nLa prima variazione, nota anche come \"720\u00b0 Moonsault\", prevede che l'esecutore si trovi a bordo ring, mentre l'avversario si trova sdraiato a terra. L'esecutore salta in modo da poggiare con i piedi sulla prima o sulla seconda corda ed effettua un salto all'indietro, come per effettuare un Asai moonsault; mentre si trova in aria, l'esecutore porta verso di s\u00e9 le gambe ed effettua una seconda rotazione, in modo da cadere sull'avversario dopo aver compiuto due giri su s\u00e9 stesso.\nLa seconda tipologia di variazione, nota come \"540\u00b0 Moonsault\", vede l'esecutore salire sul paletto ed effettuare un balzo all'indietro tenendo sul suo petto le ginocchia.\nMoonsault double foot stomp.\nIn questo caso l'esecutore effettua il moonsault ma termina la manovra in piedi.\nMoonsault leg drop.\nQuesta variazione prevede l'esecuzione di un moonsault classico, ma si differenzia dallo stesso nell'atterraggio dell'esecutore, il quale termina la mossa cadendo con le gambe sull'avversario, eseguendo perci\u00f2 un leg drop. Resa famosa da 2 Cold Scorpio.\nMoonsault slam.\nVariazione del moonsault, chiamata anche \"Spanish Fly\", che si differenzia notevolmente dalle altre poich\u00e9 prevede che l'esecutore esegua la manovra assieme all'avversario, il quale \u00e8 stretto in una presa dall'attaccante.\nRounding moonsault.\nQuesta variazione del moonsault \u00e8 conosciuta anche come \"sideways moonsault\", \"rolling moonsault\" e \"rounding splash\". L'attaccante sale sul paletto e ruota il suo corpo in modo da trovarsi di taglio rispetto all'avversario.\nSplit legged moonsault.\nLo \"Split Legged moonsault\" \u00e8 un ulteriore tipologia di Moonsault che sfrutta la spinta ulteriore delle corde per arrecare pi\u00f9 danno all'avversario. La mossa consiste nel salire sulla terza corda, lasciarsi cadere con le gambe divaricate sulla corda stessa ed infine effettuare un moonsault pi\u00f9 \"basso\" di quello normale. Una variante consiste nel saltare direttamente sulla terza corda per darsi il rimbalzo necessario per eseguire la manovra rendendola, in questo caso, di pi\u00f9 veloce esecuzione.\nSplit legged corkscrew moonsault.\nIn questa mossa da fermo rimbalzava a gambe aperte sulle corde vicino al paletto per eseguire poi ad alta velocit\u00e0 vari avvitamenti per cadere poi sulla vittima stesa a terra.\nSpringboard moonsault.\nDetto anche La Quebrada in Messico, questa tipologia di moonsault utilizza il principio dello \"springboard\", che prevede l'utilizzo delle corde come supporto sul quale rimbalzare nel corso dell'esecuzione di una mossa. Negli Stati Uniti questa mossa \u00e8 nota come \"Lionsault\".\nQuando uno springboard moonsault prevede l'atterraggio sull'avversario posto fuori dal ring, non necessariamente sdraiato a terra, prende il nome di \"Asai moonsault\". Il nome deriva da Yoshihiro Asai, colui che rese celebre questa variazione.\nStanding moonsault.\nLo \"standing moonsault\" \u00e8 una delle varianti pi\u00f9 difficili e spettacolari della mossa. Le condizioni dell'avversario rispetto al corpo dell'esecutore sono le stesse del diving moonsault, mentre chi esegue la mossa, prima di spiccare il balzo, non si deve trovare su nessuna delle tre corde, ma fermo con i piedi poggiati per terra.\nStanding moonsault knee drop.\nVariante dello Standing moonsault che vede l'esecutore atterrare sull'avversario con le ginocchia anzich\u00e9 la pancia.\nDiving foot stomp.\nL'esecutore sale sull'angolo, con l'avversario a terra in posizione supina e cade sopra il suo addome o il suo stomaco a piedi uniti.\nRolling blockbuster.\nL'esecutore si tuffa dalla terza corda, con l'avversario ancora in piedi. Nel momento in cui si tuffa, colui che effettua la mossa compie una rotazione in avanti di 180\u00b0 ed afferra il collo dell'avversario, terminando quindi a terra con un Neckbreaker.\nDiving hurricanrana.\nMossa tipica dei pesi leggeri. L'esecutore sale sulla terza corda e si butta verso l'avversario a gambe aperte, incrociandole poi dietro al suo collo ed effettuando uno spostamento laterale grazie al quale riesce a farlo cadere a terra. Tuttavia ne esiste una variante dove l'esecutore, invece di darsi lo slancio di lato, una volta avvinghiate le gambe attorno al collo dell'avversario si d\u00e0 uno slancio all'indietro, concludendo a volte la mossa con uno schienamento diretto.\nAvalanche frankesteiner.\nUna \"Frankesteiner\" eseguito dalla terza corda sull'avversario che si trova seduto sul paletto.\nSplash.\nLo splash, mossa molto comune nel wrestling, \u00e8 una mossa eseguita lanciandosi da una piattaforma rialzata, solitamente dalla cima di uno degli angoli del ring, atterrando con lo stomaco su un avversario che giace a terra.\n450\u00b0 splash.\nPer eseguire la manovra l'avversario deve trovarsi a terra a pancia in su. L'esecutore sale su un paletto ed effettua delle capriole in avanti, compiendo una rotazione del corpo di 450\u00b0 gradi, raccogliendo le gambe per poi atterrare con la sua pancia sull'avversario in modo da permettere all'arbitro il conteggio per schienamento.\nImploding 450 splash.\nStesse circostanze del 450 splash ma a differenza di quest'ultimo la rotazione viene invertita.\nFrog splash.\nA differenza di un normale Splash, il wrestler che esegue un \"Frog Splash\" ritrae a s\u00e9 gambe e braccia salvo poi successivamente riaprirle prima dell'atterraggio, in un movimento molto simile a quello di una rana, da qui il nome. Inoltre questo movimento slancia maggiormente l'atleta rendendolo capace di colpire l'avversario con uno splash anche se si trova ad una certa distanza dal paletto.\nFive star frog splash.\nQuesta variante si differenzia dalla mossa originale perch\u00e9 durante l'esecuzione della mossa l'atleta, durante il volo dal paletto, invece di unire le mani e piegare le braccia verso la parte inferiore del suo corpo, porta le braccia aperte fino a toccare le proprie ginocchia, o addirittura fino a toccare i propri piedi per poi cadere trasversalmente sull'addome del nemico. Ci\u00f2 rende la mossa pi\u00f9 pericolosa della normale Frog Splash, poich\u00e9 un minimo errore di calcolo pu\u00f2 provocare anche gravi danni all'atleta esecutore.\nPhoenix splash.\nUna delle mosse pi\u00f9 spettacolari del panorama mondiale del wrestling. L'esecutore sale sul paletto con le spalle rivolte verso il ring. Quando si d\u00e0 lo slancio, l'esecutore deve eseguire sia un Corkscrew Moonsault, che uno Somersault Splash.\nCorner slingshot splash.\nVariante della Splash, caratterizzata dal fatto che non parte dalla terza corda, bens\u00ec in corsa o da fermi: l'utilizzatore posiziona l'avversario trasversalmente vicino all'angolo del ring, per poi salire sulla terza corda e lanciarsi sopra l'avversario, tenendosi alle corde, colpendolo con l'addome o le gambe.\nRounding splash.\nL'esecutore si lancia dalla terza corda ed esegue una Splash con rotazione orizzontale di 90\u00b0 gradi.\nRolling Thunder.\nIl \"Rolling Thunder\" \u00e8 una mossa tipica del panorama della lucha libre messicana, ma resa celebre negli Stati Uniti da Rob Van Dam.\nLa mossa consiste nel correre in direzione dell'avversario steso a terra, realizzare una capriola e, una volta raggiunto l'avversario, eseguire un piccolo salto in modo da cadergli addosso con la schiena.\nSono state introdotte alcune varianti.\nRunning splash.\nVersione dal terreno dello Splash sopracitato, consiste nel prendere una rincorsa (solitamente con uno o pi\u00f9 rimbalzi con le corde) per poi saltare addosso all'avversario, a terra pancia all'aria.\nRunning corner splash.\nMossa che consiste nel bloccare l'avversario in un angolo, caricare la rincorsa (di solito dall'angolo opposto) e lanciarsi verso di esso colpendolo con il petto e la zona addominale.\nSenton.\nLa \"Senton Splash\" \u00e8 simile ad un normale splash, ma invece di impattare con lo stomaco, l'esecutore impatta con la schiena.\nCannonball senton.\nL'esecutore si lancia di schiena con una piroetta sull'avversario appoggiato alla prima corda alla base del turnbuckle.\nTurnbuckle reverse corscrew senton.\nL'esecutore in corsa sale sulla terza corda all'angolo per poi saltare all'indietro eseguendo un avvitamento cadendo quindi sull'avversario in piedi.\nSlingshot senton.\nManovra molto simile alla precedente, ma pi\u00f9 spettacolare. Viene eseguita lanciandosi in corsa oltre la terza corda su un avversario che si trova in piedi all'esterno del ring.\nSenton bomb.\nLa \"Senton Bomb\"' \u00e8 una variazione del \"Senton splash\". A differenza di quanto accade con la versione splash della Senton, l'esecutore salta dal paletto per atterrare di schiena sull'avversario compiendo una rotazione di 270\u00b0.\nUna variante della mossa \u00e8 la \"Corkscrew senton\", dove l'esecutore aggiunge durante la rotazione anche un avvitamento.\nCorkscrew senton bomb.\nL'esecutore esegue una Senton bomb con un avvitamento.\nRolling senton.\nIl rolling senton \u00e8 una variante della senton bomb. Si mette l'avversario in una posizione fireman's carry e poi si compie una rotazione a 90\u00b0, schiantando l'avversario.\nShooting star press.\nLa \"Shooting Star Press\" \u00e8 una delle mosse pi\u00f9 spettacolari e pericolose. L'esecuzione di questa mossa prevede che l'avversario sia a terra, sdraiato a pancia in su. L'esecutore sale su uno dei paletti all'angolo del ring, salta eseguendo una capriola all'indietro con il corpo rigido e atterra di pancia sull'avversario, in modo da mettere in condizione l'arbitro di effettuare il conteggio.\nCorkscrew shooting star press.\nUno \"Shooting Star Press\" con un acrobatico e particolare avvitamento a cavatappi, come dice il nome.\nSamoan dive.\nL'esecutore prende la rincorsa simile a quella di un suicide dive, ma durante il salto, l'esecutore deve scavalcare la terza corda e stare a pancia all'aria durante il volo.\nSuicide dive.\nDi origini messicane, consiste nel tuffarsi in rincorsa fra la seconda e la terza corda sull'avversario in piedi all'esterno del ring. \u00c8 molto utilizzata anche negli Stati Uniti.\nNo-handed over the top rope suicide dive.\nVariante del \"Suicide Dive\": anzich\u00e9 tuffarsi tra la seconda e la terza corda, l'esecutore prende lo slancio e salta oltre la corda pi\u00f9 alta prima di cadere in volo sull'avversario.\nSpinning giant swing.\nUna mossa che consiste nell'afferrare l'avversario per le caviglie per poi iniziare a girare su se stesso, causando quindi stordimento, giramento di testa e nausea alla vittima. Anche se oltre a confondere l'avversario anche l'esecutore riscontra giramento di testa, pecca non da poco.\nTilt-a-whirl Headscissors takedown.\nL'esecutore si aggrappa con i piedi alla testa dell'avversario roteando su se stesso grazie alla spinta della forza di reni; una volta mollata la presa, l'avversario viene catapultato spalle a terra sul ring."}
{"id": "600670", "revid": "767487", "url": "https://it.wikipedia.org/wiki?curid=600670", "title": "Asuma Sarutobi", "text": ""}
{"id": "600676", "revid": "767487", "url": "https://it.wikipedia.org/wiki?curid=600676", "title": "Caliban", "text": "I Caliban sono un gruppo metalcore tedesco formato nel 1997 a Hattingen, originalmente con il nome Never Again.\nStoria.\nDopo 6 mesi dalla nascita la band registra il suo primo demo di due canzoni, che non viene mai pubblicato. Le canzoni furono mandate a molte etichette e la Lifeforce Records fu la prima ad offrire un contratto.\nIl primo EP fu pubblicato nell'estate del 1998, per promuoverlo il gruppo fece molti concerti in tutta Europa e qualche concerto di supporto a gruppi come Morning Again, Earth Crisis e Cro-Mags.\nDopo il loro tour europeo, nel 1999 i Caliban entrarono in studio per registrare il primo album \"A Small Boy and a Grey Heaven\". Il disco ricevette pareri favorevoli da grandi riviste del settore quanto da piccole riviste hardcore e metal e la band venne descritta come un misto di Slayer, Poison the Well e Hatebreed.\n\"Vent\" usc\u00ec nell'aprile 2001, Giappone compreso, dove, poco dopo, parteciparono al Beast-Feast alla Yokohama Arena insieme a Slayer, Pantera, Machine Head, Biohazard e Morbid Angel a cui segu\u00ec un tour negli Stati Uniti insieme ai Bloodjinn che fu interrotto a causa dell'attacco alle Torri Gemelle dell'11 settembre 2001.\nNell'agosto 2002 venne registrato il terzo album \"Shadow Hearts\", pi\u00f9 melodico del precedente, nel 2004 arriv\u00f2 il contratto con la Roadrunner Records e cominci\u00f2 a lavorare per il quarto album, intitolato \"The Opposite from Within\", insieme al famoso produttore Andy Sneap.\nNel luglio 2005 \u00e8 la volta del secondo split album con gli amici degli Heaven Shall Burn \"The Split Program II\", l'anno successivo viene pubblicato il 5\u00ba album della band \"The Undying Darkness\", dopo il tour europeo \"Darkness over Europe\" insieme a Neaera, Purified in Blood e The Agony Scene. Nel 2007 viene pubblicato l'album \"The Awakening\", il 6\u00b0 della band.\nI Caliban raggiungono il traguardo di 7\u00ba album nel mese di agosto del 2009, con l'uscita del disco \"Say Hello to Tragedy\", preceduto dal singolo \"24 Years\". A questo segue lungo tour internazionale \"Night of the Living Shred\".\nL'ottavo album dei Caliban vede la luce il 6 febbraio 2012 e si intitola \"I Am Nemesis\". La band ha dichiarato in fase di pre-mixaggio che l'album sarebbe stato pi\u00f9 duro del precedente \"Say Hello To Tragedy\"."}
{"id": "600683", "revid": "1566286", "url": "https://it.wikipedia.org/wiki?curid=600683", "title": "Massimo Pupillo", "text": "Biografia.\nPupillo si avvicin\u00f2 al cinema durante un lungo soggiorno in Francia a seguito della Seconda guerra mondiale in cui milit\u00f2 al fianco delle brigate partigiane francesi. Dopo essere tornato brevemente in Italia, fece ritorno in Francia dove ebbe le prime esperienze come assistente alla regia ed aiuto regista. Dopo essersi sposato nel 1958 con Paulette Farjon, da cui nel 1969 avr\u00e0 un figlio, Massimo Pupillo, torn\u00f2 in Italia per dedicarsi alla regia, inizialmente come documentarista (pi\u00f9 di 200 i documentari firmati), e poi esordendo nel cinema firmando il soggetto del film \"L'amore primitivo\", codiretto con Luigi Scattini nel 1964 e poi dirigendo alcuni lungometraggi di vario genere. \nL'esordio nell'horror avvenne nel 1965 quando diresse tre lungometraggi: il primo fu \"5 tombe per un medium\", del sotto genere gotico di moda nel periodo, interpretato da Barbara Steele, attrice britannica specializzata nel genere; segu\u00ec \"Il boia scarlatto\", che firm\u00f2 con lo pseudonimo \"Max Hunter\", con effetti speciali di Carlo Rambaldi e, \"La vendetta di Lady Morgan\", con Erika Blanc e Paul Muller. Nello stesso periodo lavor\u00f2 anche a vari caroselli. Diresse poi un western scritto da Renato Polselli, \"Bill il taciturno\" (1967), e due mondo movie: \"Svezia, inferno e paradiso\" (1967) e \"L'amore, questo sconosciuto\" (1969).\nPer anni venne confuso con l'omonimo produttore Ralph Zucker, morto nel 1982.\nDurante gli anni ottanta pass\u00f2 alla direzione di programmi educativi per Rai 3, dirigendo anche \"Sa Jana, l'audace impresa\", un film documentario, remake di un suo precedente cortometraggio del 1961, Gli amici dell'isola, ambientato nella laguna di Cabras in Sardegna e interpretato da pescatori del posto senza attori professionisti e che non venne per\u00f2 mai distribuito.\nLa sua morte fu annunciata per errore nel 1982, in seguito alla morte di un omonimo. Mor\u00ec invece nel 1999."}
{"id": "600687", "revid": "287204", "url": "https://it.wikipedia.org/wiki?curid=600687", "title": "Acido ossalacetico", "text": "L'acido ossalacetico (o acido 2-chetobutandioico) \u00e8 un acido dicarbossilico, intermedio del ciclo di Krebs.\n\"In vivo\" l'ossalacetato (forma ionizzata dell'acido ossalacetico) deriva dall'ossidazione dell'L-malato, catalizzata dalla malato deidrogenasi. L'ossalacetato reagisce con l'acetil-CoA a formare acido citrico, con la citrato sintasi come enzima.\nL'ossalacetato \u00e8 anche punto di arrivo e di partenza per la demolizione e la sintesi degli amminoacidi acido aspartico e asparagina. Inoltre l'aspartato sintetizzato a partire da ossalacetato interviene nel ciclo dell'urea, perch\u00e9 serve ad immettere in questo ciclo uno ione ammonio legandosi alla citrullina formando arginin succinato\nSe nel mitocondrio (dove avviene il ciclo di Krebs) c'\u00e8 carenza di acetil coenzima A, l'ossalacetato pu\u00f2 trasformarsi in piruvato che poi diverr\u00e0 acetil coenzima A.\nL'ossalacetato viene prodotto anche dalle foglie delle piante dalla condensazione dell'anidride carbonica con fosfoenolpiruvato, catalizzata dall'fosfoenolpiruvato carbossilasi.\nLe forme enoliche dell'acido ossalacetico sono particolarmente stabili, a tal punto che i due isomeri hanno differenti temperature di fusione (152\u00a0\u00b0C la forma \"cis\", 184\u00a0\u00b0C la forma \"trans\").\nLa conversione tra forma enolica e forma chetonica \u00e8 catalizzata dall'enzima fumarasi.\nL'acido ossalacetico \u00e8 instabile in soluzione, decomponendosi (dopo poche ore a temperatura ambiente, dopo pochi giorni a 0\u00a0\u00b0C) in acido piruvico per decarbossilazione."}
{"id": "600688", "revid": "1782831", "url": "https://it.wikipedia.org/wiki?curid=600688", "title": "Arnoldo Fo\u00e0", "text": "Biografia.\nLe origini.\nNato a Ferrara in una famiglia ebraica (anche se lui dal punto di vista religioso si \u00e8 sempre dichiarato ateo), era figlio di Valentino Fo\u00e0 e Dirce Levi. Segue la famiglia a Firenze, dove intraprende gli studi di economia e commercio. Durante il periodo universitario si interessa al teatro, frequentando i corsi di recitazione della scuola \"Luigi Rasi\" sotto la guida di Raffaello Melani. A vent'anni abbandona gli studi e si trasferisce a Roma, dove frequenta per qualche tempo il Centro sperimentale di cinematografia.\nLa guerra e le leggi razziali.\nNel 1938 Arnoldo Fo\u00e0 \u00e8 costretto a lasciare i corsi presso il Centro sperimentale di cinematografia a seguito della promulgazione delle leggi razziali fasciste. Gli viene impedito anche di lavorare e per poterlo fare \u00e8 costretto a usare nomi fittizi (tra cui \"Puccio Gamma\"); ricopre saltuariamente il ruolo del sostituto di attori malati (in gergo, il \"pompiere\"), riuscendo a lavorare nelle compagnie pi\u00f9 prestigiose: Cervi-Pagnani-Morelli-Stoppa, Ninchi-Barnab\u00f2, Adani-Cimara, Maltagliati-Cimara.\nNel 1943 si rifugia a Napoli, dove diviene capo-annunciatore e scrittore della Radio Alleata radio PWB: spetta a lui la comunicazione dell'armistizio con gli Alleati, l'8 settembre 1943. Alla fine della guerra, torna al teatro e si unisce a molte e importanti compagnie: Ferrati-Cortese-Scelzo, Ferrati-Cortese-Cimara, Stoppa-Morelli-Cervi (dove collabora con Visconti) e la Compagnia del Teatro Nazionale (Teatro dell'Opera di Roma) (lavorando per Guido Salvini). Nel 1945, entra nella Compagnia di Prosa della Rai dove svolger\u00e0 un'intensa attivit\u00e0 sino agli anni ottanta. Nel 1947 \u00e8 iniziato in Massoneria nella Loggia \"Alpi Giulie n. 150\" di Roma.\nLa sua lunga carriera artistica \u00e8 brillante e costellata di numerosi successi e riconoscimenti in campo teatrale, cinematografico e televisivo.\nTeatro.\nIntensa e prestigiosa la sua carriera in teatro: autori classici e contemporanei, registi come Luchino Visconti, Luigi Squarzina, Luca Ronconi e Giorgio Strehler. Le sue interpretazioni sono memorabili, incisive, esito di un attento studio, passione e misura drammatica elette. Da regista mette in scena spettacoli di prosa (tra i tanti \"La pace\" di Aristofane e \"Diana e la Tuda\" di Luigi Pirandello) e di lirica (\"Otello\" di Giuseppe Verdi, \"Histoire du soldat\" di Igor' F\u00ebdorovi\u010d Stravinskij, e \"Il pipistrello\" di Strau\u00df), e molte sue commedie, riscuotendo sempre enormi successi.\nNel 1957 esordisce come autore teatrale (\"Signori buonasera\"). Seguiranno, tra le altre, \"La corda a tre capi\", \"Il testimone\", e pi\u00f9 recentemente \"Amphitryon Toutjours\" (Festival di Spoleto 2000), e \"Oggi\". Tra le sue interpretazioni pi\u00f9 recenti il monologo di Alessandro Baricco \"Novecento\" con la regia di Gabriele Vacis, (2003/2005) successo straordinario di pubblico e critica, e \"Sul lago dorato\" di E. Thompson, con la regia di Maurizio Panici (2006-2008).\nIl cinema e la televisione.\nLa sua filmografia presenta oltre 100 pellicole: tra i registi con cui ha lavorato figurano Alessandro Blasetti (\"Altri tempi - Zibaldone n. 1\"), Orson Welles (\"Il processo\"), Vittorio Cottafavi (\"I cento cavalieri\"), Jacques Deray (\"Borsalino\"), Marcello Fondato (\"Causa di divorzio\"), Damiano Damiani (\"Il sorriso del grande tentatore\"), Giuliano Montaldo (\"Il giocattolo\"), Giuseppe Ferrara (\"Cento giorni a Palermo\"), Giovanni Soldati (\"L'attenzione\"), Luca Barbareschi (\"Ardena\"), Paolo Costella (\"Tutti gli uomini del deficiente\"), Ettore Scola (\"Gente di Roma\"), Alessandro D'Alatri (\"La febbre\"), Antonello Belluco (\"Antonio guerriero di Dio\"), Maurizio Sciarra (\"Quale amore\"), Citto Maselli (\"Le ombre rosse\"), Luciano Melchionna (\"Ce n'\u00e8 per tutti\").\nRecentemente sono stati realizzati due docufilm su Arnoldo Fo\u00e0: nel 2007 \"Almeno io Fo... \u00e0\" di Alan Bacchelli e Lorenzo degl'Innocenti, Premio Imaie 2008; nel 2011 \"Io sono il teatro. Arnoldo Fo\u00e0 raccontato da Fo\u00e0\" di Cosimo Damiano Damato, presentato al Festival Internazionale del Film di Roma\nFo\u00e0 \u00e8 stato tra i protagonisti di alcuni dei pi\u00f9 celebri sceneggiati televisivi della RAI, diventando uno dei primi divi della tv: \"Le inchieste del commissario Maigret\", \"Piccole donne\", \"Capitan Fracassa\", \"Le mie prigioni\", \"Le cinque giornate di Milano\", \"La freccia nera\", \"L'isola del tesoro\", \"Il giornalino di Gian Burrasca\", \"I racconti del maresciallo\", \"I racconti di padre Brown\", \"Nostromo\", \"Fine secolo\" e \"Il papa buono\". Nel 1985 ha partecipato alla parodia dei Promessi Sposi realizzata dal Quartetto Cetra interpretando L'innominato. Per la RAI ha condotto anche il programma musicale \"Chitarra, amore mio\" e, per due stagioni, il variet\u00e0 \"Ieri e oggi\", nonch\u00e9 numerosi altri programmi.\nScrittore per la televisione, ha al suo attivo una intesa attivit\u00e0 come pittore e disegnatore satirico.\nRadio e doppiaggio.\nArnoldo Fo\u00e0 contribuisce alla nascita, dalle ceneri dell'EIAR, della Radio RAI e partecipa a molte trasmissioni, sia di informazione che di intrattenimento, con attori, autori e registi importanti come Cervi, Morelli, Ninchi, Anton Giulio Majano, Umberto Benedetto.\nSulla \"Rete Rossa\" della Rai dei primi anni del secondo dopoguerra conduce \"Arcobaleno\" una trasmissione di consigli agli italiani ideata da Vittorio Veltroni.\nNel 1972 partecipa come ospite fisso alla 24\u00aa edizione della trasmissione \"Gran variet\u00e0\".\nDagli anni cinquanta diventa uno dei pi\u00f9 importanti doppiatori, prestando la sua inconfondibile voce anche per numerosi documentari, tra cui \"Il Continente di ghiaccio\" di Luigi Turolla.\nL'ultimo doppiaggio \u00e8 stato quello per il personaggio di Charles F. Muntz nel cartone animato \"Up\" di Pixar, pochi anni prima della sua scomparsa.\nRegistrazioni poetiche.\nCelebri le sue dizioni poetiche da Dante, Lucrezio, Carducci, Leopardi, Neruda, Garc\u00eda Lorca, che vengono registrate su disco in vinile negli anni cinquanta e sessanta (recentemente sono stati registrati anche su CD), divulgando moltissime opere, in particolare quelle di autori di lingua spagnola allora poco conosciuti in Italia, come Lorca e Neruda: il celebre \"Lamento per Ignacio Mejias\" di Lorca fece vincere alla Fonit Cetra il Disco d'oro per aver superato il milione di copie Negli ultimi anni molte le registrazioni di poesie su CD, di diversi autori e per diverse produzioni. Dal 2002 ha realizzato alcuni CD di una collana con registrazioni di brani di poeti e filosofi, commentati da musiche appositamente create, e un CD di poesie scritte da lui stesso.\nEsperienza politica e massonica.\nVenne iniziato in massoneria nel 1947 presso la Loggia Alpi Giulie n.150 all'Oriente di Roma, giungendo ai massimi gradi.\nAlle elezioni amministrative del 1960 fu uno dei tre consiglieri comunali eletti a Roma tra le file del Partito Radicale, che nell'occasione era alleato del PSI: gli altri due erano Leopoldo Piccardi e Antonio Cederna.\nLa morte.\nMor\u00ec all'Ospedale San Filippo Neri di Roma dopo un'improvvisa crisi respiratoria nel pomeriggio dell'11 gennaio 2014, all\u2019et\u00e0 di 97 anni. La camera ardente e i funerali furono celebrati con una cerimonia laica nella \"Sala Protomoteca\" in Campidoglio, al quale parteciparono tanti volti noti della politica; successivamente, il feretro fu sepolto nel Cimitero Acattolico di Roma.\nVita privata.\nSi \u00e8 sposato quattro volte ed \u00e8 padre di 5 figlie: Annalisa (1951-1995, anche lei attrice), Valentina, Rossellina, Giulia e Orsetta.\nPubblicazioni.\nDurante il Premio di poesia Alfonso Gatto, l'incontro con il poeta Beppe Costa (premiato in quella occasione e del quale legger\u00e0 alcune poesie nel corso degli anni) porter\u00e0 Fo\u00e0 a pubblicare in tre anni due romanzi (da tempo nel cassetto) e un libro di poesie con la Pellicanolibri casa editrice del poeta. Nel 1998 pubblica per Gremese un manuale di recitazione che \u00e8 anche racconto della sua lunga attivit\u00e0 artistica.\nNel 2008 con l'editore ferrarese Corbo Editore ha pubblicato un romanzo scritto durante gli anni trascorsi all'estero (\"Joanna. Luzmarina\"), e con Sellerio ha nel 2009 pubblicato la sua \"Autobiografia di un artista burbero\".\nOnorificenze e riconoscimenti.\nNegli anni sessanta \u00e8 eletto consigliere comunale di Roma per il Partito Radicale. Nel 2001 l'allora sindaco di Roma, Francesco Rutelli, ha festeggiato in Campidoglio il suo ottantacinquesimo compleanno. Nel 2005 si \u00e8 formato un comitato per sostenere la nomina di Arnoldo Fo\u00e0 a senatore a vita.\nAlcuni tra i premi pi\u00f9 recenti:"}
{"id": "600690", "revid": "2021629", "url": "https://it.wikipedia.org/wiki?curid=600690", "title": "Karl Leonhard Reinhold", "text": "Biografia.\nTrascorse gli anni della sua attivit\u00e0 speculativa in Germania, dove partecip\u00f2 al dibattito sulla filosofia di Kant e prepar\u00f2 il terreno allo sviluppo dell'idealismo.\nDopo la soppressione della Compagnia di Ges\u00f9, di cui era membro dal 1772, entr\u00f2 nei Barnabiti, divenendo professore di filosofia. Nel 1783 abbandon\u00f2 lo stato religioso e si trasfer\u00ec a Lipsia. Collabor\u00f2 alla rivista \"Deutscher Merkur\", in cui difese le idee di Herder contro Kant e su cui pubblic\u00f2, tra il 1786 e il 1787, le \"Lettere sulla filosofia kantiana\" che, oltre a promuovere un vasto interesse intorno al grande filosofo di K\u00f6nigsberg, gli assicurarono la fama e la cattedra all'Universit\u00e0 di Jena, dove insegn\u00f2 per sette anni, tentando una rielaborazione sistematica del criticismo kantiano che chiam\u00f2 \u00abfilosofia elementare\u00bb. \nA Jena divenne amico di Schiller, che si ispir\u00f2 ai suoi \"I misteri ebraici ovvero la pi\u00f9 antica massoneria religiosa\" per il suo saggio \" La missione di Mos\u00e8\". \nNel 1794 si trasfer\u00ec a Kiel, dove rimase fino alla morte.\nL'incontro con la filosofia di Kant signific\u00f2 per Reinhold la realizzazione delle sue pi\u00f9 profonde esigenze morali e religiose. Per lui il criticismo rappresent\u00f2 la filosofia rigeneratrice e la fondazione teoretica delle aspirazioni morali dell'uomo. Da queste premesse egli trasse l'ispirazione per indicare il compito della \"filosofia elementare\", che si riduce essenzialmente alla dimostrazione che la filosofia critica, come riflessione sulle forme \"a priori\", \u00e8 \"\"la\" filosofia, non \"una\"\" filosofia. Essa \u00e8 il pensiero definitivo in quanto fondato interamente su se stesso. Di qui la ricerca, sviluppata nella sua opera principale, il \"Saggio\", del primo principio, indiscutibile e indubitabile, della filosofia, costituito dalla coscienza.\nMassone, fu membro della loggia viennese \"Zur Wahren Eintracht\" (\"Alla Vera Concordia\"), della loggia di Weimar \"Anna Amalia zu den drei Rosen\" e dell'Ordine degli Illuminati di Baviera col nome di \"Decius\", divenne il capo dell'Ordine alla morte di Johann Joachim Christoph Bode. \nOpere.\nAll'epoca di Lipsia appartengono le sue opere fondamentali:"}
{"id": "600693", "revid": "6923", "url": "https://it.wikipedia.org/wiki?curid=600693", "title": "Lanc\u00f4me (azienda)", "text": "La Lanc\u00f4me \u00e8 un'azienda di cosmetici francese creata il 21 febbraio 1935 da Armand Petitjean, profumiere a Parigi.\nIl nome, scelto per la sua \"sonorit\u00e0 francese\", deriva dal castello di Lancosme, che sorge nel territorio di Vend\u0153uvres, nel dipartimento dell'Indre.\nIl lancio del nuovo marchio avvenne con la creazione di cinque profumi presentati nel corso dell'Esposizione Universale di Bruxelles: Tropiques, Tendres Nuits, Kypre, Bocages e Conqu\u00eate.\nDal 1964 Lanc\u00f4me fa parte del gruppo L'Or\u00e9al, nella divisione \"Prodotti di lusso\".\nProdotti.\nL'azienda \u00e8 specializzata in profumi, trucchi e prodotti per la cura della pelle. Tra i prodotti pi\u00f9 famosi si ricordano i mascara della linea \"Hypnose\" e la linea di prodotti per la pelle \"Visionnaire\", che comprende l'ingrediente \"LR2412\", protetto da brevetto.\nNel 2014, la fragranza \"La Vie Est Belle Eau De Parfum\" diventa il profumo pi\u00f9 venduto in Francia, mercato storico di Lanc\u00f4me"}
{"id": "600695", "revid": "599013", "url": "https://it.wikipedia.org/wiki?curid=600695", "title": "Massa Trabaria", "text": "La Massa Trabaria fu un territorio situato nell'Appennino centrale di cui si hanno testimonianze storiche dal XIII al XV secolo. La Massa Trabaria era ricompresa tra le odierne regioni della Toscana e delle Marche. Il nome deriva dal fatto che da questa \"massa\" (insieme di fondi agricoli con una chiesa parrocchiale) si prelevavano ingenti quantit\u00e0 di tronchi per farne travi, spesso trasportate a Roma lungo il fiume Tevere.\nGeografia.\nGeografia fisica.\nI limiti geografici della Massa Trabaria erano i seguenti: a sud la Bocca Trabaria; ad ovest il Poggio dei Tre Vescovi; a nord il Sasso di Simone; ad est il punto in cui il torrente Mutino si getta nel Foglia.\nDella Massa Trabaria non fece parte il monte Carpegna, appartenente al Montefeltro.\nGeografia politica.\nLa Massa Trabaria comprendeva gli attuali comuni di:\nStoria.\nNell'Alto Medioevo la zona fu ricca di monasteri ed abbazie benedettine. Appartenente allo Stato Pontificio, non fu inserita nella Marca Anconitana, cui era contigua, ma rimase dominio diretto della Chiesa di Roma. La sua formazione risale all'inizio del XIII secolo, allorch\u00e9 pressanti esigenze di difesa e di riorganizzazione territoriale dovettero consigliare alla Santa Sede la costituzione di un baluardo, alla diretta dipendenza del potere centrale, in un punto nevralgico dello Stato della Chiesa.\nLa Massa Trabaria, che tutt'oggi ha mantenuto il nome medievale, \u00e8 una zona molto boscosa. Fu proprio per assicurare il rifornimento regolare di legname senza l'intermediazione di terzi, che divenne direttamente dipendente da Roma (\"demanium speciale\"). Nei centri di Parchiule e Capotrave (nei pressi dell'attuale Valsavignone) venivano raccolti gli abeti destinati alle basiliche dell'Urbe. Caricati su ampie imbarcazioni, scendevano lungo il Tevere fino a giungere a Roma. La Massa Trabaria fu legata alla Sede Apostolica da un tributo particolare, il \"servitium trabium\" (\"servizio delle travi\"). La corresponsione del tributo era consuetudinaria (\"ut moris est\") ed annuale (\"singulis annis\"). In virt\u00f9 del singolare tributo che la caratterizzava, la Massa godette dell'esenzione permanente dai tributi ordinari. Dal punto di vista ecclesiastico, il territorio della Massa fu organizzato attorno a quattro pievanie: S. Pietro d'Ico (identificabile con l'odierna Mercatello), S. Angelo in Vado, Belforte all'Isauro (detta anche del Foglia) e Sestino.\nTerritorio di confine, la Massa Trabaria fu aspramente contesa dalle Signorie confinanti: si scontrarono in sanguinose battaglie per il suo possesso i Brancaleoni, i della Faggiola, i conti di Carpegna, i Montefeltro e i Medici di Firenze. \nCol nuovo assetto dello Stato pontificio, determinato dalla vigorosa opera del cardinale Albornoz (met\u00e0 XIV secolo), la Massa Trabaria perse il proprio status particolare e venne inglobata nella Marca Anconitana.\nNella prima met\u00e0 del XV secolo i fiorentini si impossessarono della parte situata sul versante tirrenico, mentre i Montefeltro annessero tutto il resto al Ducato di Urbino. La Massa Trabaria cess\u00f2 cos\u00ec di esistere come entit\u00e0 autonoma."}
{"id": "600696", "revid": "34119", "url": "https://it.wikipedia.org/wiki?curid=600696", "title": "Upa", "text": ""}
{"id": "600698", "revid": "81195", "url": "https://it.wikipedia.org/wiki?curid=600698", "title": "Zinco dietile", "text": ""}
{"id": "600699", "revid": "712828", "url": "https://it.wikipedia.org/wiki?curid=600699", "title": "Pokeball", "text": ""}
{"id": "600701", "revid": "64833", "url": "https://it.wikipedia.org/wiki?curid=600701", "title": "Ossalacetato", "text": ""}
{"id": "600702", "revid": "1851848", "url": "https://it.wikipedia.org/wiki?curid=600702", "title": "Aldo Bet", "text": "Caratteristiche tecniche.\nStopper arcigno ed abile nella marcatura, Bet denunciava qualche impaccio nel gioco di appoggio per via del tocco non limpidissimo, ma si distinse per la costanza di rendimento.\nCarriera.\nClub.\nEntr\u00f2 in giovane et\u00e0 nel vivaio dell'. In seguito pass\u00f2 dai nerazzurri alla di Helenio Herrera. Dopo la stagione 1972-1973, i giallorossi cedettero lo stopper al Verona, facendolo uscire inoltre dal giro della Nazionale.\nIl campionato dei giallobl\u00f9 termin\u00f2 con la salvezza, e Bet nel 1974 si trasfer\u00ec al . In rossonero disput\u00f2 sette stagioni contribuendo da titolare alla conquista della Coppa Italia 1976-1977 e al raggiungimento del decimo scudetto (1978-1979), quello della stella.\nDeclassato nelle ultime due stagioni tra le riserve del club meneghino, nel 1981 scese in Serie C1 con il , squadra con cui chiuse l'attivit\u00e0 agonistica.\nIn ben 15 anni di carriera non and\u00f2 mai a rete in gare di campionato e le sue uniche 3 realizzazioni ufficiali sono riferite ad altre competizioni.\nNazionale.\nEsord\u00ec in Nazionale il 20 febbraio 1971, a Cagliari, nell'amichevole persa per 1-2 contro la . Venne impiegato ancora il 20 novembre dello stesso anno, a Roma, contro l', in un incontro valido per le Qualificazioni al campionato europeo di calcio 1972 e terminato 2-2.\nDisput\u00f2 anche 4 incontri con la Nazionale Under-23 e due nella Rappresentativa Giovanile.\nAllenatore.\nConclusa la carriera agonistica a Pozzuoli, Bet intraprese per alcuni anni quella di allenatore, sempre in Campania, in squadre come Nola, Frattese, Campania, Savoia, fino al 1987, anno del suo ritiro dall'attivit\u00e0 professionistica."}
{"id": "600703", "revid": "1318658", "url": "https://it.wikipedia.org/wiki?curid=600703", "title": "Arrondissement di Cr\u00e9teil", "text": "L\"arrondissement\" di Cr\u00e9teil \u00e8 una suddivisione amministrativa francese, situata nel dipartimento della Valle della Marna e nella regione della \u00cele-de-France.\nComposizione.\nL\"arrondissement\" di Cr\u00e9teil raggruppa 23 comuni in 25 cantoni:"}
{"id": "600704", "revid": "256896", "url": "https://it.wikipedia.org/wiki?curid=600704", "title": "Gobius niger", "text": "Il ghiozzo nero (Gobius niger), \u00e8 un pesce di mare, appartenente alla famiglia dei Gobiidae.\nDistribuzione e habitat.\nQuesta specie \u00e8 diffusa lungo tutte le coste (e foci fluviali) europee, dal Mar Baltico, all'Atlantico a nord fino alla Norvegia, al Mediterraneo, fino al Mar Nero ed al mar Baltico.\nVive sui fondali scogliosi, sabbiosi o fangosi di acque vicine a riva. \u00c8 particolarmente comune nei porti data la sua particolare resistenza alle acque inquinate. Essendo una specie fortemente eurialina pu\u00f2 vivere anche in acque salmastre ed \u00e8 comune in foci e lagune.\nDescrizione.\nIl corpo \u00e8 tipico dei \"Gobiidae\", allungato, con occhi sporgenti e larga bocca dalle labbra carnose. Si riconosce dai congeneri principalmente per la presenza di scaglie sulla nuca e per le caratteristiche della prima pinna dorsale, allungata e con raggi sporgenti.\nLa livrea \u00e8 bruno marmorizzata con macchie scure sui fianchi, estremamente variabile. Il maschio adulto riproduttore \u00e8 nero intenso. Alcuni maschi in riproduzione non sono neri, si \u00e8 parlato per questi esemplari di \"variet\u00e0 albescens\", di nessun valore tassonomico.\nNon supera i 15\u00a0cm di lunghezza.\nBiologia.\n\u00c8 in grado di sopravvivere per molto tempo in acqua stagnante o con scarsa ossigenazione.\nAlimentazione.\nSi ciba prevalentemente di crostacei (piccoligranchi e gamberetti), molluschi, vermi marini e larve di pesci.\nPesca.\nAbbocca con voracit\u00e0 a qualunque esca animale (anche un pezzo di mortadella pu\u00f2 andar bene) ma il valore delle sue carni \u00e8 modesto. Si presta a far parte di ottime fritture.\nAcquariofilia.\nQuesto pesce \u00e8 commercializzato (anche se raramente) per l'allevamento in acquario. Pi\u00f9 diffusa la sua presenza negli acquari civici."}
{"id": "600707", "revid": "1573940", "url": "https://it.wikipedia.org/wiki?curid=600707", "title": "Analog Science Fiction and Fact", "text": "Analog Science Fiction and Fact, abbreviato in Analog, \u00e8 la pi\u00f9 longeva e famosa rivista di fantascienza. Nata nel 1930 negli Stati Uniti come pulp magazine col titolo di Astounding Stories, ha cambiato pi\u00f9 volte la propria denominazione nel corso degli anni; quella con cui \u00e8 rimasta pi\u00f9 conosciuta \u00e8 Astounding Science-Fiction, che l'ha contraddistinta negli anni dal 1938 al 1960. Il suo millesimo numero \u00e8 stato pubblicato nel giugno 2015.\nStoria.\nGi\u00e0 nei primi anni di vita perse rapidamente le caratteristiche del \"pulp magazine\", indirizzandosi sempre pi\u00f9 verso storie e personaggi che avessero caratteri di maggior plausibilit\u00e0, fino a diventare negli anni d'oro della fantascienza, sotto la guida di John W. Campbell, la pubblicazione di riferimento del settore.\nIn questo periodo sulle sue pagine compaiono i primi lavori di scrittori destinati a diventare delle stelle di prima grandezza della letteratura fantascientifica fra cui Isaac Asimov, Robert A. Heinlein e A. E. van Vogt.\nIl rapporto di Campbell con questi scrittori port\u00f2 all'ideazione di storie e concetti rivoluzionari come le tre leggi della robotica di Asimov e la \"Storia futura\" di Heinlein. Asimov in particolare racconta in varie occasioni come nel corso dei suoi periodici incontri con Campbell venissero sviluppate le idee su cui si basarono numerosi suoi racconti.\nNegli ultimi decenni la rivista ha registrato una notevole contrazione del mercato, passando dalle 115.000 copie del 1983 alle 28.000 del 2006."}
{"id": "600711", "revid": "1417447", "url": "https://it.wikipedia.org/wiki?curid=600711", "title": "Colonnata", "text": ""}
{"id": "600718", "revid": "547034", "url": "https://it.wikipedia.org/wiki?curid=600718", "title": "Saggio su una nuova teoria della facolt\u00e0 umana della rappresentazione", "text": "Saggio di una nuova teoria della facolt\u00e0 rappresentativa umana in generale (in tedesco \"Versuch einer neuen Theorie des menschlichen Vorstellungsverm\u00f6gens\") \u00e8 un'opera filosofica di Karl Leonhard Reinhold, pubblicata a Jena nel 1789.\nContenuti.\nIn quest'opera Reinhold si propone di ricondurre a un fondamento unitario l'intera attivit\u00e0 della ragione, perseguendo una riorganizzazione sistematica della filosofia kantiana. Il \"Saggio\" si articola in tre parti, dedicate:\na) alla necessit\u00e0 di una nuova indagine sulla facolt\u00e0 della rappresentazione\nb) alla fondazione di una teoria della facolt\u00e0 rappresentativa \nc) di una teoria della facolt\u00e0 conoscitiva. \n\u00c8 comunque evidente che ormai il processo di revisione della metafisica \u00e8 irreversibilmente avviato verso la centralit\u00e0 del soggetto a scapito della rappresentazione dell'Essere come Oggetto (l'Ente).\nNella prima parte dell'opera Reinhold afferma tra l'altro:\nIn altre parole, la teoria critica kantiana \u2013 il principio secondo cui la ragione deve saper riconoscere e definire i limiti delle proprie possibilit\u00e0, cio\u00e8 quali sono i limiti possibili della conoscenza \u2013 va estesa a un ambito pi\u00f9 generale che non si fermi alla sola conoscenza ma includa tutte le facolt\u00e0 rappresentative. La conoscenza diventa \u201csemplicemente\u201d un modo della rappresentazione. \nCi\u00f2 di cui si cerca il fondamento diventa sempre pi\u00f9 generale. Non sono pi\u00f9 le singole facolt\u00e0 mentali in quanto tali ad essere studiate \u2013 intuizione, intelletto, ragione \u2013 ma la loro stessa fonte originaria. Kant non aveva mai ritenuto lecito di spingersi tanto avanti, nell'indagare qualcosa come la \"coscienza in s\u00e9\". Nell\"'Introduzione\" alla \"Critica della ragion pura\" scrisse: \nMartin Heidegger, in \"Kant e il problema della metafisica\", scrive che con queste parole Kant muove verso l'ignoto, e consapevolmente lo addita, senza pretendere di risolverlo in una evidenza manifesta. Compito che invece si pone Reinhold: mostrare l'ignoto, renderlo accessibile. Pi\u00f9 avanti, nella parte seconda, Reinhold infine aggiunge:\nQuesto senza dubbio costituisce l'elemento clamoroso capace di trasformare la filosofia critica di Kant in un'altra cosa: \"Non \u00e8 pi\u00f9 il soggetto che ha una coscienza, ma \u00e8 la coscienza che ha un soggetto\".\nIl soggetto pensante pu\u00f2 essere \"compreso\" nella coscienza cos\u00ec come essa \"comprende\" l'oggetto pensato. Parlando di mente: essa viene a comprendere in s\u00e9 \"anche\" la conoscenza \u2013 non \u00e8 pi\u00f9 \"La conoscenza\". La conoscenza diventa uno dei processi interni alla mente, sullo stesso piano di tutti gli altri. Cos\u00ec l'oggetto viene equiparato al soggetto: la cosa pensata diventa della stessa natura del pensiero che la pensa. La cosa stupefacente \u00e8 che ci\u00f2 avviene in un contesto linguistico di tre righe e mezzo. Dalla rappresentazione, cio\u00e8 dalla coscienza, vengono esclusi la cosa in s\u00e9, cio\u00e8 l'oggetto esterno, e l'io in s\u00e9, che potrebbe essere inteso come \"anima\". La coscienza diventa il luogo delle condizioni interne, cio\u00e8 dei rapporti tra \"io penso\" e fenomeno. In altre parole, l'unica cosa che conta per la coscienza sono i modi in cui essa opera. Per la coscienza, il mondo \u00e8 la sua rappresentazione, se vogliamo anticipare uno slogan di un certo successo. Alla coscienza interessano le condizioni interne della rappresentazione. La loro materia \u2013 cosa in s\u00e9 - rimane estranea a ogni principio di conoscenza."}
{"id": "600720", "revid": "80598", "url": "https://it.wikipedia.org/wiki?curid=600720", "title": "Luigi Grechi", "text": "Biografia.\nFiglio di Giorgio De Gregori, bibliotecario, e Rita Grechi, insegnante di lettere, nonch\u00e9 fratello del cantautore Francesco De Gregori, nasce a Padova nel 1944 e cresce tra Pescara e Roma dove frequenta il liceo classico e successivamente studia letteratura inglese all'Universit\u00e0.\nNel frattempo impara a suonare la chitarra e si appassiona alla musica folk anglostatunitense e al country, compie numerosi viaggi (tra cui un lungo e importante soggiorno in Irlanda ricordato nella canzone \"Dublino\"). Dalla fine degli anni sessanta \u00e8 attivo come interprete folk e cantautore (con il nome d'arte di \"Ludwig\") nel celebre Folkstudio di Via Garibaldi a Roma, il locale entrato nella storia come luogo di formazione di tutta la cosiddetta scuola romana dei cantautori, dove stringe contatti importanti con illustri colleghi come Fabrizio De Andr\u00e9, Edoardo De Angelis, Francis Kuipers; in questo periodo appare in televisione nel settimanale RAI di attualit\u00e0 \"Prisma\", interpretando un paio di canzoni folk. \nTrasferitosi a Milano dopo il servizio militare viene assunto alla Biblioteca Civica di Milano dove far\u00e0 il bibliotecario (come gi\u00e0 suo padre e suo nonno) fino al 1982: nel frattempo, assunto come nome d'arte il cognome materno Grechi, pubblica il primo album \"Accusato di libert\u00e0\" per l'etichetta PDU nel 1975. L'anno successivo pubblica per la stessa etichetta l'album \"Luigi Grechi\", prodotto come il precedente da Roy Tarrant e contenente anche due canzoni inedite di Francesco De Gregori: \"Rosso corallo\" e \"La strada \u00e8 fiorita\".\nSempre assieme al fratello, Grechi firma la canzone \"Dublino\", pubblicata sul terzo e ultimo album per la PDU \"Come state?\", uscito nel 1979, realizzato con la partecipazione di noti musicisti come Lucio \"violino\" Fabbri, poi confluito nella Premiata Forneria Marconi, e nel quale, accanto a un classico di Grechi come \"Chitarrista cieco\", spicca anche una traduzione di \"One of us cannot be wrong\" da Leonard Cohen (intitolata \"La regola d'oro\"). Una lunga pausa di silenzio discografico viene spezzata nel 1987 dall'album \"Dromomania\", pubblicato dalla CBS.\nNel frattempo continua comunque l'attivit\u00e0 concertistica collaborando anche con artisti come Peter Rowan (di cui ha tradotto numerose canzoni) e il poeta beat Lawrence Ferlinghetti. Nel 1990 Grechi si trova di nuovo privo di contratto discografico e decide di realizzare un demo autoprodotto intitolato \"Azzardo\". Le registrazioni contengono anche la prima versione della sua canzone pi\u00f9 celebre, \"Il bandito e il campione\", ispirata alla storia dell'amicizia che leg\u00f2 il celebre ciclista Costante Girardengo al bandito Sante Pollastri.\nIl demo viene per\u00f2 rifiutato da diverse etichette. Tuttavia nel 1993 \"Il bandito e il campione\" viene ripresa da Francesco De Gregori vendendo oltre 500.000 copie col suo album omonimo, e nello stesso anno a Luigi Grechi viene assegnata la targa per la miglior canzone dell'anno dal Premio Tenco. Nel 1994 ha quindi la possibilit\u00e0 di pubblicare per la Sony un album contenente la sua versione del \"Bandito e il campione\" accanto ad altre canzoni nuove e alcuni aggiornamenti di materiale dei primi album ormai irreperibili. L'album si intitola \"Girardengo e altre storie\", prodotto da Vincenzo Mancuso (ex chitarrista dei Camaleonti).\nNel 1999 esce \"Cos\u00ec va la vita\", prodotto da Guido Guglielminetti, che accosta ancora nuove versioni di brani gi\u00e0 noti a vario materiale inedito. Nel 2003 pubblica l'album \"Pastore di nuvole\", registrato dal vivo nel suo studio personale con lo stesso gruppo di musicisti che lo segue nei suoi concerti (la \"Bandaccia\"). Nel 2006 partecipa alla realizzazione del secondo album di Andrea Parodi, \"Soldati\", con un recitativo nel brano \"Formia ha Gaeta ma Gaeta Formia non ha\". Nel 2012 pubblica l'album \"Angeli &amp; fantasmi\", utilizzando per la prima volta il suo vero cognome e non quello della madre.\nNel 2015 l'Associazione \"Civilia - Cultura, parole e musica\" gli assegna il Premio \"Civilia - Canzone d'Autore\"."}
{"id": "600721", "revid": "72387", "url": "https://it.wikipedia.org/wiki?curid=600721", "title": "Paul Delaroche", "text": ""}
{"id": "600723", "revid": "633110", "url": "https://it.wikipedia.org/wiki?curid=600723", "title": "Classe Minekaze", "text": "La di quindici cacciatorpediniere di squadra, appartenente alla Marina imperiale giapponese, fu progettata verso la fine della prima guerra mondiale, ispirandosi ai cacciatorpediniere britannici e tedeschi, ed entr\u00f2 in servizio tra il 1920 e il 1922. Le unit\u00e0 erano equipaggiate con quattro cannoni da 120\u00a0mm e sei tubi lanciasiluri da 533\u00a0mm, spinte da nuovi apparati di propulsione a vapore che garantivano punte di 39-40 nodi. La classe costitu\u00ec assieme alle due successive (poco pi\u00f9 che copie) la spina dorsale delle divisioni cacciatorpediniere della marina imperiale, ma al principio degli anni trenta inizi\u00f2 a decadere rapidamente anche dinanzi l'immissione in servizio dell'innovativa classe Fubuki.\nI Minekaze furono comunque mantenuti attivi e qualche esemplare fu adoperato per compiti specifici: uno divenne nave bersaglio, due furono convertiti in pattugliatori e un quarto fu trasformato in nave recupero per aerei. Del tutto obsoleti all'inizio della seconda guerra mondiale, parteciparono solo brevemente alle prime operazioni nell'Oceano Pacifico e furono presto assegnati a compiti di scorta a unit\u00e0 da guerra pi\u00f9 grandi, oppure lungo le molteplici linee di comunicazione marittime tra i territori occupati dall'Impero giapponese. Durante il servizio ben dieci unit\u00e0 furono perdute, quasi tutte vittima degli attivi sommergibili statunitensi; le cinque superstiti furono catturate nei porti nipponici alla conclusione delle ostilit\u00e0, spesso danneggiate, e furono spartite tra i vincitori (due) o demolite entro la fine del 1948.\nProgetto.\nLa Marina imperiale giapponese aveva sempre nutrito interesse particolare per il naviglio silurante e, sin dallo scorcio del XIX secolo, aveva acquistato esemplari e progetti dalle potenze europee, segnatamente Regno Unito e Impero tedesco; in seguito divenne pratica consueta adottare e copiare i disegni tecnici britannici, che gli ufficiali nipponici intesero come piattaforme per un gran numero di armi, superiore a quello dei cacciatorpediniere stranieri contemporanei. Verso la fine della prima guerra mondiale, tuttavia, la marina si era ritrovata con pochi cacciatorpediniere moderni e richiese perci\u00f2 la progettazione di una nuova classe, formata da navi pi\u00f9 grandi e pi\u00f9 veloci della precedente classe Kawakaze, nonch\u00e9 pi\u00f9 idonee alla navigazione d'altura; nel 1917 la nuova serie fu approvata e nel 1918 le prime unit\u00e0 iniziarono a essere impostate. Tuttavia, dopo aver ricevuto in riparazione di guerra cinque cacciatorpediniere tedeschi come stabilivano le condizioni della pace di Versailles del giugno 1919, la classe fu in parte ristudiata: fu introdotta una netta insellatura tra il ponte di prua e la plancia (a sua volta arretrata) con lo scopo di ridurre l'interferenza delle onde e degli spruzzi, mentre il castello di prua fu sensibilmente allungato. L'armamento d'artiglieria fu distribuito in postazioni singole scudate su piedistalli il pi\u00f9 alti possibile e, come era stato fatto per la dotazione silurante, lungo l'asse longitudinale dello scafo. Dopo queste modifiche la classe Minekaze, indicata con la dizione ufficiale di \"cacciatorpediniere oceanici di prima classe\", fu definitivamente accettata e fu ordinata in un totale di quindici esemplari, distribuiti nei programmi navali tra il 1917 e il 1920: lo schema progettuale dei Minekaze fu apprezzato e fu la base, con poche variazioni, delle successive classi Kamikaze, Wakatake (questa di cacciatorpediniere di \"seconda classe\") e Mutsuki.\nCaratteristiche generali.\nScafo e dotazioni.\nI cacciatorpediniere tipo Minekaze presentavano una lunghezza tra le perpendicolari di 97,50 metri, fuori tutto di 102,56 metri, una larghezza massima di 9,14 metri e un pescaggio di 2,89 metri. Il dislocamento standard ammontava a tonnellate e a pieno carico raggiungeva le tonnellate. L'equipaggio era formato da 148 tra ufficiali, sottufficiali e marinai. Ogni esemplare era dotato di alcune lance di salvataggio in fasciame, ciascuna con il proprio argano, ed erano disponibili due proiettori di ricerca: uno era fissato in cima al ponte di comando, mentre il secondo era sistemato su una piattaforma sopraelevata a poppavia, tra due gruppi lanciasiluri.\nImpianto propulsivo.\nPer la prima volta nella Marina imperiale giapponese, i cacciatorpediniere introdussero le turbine a ingranaggi alimentate a vapore, rinunciando alle turbine a trasmissione diretta sino ad allora in uso. Sui Minekaze l'apparato motore era formato da quattro caldaie Kampon e da due turbine a vapore Parsons, a ciascuna delle quali era vincolato un albero motore dotato di elica. Questo sistema era stato sperimentato con successo su alcuni esemplari della classe Kawakaze ed era stato perfezionato perch\u00e9 raggiungesse la potenza di \u00a0shp, necessaria a raggiungere i 39 nodi (74\u00a0km/h) di velocit\u00e0 massima richiesta. Il complesso propulsore era alimentato a olio combustibile, del quale a bordo era tenuta una riserva di circa 403 tonnellate, che garantiva un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h): i fumi di combustione erano convogliati in due fumaioli, anzich\u00e9 in tre come sui Kawakaze. Il raggio d'azione utile cadeva comunque drammaticamente a 520 miglia se veniva mantenuta un'andatura di 34 nodi (963 chilometri a 65\u00a0km/h), rendendo i Minekaze assai meno performanti dei coevi cacciatorpediniere statunitensi.\nArmamento.\nLa dotazione offensiva di bordo era pi\u00f9 ricca dei cacciatorpediniere coevi, sia giapponesi che stranieri. Erano disponibili quattro cannoni Type 3 da 120\u00a0mm lunghi 45 calibri (L/45), ciascuno protetto sul frontale e sui lati da un piccolo scudo; il pezzo prodiero si trovava sul castello di prua davanti alla plancia, due erano a mezzanave su piedistalli, separati dal secondo fumaiolo, e il quarto cannone era installato a poppa su un proprio supporto. Solamente le ultime tre unit\u00e0 (\"Nokaze\", \"Namikaze\", \"Numakaze\") presentavano due cannoni a poppavia, semplificando in tal modo la distribuzione delle munizioni. Nella configurazione originale i pezzi numero 1 e 2 erano disposti in caccia, i 3 e 4 in ritirata; sui tre cacciatorpediniere modificati anche il terzo cannone era rivolto in avanti. Il Type 3 era capace di sparare una granata da 20 chili alla velocit\u00e0 iniziale di 825\u00a0m/s, con una gittata massima di circa metri; la cadenza di tiro era di un colpo ogni 12 secondi. Ciascun pezzo era brandeggiato manualmente e si trovava piuttosto esposto alle intemperie e alle schegge di bomba. Come da prassi nella marina imperiale era stata data particolare cura all'armamento silurante, che sui Minekaze era formato da tre impianti binati brandeggiabili manualmente di tubi lanciasiluri Type 6: uno sito nell'insellatura e gli altri due tra il secondo fumaiolo e la bassa sovrastruttura poppiera. Tutti e tre erano sistemati lungo la longitudinale del ponte e utilizzavano il siluro Type 6. Si trattava di un ordigno del calibro di 533\u00a0mm, lungo 6,70 metri, propulso a vapore e con una testata esplosiva di 200 chili (circa un settimo del peso complessivo); poteva essere lanciato alla velocit\u00e0 di 36, 32 o 26 nodi e raggiungere rispettivamente una portata di , e metri. Tuttavia la posizione dell'apparato lanciatore di prua si rivel\u00f2 troppo esposta in condizioni di mare mosso, con ricadute negative su funzionalit\u00e0 ed efficienza.\nInfine erano disponibili due mitragliatrici leggere Lewis da 7,7\u00a0mm, montate individualmente e deputate alla difesa contraerea, 20 mine con i relativi strumenti di posa e, sul rotondo di poppa, un apparato di sminamento per operare come dragamine e bonificare tratti di mare.\nCostruzione.\nGli esemplari della classe Minekaze furono ordinati nei programmi di espansione approvati tra 1917 e 1920 e i costi furono suddivisi negli anni fiscali 1917 e 1918. I cacciatorpediniere furono impostati tra il gennaio 1918 e il maggio 1921, varati tra il gennaio 1919 e il giugno 1922 e completati tra il marzo 1920 e il novembre 1922. I cantieri coinvolti nelle costruzioni furono quello di Maizuru, gestito direttamente dalla marina imperiale, e quello appartenente alla Mitsubishi di Nagasaki. Le navi furono inizialmente indicate solo con un numero secondo le convenzioni allora vigenti; nell'agosto 1928 furono ribattezzate con nomi propri.\nModifiche al progetto.\nNel corso degli anni venti e fino all'inizio dei trenta, la classe Minekaze form\u00f2 con le successive classi Kamikaze e Mutsuki il nocciolo duro del naviglio silurante della marina imperiale nipponica; nel corso di questo periodo partecip\u00f2 alle esercitazioni della flotta e a operazioni lungo il litorale cinese. Tuttavia, gi\u00e0 prima dell'inizio della seconda guerra sino-giapponese, i Minekaze erano valutati obsolescenti e perci\u00f2 alcuni esemplari furono modificati: il \"Nadakaze\" e lo \"Shimakaze\" furono trasformati in navi pattuglia e poi in trasporti rapidi, il \"Sawakaze\" perse quasi tutto l'armamento per divenire una nave recupero per aeroplani. Tra il 1937 e il 1939, inoltre, la classe and\u00f2 incontro a un programma di rafforzamento strutturale che fece diminuire la velocit\u00e0 massima a 34,5/36 nodi, increment\u00f2 il dislocamento standard a / tonnellate e ridusse di alcune decine di tonnellate la capacit\u00e0 di stivaggio di carburante. All'epoca dell'attacco di Pearl Harbor i Minekaze erano assegnati a compiti ausiliari o a teatri bellici dove era prevedibile scarso contrasto aeronavale; a cominciare dal 1942 le dodici unit\u00e0 rimaste, siccome assegnate prevalentemente a incarichi di scorta o di seconda linea, furono private dei due cannoni e dei due impianti lanciasiluri a mezzanave, rimpiazzarono il sistema di sminamento con quattro lanciatori di bombe di profondit\u00e0 (36 su ogni cacciatorpediniere) e furono armate con una certa quantit\u00e0 di cannoni contraerei Type 96 da 25\u00a0mm L/60. In genere il totale di Type 96 oscillava tra tredici e venti, distribuiti in installazioni binate e su affusti singoli, e su qualche nave furono affiancati da mitragliatrici pesanti Type 93 da 13,2\u00a0mm.\nNessuno dei Minekaze entr\u00f2 in servizio con un'apparecchiatura radar, che fu ricevuta solo nel cuore del conflitto: \u00e8 documentato che nel 1945 lo \"Yukaze\" e lo \"Shiokaze\" disponevano ciascuno di un radar Type 13, il \"Sawakaze\" e il \"Namikaze\" di un apparato Type 22 cadauno. Il Type 13, introdotto alla fine del 1943, era capace di localizzare un gruppo di velivoli alla distanza di poco meno di 100 chilometri, sebbene la sua portata effettiva fosse di quasi 150 chilometri. Il Type 22 nacque invece per localizzare bersagli sulla superficie del mare e nel settembre 1944 fu fornito anche in versione controllo del tiro; la capacit\u00e0 di rilevamento dipendeva molto dalle dimensioni dell'oggetto: una corazzata era individuabile alla distanza di circa 35 chilometri, mentre un cacciatorpediniere era localizzato in un raggio di poco pi\u00f9 di 17 chilometri.\nImpiego operativo.\nSawakaze.\nIl \"Sawakaze\" si trovava all'inizio della guerra nell'Oceano Pacifico a Yokosuka: nel corso dei successivi quattro anni fu impiegato per prestare soccorso durante i voli d'addestramento dei nuovi equipaggi delle portaerei. A partire dal maggio 1945 fu riutilizzato come nave bersaglio per impratichire i piloti suicidi del corpo dei kamikaze. Sopravvisse al conflitto e fu demolito nel 1948 in Giappone.\nMinekaze.\nCapoclasse del gruppo, dall'aprile 1942 oper\u00f2 dall'arsenale e base militare di Sasebo, accompagnando convogli diretti per lo pi\u00f9 all'isola di Saipan e alle importanti piazzeforti di Rabaul e Truk; fu poi riassegnato a compiti di scorta sulle rotte del Mar Cinese Orientale. Il 10 febbraio 1944 rimase vittima del sommergibile 85 miglia a est di Formosa.\nOkikaze.\nAlla fine del 1941 operava presso il Distretto di guardia di Ominato, nel Giappone settentrionale. Nell'aprile 1942 pass\u00f2 alle dipendenze del Distretto navale di Yokosuka e da allora esplet\u00f2 mansioni di scorta al fitto traffico navale da e per la baia di Tokyo. Fu affondato dal sommergibile il 10 gennaio 1943 al largo della capitale.\nShimakaze.\nAssegnato all'entrata in servizio alla 3\u00aa Divisione cacciatorpediniere, oper\u00f2 prevalentemente da Yokosuka; a fine 1931 pass\u00f2 nella riserva, dove spese i successivi nove anni. All'inizio del 1940 inizi\u00f2 la conversione a pattugliatore, che comport\u00f2 tra le alte cose lo sbarco di quasi tutti i tubi lanciasiluri e la ridenominazione in nave pattuglia \"Numero 1\" (\"1-G\u014d\" in lingua giapponese). Rimase sempre alle dipendenze del Distretto navale di Yokosuka e nel 1941 and\u00f2 incontro a una nuova evoluzione, questa volta in trasporto rapido: perse tutto l'armamento eccetto un cannone e pot\u00e9 ospitare 250 uomini e due chiatte classe Daihatsu. Nella prima met\u00e0 del 1942 partecip\u00f2 pertanto alla campagna delle Indie orientali olandesi e poi fu presente alla battaglia delle Midway, assieme alla scorta del convoglio d'invasione per le isole omonime. Da fine agosto contribu\u00ec alle missioni trasporto truppe nel quadro della campagna di Guadalcanal e alla difesa di mercantili, petroliere e simili per e da Rabaul. Il 12 gennaio 1943, a sud-ovest della Nuova Hannover, fu colato a picco dal sommergibile .\nYakaze.\nAl principio delle ostilit\u00e0 in Estremo Oriente era appena stato assegnato al Distretto navale di Kure in qualit\u00e0 di nave bersaglio, dove rimase per tutto il corso della guerra. A met\u00e0 luglio 1945 fu danneggiato e si adagi\u00f2 sui bassi fondali del porto; preso in consegna dalle truppe d'occupazione statunitensi, fu demolito entro la fine del 1947.\nHakaze.\nAppartenente alla 34\u00aa Divisione, nei primi mesi di sotilit\u00e0 fece la spola tra l'Indocina francese, il Borneo e la Malaysia carico di materiali aeronautici. Nell'aprile 1942 fu trasferito alla base di Rabaul in vista dell'operazione Mo e, nei mesi seguenti, fu impegnato in continue missioni di rifornimento verso il sito di Munda, nella Nuova Georgia sud-occidentale, dove era in corso di costruzione un aeroporto. Il 23 gennaio 1943 rimase per\u00f2 vittima del sommergibile \"Guardfish\".\nNadakaze.\nSino alla fine degli anni trenta fece parte delle divisioni cacciatorpediniere; a inizio 1939 fu selezionato per essere trasformato in pattugliatore \"Numero 2\" (\"2-G\u014d\" in lingua giapponese): perse met\u00e0 dei cannoni e 2/3 dell'armamento silurante, imbarcando cannoni contraerei e lanciatori di bombe di profondit\u00e0. Alla fine del 1941 fu ancora modificato per operare anche come trasporto d'assalto, configurazione con la quale ebbe modesta partecipazione all prime, vittoriose campagne anfibie. Dall'agosto 1942 oper\u00f2 tra Rabaul e le isole Shortland, poi dall'inizio del 1943 la sua attivit\u00e0 si concentr\u00f2 esclusivamente sulla difesa delle decine di convogli tra le Filippine, il Giappone, Formosa e altre posizioni nipponiche. Fu colato a picco il 25 luglio 1945 dal sommergibile britannico mentre trasportava rifornimenti da Surabaya a Makassar.\nShiokaze.\nInserito nei ranghi della 3\u00aa Divisione cacciatorpediniere, partecip\u00f2 alle operazioni anfibie che interessarono le Filippine meridionali tra il dicembre 1941 e il gennaio 1942; transit\u00f2 quindi nelle Indie orientali olandesi, dove continu\u00f2 a supportare i successivi sbarchi nipponici. In aprile fu a fianco della portaerei leggera nel corso dell'irruzione nipponica nell'Oceano Indiano e poi, all'inizio di giugno, durante l'attacco diversivo alle isole Aleutine. Nell'agosto 1942 fu riassegnato alla difesa del traffico navale nella porzione meridionale della Sfera di co-prosperit\u00e0 della Grande Asia orientale e, nell'agosto 1945, la fine della guerra lo trov\u00f2 a Kure. Fu demolito nel 1948.\nAkikaze.\nMembro della 34\u00aa Divisione cacciatorpediniere, dipendente dall'11\u00aa Flotta aerea, partecip\u00f2 con funzioni di vigilanza alle operazioni anfibie nelle Filippine, in Malesia e nelle Indie olandesi. Nel giugno 1942 fu riassegnato alla base di Rabaul e due mesi pi\u00f9 tardi fu gravemente colpito nel corso delle regolari missioni di appoggio alle truppe nipponiche in Nuova Guinea e Guadalcanal. Rimesso in efficienza, fu nuovamente devastato a fine 1943, ma sopravvisse dopo aver raggiunto la grande base di Truk. Nella primavera 1944 pass\u00f2 a operare nel Pacifico centrale e poi sulle rotte tra Filippine e Giappone, prendendo marginalmente parte alla vasta battaglia del Golfo di Leyte. Fu silurato il 3 novembre 1944 al largo di Luzon dal sommergibile .\nTachikaze.\nAnch'esso parte della 34\u00aa Divisione, fu presente con gli altri gregari del reparto alle invasioni delle Filippine e dei possedimenti coloniali olandesi. Al luglio 1942 era gi\u00e0 stato spostato nell'importante teatro del Pacifico sud-occidentale, nel quale attese a missioni di supporto: rimase pesantemente danneggiato nel corso di un'incursione aerea su Rabaul, fu riparato e torn\u00f2 in azione nel settore delle isole Salomone, sopravvivendo ad altri due attacchi aerei. Il 17 febbraio 1944, per\u00f2, fu sorpreso nella rada di Truk dalla massiccia incursione della Task force 58 e fu affondato da un siluro.\nYukaze.\nA fine dicembre 1941 faceva parte della 3\u00aa Divisione portaerei, con la quale rimase per tutta la durata della guerra; alla battaglia delle Midway (4-6 giugno 1942) accompagn\u00f2 la vecchia e quindi la affianc\u00f2 durante le regolari esercitazioni dei nuovi equipaggi imbarcati. Dopo il conflitto fu impiegato per rimpatriare le guarnigioni sparse in Estremo Oriente e fu infine ceduto al Regno Unito a met\u00e0 1947. Fu demolito in quel paese nei mesi successivi.\nHokaze.\nDipendente dalla 3\u00aa Divisione cacciatorpediniere, nell'aprile 1942 pass\u00f2 agli ordini della 5\u00aa Flotta che era responsabile delle acque settentrionali dell'Impero giapponese e, a inizio giugno, fu tra le navi impegnate nelle azioni diversive alle isole Aleutine durante la battaglia delle Midway; copr\u00ec anche l'invasione di Kiska. Trasferito nelle ex-Indie olandesi, rimase gravemente danneggiato a fine giugno 1943 da un siluro, ma fu raddobbato e reimmesso in servizio. Col\u00f2 infine a picco il 6 luglio 1944, centrato dal sommergibile .\nNokaze.\nQuale appartenente alla 1\u00aa Divisione cacciatorpediniere, rispondeva agli ordini del Distretto di guardia di Ominato che controllava i mari a nord del Giappone: rimase in questo teatro, impegnato in pattugliamenti e anche nell'attacco alle Aleutine, sino al principio del 1945, quando fu trasferito a compiti di scorta nel Mar Cinese Meridionale. In quelle acque fu distrutto dal sommergibile il 20 febbraio, ultimo cacciatorpediniere nipponico a subire questo fato a opera di un battello sottomarino nel corso della guerra.\nNumakaze.\nAnch'esso membro della 1\u00aa Divisione, oper\u00f2 dal dicembre 1941 al settembre 1943 nell'area settentrionale dell'Impero giapponese, conducendo principalmente missioni di scorta; fu quindi riassegnato al Mare Cinese Orientale, dove fu silurato il 18 dicembre dello stesso anno dal sommergibile .\nNamikaze.\nTerzo componente della 1\u00aa Divisione cacciatorpediniere, il \"Namikaze\" rimase a lungo sulle rotte tra Hokkaid\u014d, le isole Curili e le Aleutine occupate. L'8 settembre 1944 fu gravemente danneggiato da un sommergibile, ma non affond\u00f2: rimorchiato sino a Maizuru, fu convertito in nave trasporto per i siluri suicidi \"kaiten\"; non fu tuttavia mai impiegato in questo particolare ruolo e sopravvisse al conflitto senza danni, venendo infine utilizzato per contribuire al rimpatrio delle truppe giapponesi. Nell'ottobre 1947 fu ceduto alla Repubblica nazionalista cinese che lo ridenomin\u00f2 \"Shen Yang\"."}
{"id": "600724", "revid": "2133646", "url": "https://it.wikipedia.org/wiki?curid=600724", "title": "Andrea Pecile", "text": "Ha giocato durante la sua carriera nel ruolo di playmaker e guardia.\nCarriera.\nClub.\nCresce nelle giovanili del Don Bosco Trieste e successivamente nel 1996 va a Gorizia nella squadra juniores. Debutta anche nella prima squadra in serie A2. Arriva la promozione e cos\u00ec avviene il debutto anche in A1. Alla fine di questa Gorizia fallisce e i diritti vengono presi dalla Scavolini Pesaro, che nella stagione 1999-2000 lo gira in prestito a Ragusa in A2. Ritorna poi alla Scavolini con la quale giocher\u00e0 dal 2000 al 2003.\nDopo un'esperienza in Spagna dal 2003 al 2005 a Granada, in cui nella prima stagione ottiene una promozione dalla LEB (seconda lega spagnola) alla ACB e nella seconda centra l'obiettivo-salvezza, torna in Italia nella stagione 2005-06 per giocare nel Montepaschi Siena. Nella stagione seguente passa invece all'Air Avellino. Nel dicembre 2006 risolve il contratto con la societ\u00e0 irpina e torna in forza a Granada (Liga ACB spagnola), per poi avere due ulteriori parentesi in terra spagnola con le maglie di Siviglia e Breog\u00e1n.\nIl 5 novembre 2009 si accorda con i Crabs Rimini (campionato di Legadue) anche se l'ufficializzazione del trasferimento arriva solo a fine mese a causa di alcuni problemi burocratici dovuti ad un passaggio di propriet\u00e0 poi mai completato. Qui parte da titolare solamente 4 volte, in una squadra condizionata dalle vicende societarie e dagli infortuni.\nIl 30 luglio 2010 firma per l'Aurora Jesi, sempre in Legadue, con cui sfiora i 16 punti di media a partita con 4,2 rimbalzi e 1,8 assist. Gioca poi con la Biancobl\u00f9 Basket Bologna mentre nel 2013 torna a Pesaro in Serie A. L'8 agosto 2014 firma per l'Orlandina Basket, ripescata in Serie A.\nL'11 luglio 2015 Pecile firma un contratto biennale con la Pallacanestro Trieste. In occasione dell'ultima gara del girone d'andata della stagione 2015-2016, contro la MecEnergy Roseto, mette a segno 8 punti, cos\u00ec superando la soglia dei 5000 punti in carriera.\nNazionale.\nPecile ha collezionato 78 presenze con la Nazionale maggiore, con cui ha segnato complessivamente 517 punti.\nNel corso della sua carriera ha partecipato agli Europei 2001, ai Giochi del Mediterraneo 2005 (vinti proprio grazie a un suo tiro da 3 punti allo scadere contro la Grecia) e ai Mondiali 2006. \u00c8 stato inoltre selezionato per l'All Star Game italiano nel 1999, 2000 e 2006.\nL'esordio in maglia azzurra avvenne il 26 novembre 1999 a Casalecchio di Reno, in occasione dell'incontro di esibizione vinto dall'Italia per 99-81 contro la selezione All Stars del campionato. Il suo massimo di punti in una singola partita della Nazionale l'ha invece realizzato in occasione di Italia-Grecia 78-77, quando il 21 giugno 2002 segn\u00f2 25 punti nel match del torneo amichevole di Alassio.\nStatistiche.\nPresenze e punti nei club.\n\"Dati aggiornati al 10 aprile 2016\""}
{"id": "600727", "revid": "889336", "url": "https://it.wikipedia.org/wiki?curid=600727", "title": "UEFA Champions League 1998-1999", "text": "La UEFA Champions League 1998-1999 fu la quarantaquattresima edizione del torneo, la prima in cui \u2014 complici le riforme dell'UEFA circa i criteri di partecipazione alle sue manifestazioni \u2014 la squadra vincitrice (il Manchester United) non aveva conquistato, nella stagione precedente, n\u00e9 il titolo nazionale n\u00e9 quello europeo.\nPrimo turno preliminare.\nLe gare si svolsero il 22 e 29 luglio 1998.\nSecondo turno preliminare.\nLe gare si svolsero il 12 e 26 agosto 1998, con le perdenti ammesse alla Coppa UEFA.\nFase a gironi.\nIl sorteggio della fase a gironi si svolse a Monte Carlo il 27 agosto 1998, suddividendo le squadre in quattro fasce: \u00abteste di serie\u00bb, seconda, terza e quarta fascia. Gli incontri si disputarono nelle date del: 16 settembre (prima giornata), 30 settembre, 21 ottobre, 4 novembre, 25 novembre e 9 dicembre 1998.\nOltre alle vincenti di ciascun raggruppamento, anche le due migliori seconde classificate furono ammesse ai quarti di finale.\nFase a eliminazione diretta.\nIl sorteggio dei quarti di finale, svoltosi a Ginevra il 16 dicembre 1998, design\u00f2 i seguenti accoppiamenti:\nQuarti di finale.\nLe gare si svolsero il 3 e 17 marzo 1999.\nSemifinali.\nIl sorteggio ebbe luogo sempre a Ginevra, il 19 marzo 1999. Le gare si disputarono il 7 e 21 aprile 1999.\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "600729", "revid": "633110", "url": "https://it.wikipedia.org/wiki?curid=600729", "title": "Classe Mutsuki", "text": "La era composta da dodici cacciatorpediniere di squadra e appartenne alla Marina imperiale giapponese: ordinati nel 1923, gli esemplari entrarono progressivamente in servizio dalla met\u00e0 degli anni venti. Si trattava di un'ulteriore evoluzione della capostipite classe Minekaze, della quale manteneva i quattro cannoni da 120\u00a0mm Type 3 in postazioni singole, l'apparato motore e le linee generali, ma fu dotata (innovazione negli ambienti marittimi militari del Giappone) di lanciasiluri da 610\u00a0mm, risposta nipponica alla limitazione delle navi capitali imposta dal trattato navale di Washington.\nI Mutsuki rimasero a lungo in prima linea nelle divisioni cacciatorpediniere della Marina imperiale, a dispetto delle deludenti prestazioni velocistiche (inferiori a quanto richiesto). Gi\u00e0 durante gli anni trenta ricevettero alcune modifiche minori. Nel primo anno di guerra in Asia e Pacifico, organizzati nella 22\u00aa, 23\u00aa e 30\u00aa Divisione, dettero modesto contributo alle vittoriose occupazioni delle Filippine e delle Indie olandesi; maggiore impiego conobbero sul versante orientale dell'immenso fronte oceanico, dove si svolsero operazioni di minore importanza e che in genere conobbero scarso contrasto da parte degli Alleati: tuttavia all'inizio della battaglia dell'Isola di Wake (11 dicembre 1941) and\u00f2 perduto il . Sempre nella fase iniziale del conflitto i Mutsuki cominciarono a incrementare la deficiente dotazione contraerea e cinque navi furono convertite in trasporti d'assalto; addirittura lo \"Uzuki\" fu estesamente modificato per essere in grado di lanciare e recuperare chiatte motorizzate dalla poppa. Nessuna unit\u00e0 sopravvisse all'intenso e rischioso servizio, espletato dalle isole Salomone alle Filippine: eccettuati il \"Minazuki\" e lo \"Uzuki\", rispettivamente vittima di un sommergibile e di due motosiluranti, tutti gli altri esemplari furono affondati da attacchi aerei, che si rivelarono sempre letali a dispetto della crescente profusione di artiglieria contraerea leggera.\nProgetto.\nAlla fine della prima guerra mondiale l'Impero giapponese aveva messo in cantiere una nuova generazione di cacciatorpediniere di squadra, la classe Minekaze: caratterizzata da insellatura tra castello di prua e torre di comando, armamento d'artiglieria su piedistalli e dotazione silurante numerosa, rappresent\u00f2 un progetto apprezzato dai vertici militari. Da esso deriv\u00f2, con poche modifiche, la successiva classe Kamikaze, immessa in servizio a met\u00e0 degli anni venti. Gi\u00e0 al principio del decennio, comunque, il governo e la Marina imperiali avevano previsto di rafforzare ulteriormente il nucleo di cacciatorpediniere: erano per\u00f2 vincolati al trattato navale di Washington del febbraio 1922, che aveva messo il Giappone in condizioni d'inferiorit\u00e0 circa le navi capitali \u2013 in particolare corazzate e incrociatori da battaglia. Per sopperire a tale deficienza fu deciso di incrementare nettamente l'equipaggiamento offensivo di altri tipi di unit\u00e0 militari non menzionati nel trattato e, al contempo, di dare sempre pi\u00f9 valore agli apparati lanciasiluri. La nuova classe Mutsuki di \"cacciatorpediniere oceanici di prima classe\" rientr\u00f2 in tale processo e conobbe una cura particolare riguardo all'armamento silurante (peraltro non nuova alla pianificazione e tecnologia militare nipponiche) e introdusse alcune innovazioni, come la prua con profilo a \"S\" atta a facilitare la navigazione. Al contrario le macchine, il numero e i tipi di cannoni rimasero invariati rispetto ai precedenti progetti.\nCaratteristiche generali.\nScafo e dotazioni.\nI cacciatorpediniere tipo Mutsuki erano molto simili ai precedenti Kamikaze: presentavano una lunghezza tra le perpendicolari di 97,54 metri, una lunghezza alla linea di galleggiamento di 100,20 metri, fuori tutto di 102,41 metri e una larghezza massima di 9,14 metri, con un pescaggio pari a 3,05 metri. Sebbene fosse stato mantenuto il ponte di comando corazzato, il dislocamento standard era diminuito a tonnellate; il dislocamento normale (ovvero la nave con tutti gli equipaggiamenti ma solo i due terzi di provviste, munizioni e simili) ammontava a tonnellate e il dislocamento a pieno carico ascendeva a ,40 tonnellate, circa sessanta in pi\u00f9 dei Kamikaze. Ci\u00f2 era dovuto anche alla nuova prua sagomata a \"S\", pi\u00f9 pesante e pi\u00f9 larga. Al momento dell'entrata in servizio l'equipaggio contava 150 tra ufficiali, sottufficiali e marinai.\nImpianti propulsivi.\nUguale si era mantenuto l'impianto propulsore, composto da quattro caldaie Kampon e da due turbine a ingranaggi a vapore Parsons; a ciascuna di queste era vincolato un albero motore dotato di elica e in totale era erogata una potenza di \u00a0shp. L'apparato scaricava attraverso due grossi fumaioli ed era alimentato a olio combustibile, del quale a bordo era tenuta una riserva di 420 tonnellate: ne deriv\u00f2 un'autonomia massima di miglia alla velocit\u00e0 di 14 nodi (circa chilometri a 26,6\u00a0km/h) o, secondo un'altra fonte, alla velocit\u00e0 di crociera di 15 nodi, vale a dire 28,5\u00a0km/h. La velocit\u00e0 massima fu per\u00f2 deludente, dacch\u00e9 i Mutsuki furono incapaci di superare i 33,5 nodi (63,7\u00a0km/h) a pieno carico e non raggiunsero mai i 37 nodi richiesti e indicati nel progetto. Inoltre due esemplari (, \"Nagatsuki\") montarono turbine Rateau e Zoelly acquistate all'estero, molto probabilmente per carenza di macchinari nazionali, senza per\u00f2 che si riscontrassero cambiamenti nelle prestazioni.\nArmamento.\nLa vera novit\u00e0 dei Mutsuki risiedeva nell'armamento silurante. Al posto degli abituali tre impianti doppi di tubi lanciasiluri da 533\u00a0mm, dislocati lungo l'asse longitudinale dello scafo, furono introdotte nuove installazioni trinate del calibro di 610\u00a0mm, che per la prima volta appariva sui cacciatorpediniere giapponesi: una era sito nell'insellatura tra castello di prua e torre di comando \u2013 nonostante questa sistemazione la esponesse troppo all'acqua salmastra in condizioni di mare agitato \u2013 e l'altra era sistemata a poppavia. Tale configurazione manteneva inalterata la capacit\u00e0 offensiva delle navi e, al contempo, liberava parte del ponte, che fu sfruttata per caricare una riserva di sei siluri (altrettanti erano gi\u00e0 nei tubi). L'installazione trinata servita da motori elettrici, denominata Type 12, utilizzava il siluro Type 8 sviluppato a partire dal 1919, un ordigno del calibro di 610\u00a0mm. Era lungo 8,41 metri, propulso a vapore e con una testata esplosiva di 345 chili, poco meno di un settimo del peso complessivo; poteva essere lanciato alla velocit\u00e0 di 38, 32 o 28 nodi e raggiungere rispettivamente una portata di , e metri. L'equipaggiamento artiglieresco rimase basato su quattro cannoni Type 3 da 120\u00a0mm lunghi 45 calibri (L/45), dei quali uno sul castello di prua davanti alla plancia, uno tra i fumaioli e due a poppa; il quarto pezzo era rivolto in ritirata, gli altri tre in caccia. Ciascun cannone era piazzato su un piedistallo individuale e disponeva di una propria scudatura, che forniva modesta protezione sul frontale e sui lati dalle schegge e dalle intemperie. Il Type 3 era capace di sparare una granata da 20 chili alla velocit\u00e0 iniziale di 825\u00a0m/s, con una gittata massima di circa metri; la cadenza di tiro era di un colpo ogni 12 secondi. Il brandeggio era manuale.\nAi lati della torre di comando furono sistemate due mitragliatrici leggere Lewis da 7,7\u00a0mm, deputate alla difesa contraerea. Ai lati della poppa erano inoltre disponibili due lanciatori Type 81 per bombe di profondit\u00e0 e due rastrelliere contenenti nel complesso diciotto ordigni. Infine ciascun esemplare era stato fornito di sedici mine con i relativi strumenti di posa e, sul rotondo di poppa, di un apparato di sminamento per operare come dragamine e bonificare tratti di mare.\nCostruzione.\nLa classe Mutsuki fu ordinata in dodici unit\u00e0 nel programma navale del 1923 e i costi furono parimenti concentrati nell'anno fiscale 1923. Secondo le convenzioni allora vigenti in seno alla Marina imperiale, tutti i cacciatorpediniere furono battezzati con un numero e non con un nome: pertanto il primo esemplare, futuro \"Mutsuki\", fu designato come \"19-G\u014d kuchikukan\" (\"cacciatorpediniere Numero 19\"), il successivo \"21-G\u014d kuchikukan\" (\"cacciatorpediniere Numero 21\", poi ) e cos\u00ec via. Inizialmente la sequenza di numeri fu solo dispari, perch\u00e9 i pari erano stati assegnati agli esemplari classe Wakatake, la cui fabbricazione avvenne in parallelo; una volta che la costruzione di tale gruppo fu terminata, la classe Mutsuki fu numerata senza salti. Le dodici navi ebbero infine nomi propri il 1\u00ba agosto 1928, quando entrarono in vigore nuovi regolamenti.\nI cacciatorpediniere furono impostati tra il gennaio 1923 e il novembre 1926, varati tra il marzo 1925 e l'aprile 1927 e completati tra il novembre 1925 e l'ottobre 1927. All'assemblamento delle unit\u00e0 parteciparono vari stabilimenti: cinque furono varate a Tokyo dai cantieri Uraga e Ishikawajima, tre dalla ditta Fujinagata a Osaka; gli arsenali della marina di Sasebo e di Maizuru, infine, ne fornirono due ciascuno.\nModifiche al progetto.\nI Mutsuki cominciarono a subire modifiche gi\u00e0 prima della guerra: agli apparati lanciasiluri furono agganciati scudi anti-scheggia e le cime dei fumaioli furono maggiormente inclinate. Lo \"Yayoi\" e il \"Mikazuki\" soltanto furono oggetto di interventi riguardanti l'apparato propulsore, effettuati nella prima met\u00e0 del 1942. La prima unit\u00e0 ebbe sbassato il fumaiolo anteriore, la seconda fu privata di una delle quattro caldaie Kampon e accorci\u00f2 quello posteriore. Non sono tuttavia esplicitati i motivi che spinsero a tali cambiamenti. Secondo un'altra fonte, invece, il \"Mikazuki\" fu sottoposto alla modifica nella prima met\u00e0 del 1943.\nNel corso del 1942 e del 1943 cinque navi (\"Satsuki\", \"Mikazuki\", \"Fumizuki\", \"Nagatsuki\", \"Uzuki\") furono convertite in trasporti d'assalto man mano che tornavano in Giappone per raddobbo: era stato pianificato di rimuovere parte dell'armamento pesante, del carico di mine e degli apparati di sminamento per creare spazi adeguati al trasporto di uomini e rifornimenti, oltre che per aggiungere due altri lanciatori per bombe di profondit\u00e0, il cui numero fu raddoppiato a trentasei. Il dislocamento a vuoto aument\u00f2 a tonnellate e quello a pieno carico a tonnellate. Questo schema non fu per\u00f2 seguito pedissequamente e, infatti, il \"Nagatsuki\" mantenne intatta l'intera dotazione offensiva. Il \"Satsuki\" perse solo uno dei cannoni, mentre i restanti furono privati di due cannoni da 120\u00a0mm e, nel corso del 1943, dei tubi lanciasiluri poppieri pur di liberare spazio sul ponte; come effetto collaterale diminuirono i pesi in alto e le navi divennero pi\u00f9 stabili. Lo \"Uzuki\" rappresent\u00f2 un caso unico poich\u00e9 nel corso della conversione la poppa fu rimodellata in forma di rampa, allo scopo di lanciare e recuperare chiatte motorizzate classe Daihatsu, disposte sul ponte.\nSin dalle prime settimane di guerra i Mutsuki iniziarono a incrementare, senza alcuna pianificazione ordinata, le armi contraeree di bordo; fece eccezione il \"Kisaragi\", perduto nei primi giorni di guerra. In genere si inizi\u00f2 a fissare una o due installazioni doppie di mitragliatrici pesanti Type 93 da 13,2\u00a0mm, poste dinanzi al ponte di comando e a poppavia del secondo fumaiolo, rimuovendo talvolta le mitragliatrici da 7,7\u00a0mm. In seguito (1942-1943) furono introdotti impianti binati o tripli di cannoni Type 96 da 25\u00a0mm L/60 e infine (1944) su supporto singolo, piazzati ovunque fosse disponibile un campo di tiro sgombro. Neppure in questo caso gli interventi furono regolati da direttive precise e, perci\u00f2, la dotazione contraerea vari\u00f2 molto da esemplare a esemplare: il \"Mutsuki\", ad esempio, fece in tempo ad aggiungere solo due coppie di Type 93 prima di venire affondato. \"Nagatsuki\" e \"Kikuzuki\" ne imbarcarono una a testa soltanto e conservarono le Lewis da 7,7\u00a0mm, mentre lo \"Yayoi\" affianc\u00f2 all'unica Type 93 di bordo tre impianti tripli su Type 96 e rimosse una delle Lewis. Il \"Mikazuki\" arriv\u00f2 a disporre di due installazioni trinate e quattro binate di Type 96, rinunciando alle mitragliatrici Lewis; il \"Mochizuki\" sbarc\u00f2 un cannone da 120\u00a0mm per fare posto a dieci cannoni Type 96 (due impianti tripli, due doppi). Il \"Fumizuki\" fu dotato di un totale di dieci Type 96 (due installazioni trinate, due doppie) e quattro mitragliatrici Type 93, suddivise in due coppie.\nLa gran parte dei Mutsuki fu colata a picco prima della fine del 1943 esclusivamente da attacchi aerei e il \"Fumizuki\" and\u00f2 perduto nella rada di Truk il 16 febbraio 1944. I superstiti quattro continuarono a servire in ruoli di protezione al traffico navale lungo le rotte del sempre meno esteso Impero giapponese e aggiunsero ulteriori armi contraeree, in un disperato tentativo di contrastare la gravosa minaccia dei velivoli statunitensi: il \"Minazuki\" ebbe la stessa dotazione del \"Fumizuki\"; lo \"Yuzuki\" accumul\u00f2 sedici Type 96 (due affusti tripli, due binati, sei individuali) e due mitragliatrici Type 93, pur perdendo due cannoni da 120\u00a0mm e met\u00e0 dei tubi da 610\u00a0mm. Lo \"Uzuki\" fu modificato allo stesso modo, eccetto per un terzo impianto trinato di Type 96. Il \"Satsuki\", con ben diciannove Type 96 (due installazioni binate, due trinate, nove singole) e cinque mitragliatrici Type 93 montate singolarmente, fu l'esemplare con la contraerea pi\u00f9 numerosa.\nIl \"Satsuki\", lo \"Uzuki\" e lo \"Yuzuki\" furono gli unici della classe a essere dotati, sull'albero maestro, di un radar Type 13 per il rilevamento di bersagli aerei. Si trattava di un apparato introdotto alla fine del 1943, capace di localizzare un gruppo di velivoli alla distanza di poco meno di 100 chilometri, sebbene la sua portata effettiva fosse di quasi 150 chilometri.\nImpiego operativo.\nAssieme ai Minekaze e ai Kamikaze, la classe Mutsuki contribu\u00ec a formare il nucleo della branca silurante della Marina imperiale e partecip\u00f2 alle esercitazioni e operazioni intraprese tra la met\u00e0 degli anni venti e durante gli anni trenta, sebbene l'entrata in servizio della rivoluzionaria classe Fubuki ne sminuisse l'importanza.\nSatsuki.\nAll'inizio delle ostilit\u00e0 in Estremo Oriente, come parte della 22\u00aa Divisione, appoggi\u00f2 gli sbarchi nelle Filippine, in Malesia e in parte delle Indie orientali olandesi. Trasferito alla base di Rabaul nel gennaio 1943, port\u00f2 a termine con successo tre sgomberi da Guadalcanal nel corso dell'operazione Ke; in estate partecip\u00f2 alle confuse battaglie notturne del Golfo di Kula (5-6 luglio) e di Kolombangara (12-13 luglio). Dopo il progressivo ripiegamento giapponese dalle Salomone e la distruzione di Rabaul a inizio 1944, fu ridislocato nel Pacifico centrale con incarichi di scorta ai convogli, poi estesi al Mar Cinese Meridionale. Il 21 settembre fu sorpreso all'ancora a Manila da una forte incursione statunitense: colpito da tre bombe, affond\u00f2 in porto.\nKisaragi.\nAssegnato al principio degli anni quaranta alla 30\u00aa Divisione, rimase vittima di attacchi aerei la mattina dell'11 dicembre 1941, mentre con altri cacciatorpediniere tentava di doppiare l'Isola di Wake da ovest e bombardare le installazioni statunitensi. L'equipaggio non fu in grado di spegnere gli incendi a bordo e la nave salt\u00f2 in aria dopo che le fiamme ebbero raggiunto i depositi delle munizioni e delle cariche di profondit\u00e0. Col\u00f2 a picco senza superstiti.\nYayoi.\nMembro della 30\u00aa Divisione, la sua prima azione nella seconda guerra mondiale avvenne con la battaglia dell'Isola di Wake: durante il primo tentativo fallito di sbarco duell\u00f2 con alcune batterie costiere e ricevette danni leggeri. Il 23 dicembre appoggi\u00f2 la conquista dell'isola, quindi nel gennaio 1942 support\u00f2 gli sbarchi a Rabaul e in marzo la facile occupazione di Lae e Salamaua in Nuova Guinea. Dopo la marginale apparizione nella scorta del convoglio d'invasione per Port Moresby, infine ritirato durante la battaglia del Mar dei Coralli (4-8 maggio 1942), prese parte alle prime operazioni legate alla campagna di Guadalcanal, compresa la battaglia delle Salomone Orientali (23-25 agosto 1942). Fu affondato l'11 settembre successivo da aerei statunitensi, a non grande distanza dall'Isola di Vakuta nelle Trobriand.\nMutsuki.\nNave ammiraglia della 30\u00aa Divisione, all'inizio della guerra nell'Oceano Pacifico fu presente a entrambi i tentativi giapponesi di occupare Wake, coronati il 23 dicembre 1941 dal successo. Nei mesi seguenti dette il proprio contributo alle riuscite conquiste di Rabaul nel gennaio 1942 e di Lae-Salamaua in marzo, venendo infine assegnato allo schermo difensivo del convoglio incaricato di sbarcare truppe a Port Moresby; tale piano fu per\u00f2 sventato dagli Alleati durante la battaglia del Mar dei Coralli. In estate scort\u00f2 il convoglio che recava il primo scaglione della guarnigione e dei reparti da costruzione per Guadalcanal, poi a fine agosto (dopo l'imprevisto sbarco statunitense del 7) condusse un bombardamento della testa di ponte americana. Richiamato a nord, si un\u00ec a un convoglio in arrivo dalla rada di Truk il quale, il 25 agosto, fu attaccato da alcuni quadrimotori Boeing B-17 Flying Fortress, ultimo atto della battaglia delle Salomone Orientali: una bomba centr\u00f2 in pieno il \"Mutsuki\", che affond\u00f2 poco dopo.\nUzuki.\nPoco prima dell'inizio della guerra era stato assegnato come scorta ravvicinata alle portaerei della 2\u00aa Divisione (\"Soryu\", \"Hiryu\"): fu tuttavia distaccato e fu presente alle conquiste di Guam (dicembre 1941), di Kavieng (gennaio 1942) e dei villaggi di Lae e Salamaua nel marzo 1942. Fu infine assegnato alla scorta del convoglio d'invasione per Port Moresby, ritirato durante la battaglia del Mar dei Coralli (4-8 maggio 1942). A inizio estate accompagn\u00f2 un convoglio a Guadalcanal e a fine agosto prese marginalmente parte alla battaglia delle Salomone Orientali, subendo qualche danno. In seguito alla trasformazione in trasporto e vettore di lancio per chiatte, torn\u00f2 a Rabaul ma sub\u00ec gravissimi danni per una collisione con una petroliera: pot\u00e9 riprendere servizio solo verso la fine del 1943 e, subito, fu utilizzato nelle pericolose missioni di rafforzamento tra le Salomone, sopravvivendo alla battaglia di Capo San Giorgio (24-25 novembre). Dopo l'annichilimento di Rabaul nel febbraio 1944, transit\u00f2 agli ordini della Flotta del Pacifico centrale e fu presente alla battaglia del Mare delle Filippine (19-20 giugno); quindi riprese i compiti di protezione del traffico navale, operando sempre pi\u00f9 spesso nelle Filippine. Nel dicembre 1944, nel quadro dei disperati viaggi dell'operazione TA per recare rinforzi alla guarnigione di Leyte, lasci\u00f2 Manila e si port\u00f2 all'isola, ormai in procinto di cadere in mani statunitensi: nelle prime ore del 12 dicembre, mentre era intento nelle operazioni di sbarco, fu raggiunto da siluri di due motosiluranti e affond\u00f2 subito.\nFumizuki.\nAppartenente alla 22\u00aa Divisione, prese parte alle operazioni nelle Filippine e nelle Indie orientali olandesi tra il dicembre 1941 e il marzo 1942. Dal gennaio 1943 inizi\u00f2 a operare dalla base di Rabaul e comp\u00ec con successo tre sgomberi da Guadalcanal nel corso dell'operazione Ke; per il resto dall'anno complet\u00f2 missioni di trasporto truppe o materiali nelle Salomone e poi lungo le coste della Nuova Britannia. Dopo aver subito danni superficiali nel corso del bombardamento di Rabaul a inizio novembre e poi a inizio gennaio 1944, rimase coinvolto nel devastante attacco aeronavale a Truk il 16 febbraio: un siluro scoppi\u00f2 contro lo scafo e, dopo un lento allagamento, il cacciatorpediniere col\u00f2 a picco.\nKikuzuki.\nAppartenente alla 23\u00aa Divisione, fu assai attivo nei primi mesi di ostilit\u00e0: partecip\u00f2 alla facile cattura di Guam, appoggi\u00f2 le pi\u00f9 difficili operazioni a Wake, quindi fu presente alla conquista di Rabaul (gennaio 1942) e all'invasione di Lae-Salamaua (marzo 1942). In maggio costitu\u00ec con altre navi la forza d'occupazione per Tulagi nel quadro dell'operazione Mo, ma le operazioni attorno la piccola isola furono funestate dall'incursione del gruppo imbarcato della portaerei , avvenuta nella giornata del 4 maggio. Il \"Kikuzuki\" fu centrato dall'ordigno di un aerosilurante e l'equipaggio riusc\u00ec a farlo arenare; tuttavia il giorno successivo scivol\u00f2 in acque pi\u00f9 profonde e affond\u00f2.\nMinazuki.\nUnit\u00e0 della 22\u00aa Divisione, fu presente alle vittoriose operazioni anfibie nelle Filippine e poi nelle Indie orientali olandesi, area dove rimase a prestare servizio di vigilanza e protezione al traffico navale sino agli inizi del 1943. Riassegnato a Rabaul, affianc\u00f2 le navi sorelle nelle pericolose e numerose missioni di trasporto truppe o evacuazione tra le Salomone, sopravvivendo a un attacco aereo. Dopo aver scortato l'ultimo convoglio che riusc\u00ec a raggiungere Rabaul (febbraio 1944), lasci\u00f2 il settore del Pacifico sud-occidentale e torn\u00f2 nelle acque delle ex-Indie olandesi. Qui, il 6 giugno, fu attaccato dal sommergibile e fu distrutto a sud di Tawi Tawi.\nMikazuki.\nGi\u00e0 prima dello scoppio della guerra era stato relegato a supportare la vecchia portaerei e la pi\u00f9 moderna \"Zuiho\", impegnate nell'addestramento di gruppi imbarcati nel Mare interno di Seto. Solo nel giugno 1942 fu schierato per la battaglia delle Midway, rimanendo peraltro a fianco della \"Zuiho\" e perci\u00f2 lontano dall'azione centrale. Dopo essere stato trasformato in trasporto d'assalto tra il marzo e il giugno 1943, torn\u00f2 in servizio presso Rabaul ed ebbe un ruolo minore nei combattimenti navali del Golfo di Kula e di Kolombangara. Utilizzato in viaggi di rinforzo alle decine di posizioni nipponiche circostanti, il 27 luglio si spiaggi\u00f2 su una scogliera davanti a Capo Gloucester e, il giorno dopo, fu localizzato da bimotori North American B-25 Mitchell; devastato dalle bombe, fu lasciato l\u00ec dai giapponesi dopo il prelevamento dell'equipaggio.\nNagatsuki.\nAll'inizio delle ostilit\u00e0 in Estremo Oriente faceva parte della 22\u00aa Divisione e appoggi\u00f2 gli sbarchi nelle Filippine, in Malesia e nelle Indie orientali olandesi. Trasferito a Rabaul al principio del 1943, port\u00f2 a termine con successo tre sgomberi da Guadalcanal nel corso dell'operazione Ke; fu quindi assegnato a rischiose missioni di trasporto truppe nelle Salomone centrali e prese parte con successo alla battaglia notturna del Golfo di Kula. La mattina seguente del 6 luglio, per\u00f2, si aren\u00f2 dinanzi all'isola di Kolombangara e nel pomeriggio fu scovato e incendiato da aerei statunitensi. Ridotto a un relitto, fu abbandonato sul posto dall'equipaggio.\nYuzuki.\nAppartenente alla 23\u00aa Divisione, ebbe un ruolo di appoggio nella battaglia di Guam, nell'occupazione di Kavieng e in quella dei villaggi di Lae e Salamaua. In maggio costitu\u00ec con altre navi la forza d'occupazione per Tulagi nel quadro dell'operazione Mo e il 4 maggio, durante lo sbarco, rimase coinvolto nell'incursione lanciata dalla \"Yorktown\": sopravvisse con danni e, una volta rimesso in efficienza, oper\u00f2 in prevalenza da e per la base di Rabaul fino alla sua completa distruzione nel febbraio 1944. Pass\u00f2 dunque a controllare le comunicazioni navali nel Pacifico centrale e poi nelle Filippine. Dopo la disastrosa battaglia del Golfo di Leyte (23-26 ottobre) si spost\u00f2 a Manila e fu integrato con molto altro naviglio nell'operazione TA. Il pomeriggio del 12 dicembre 1944, di ritorno dall'ultima missione di rinforzo a Leyte, fu ripetutamente attaccato da velivoli imbarcati nemici e affond\u00f2 a nord-nord-est di Cebu, ultimo esemplare della classe Mutsuki a sparire dalla superficie del mare.\nMochizuki.\nAppartenente alla 30\u00aa Divisione, all'inizio della guerra fu presente a entrambi i tentativi giapponesi di occupare Wake, coronati il 23 dicembre 1941 dal successo. Nei mesi seguenti dette il proprio contributo alle riuscite conquiste di Rabaul e di Lae-Salamaua, venendo infine assegnato allo schermo difensivo del convoglio incaricato di sbarcare truppe a Port Moresby; tale piano fu per\u00f2 sventato dagli Alleati durante la battaglia del Mar dei Coralli. In estate pass\u00f2 a operare sotto gli ordini del quartier generale di Rabaul e, il 15 ottobre 1942, partecip\u00f2 al cannoneggiamento notturno dell'aeroporto di Guadalcanal. Complet\u00f2 quindi tre trasporti truppe e fu assegnato poi alla scorta di un grosso convoglio che doveva recare per la met\u00e0 di novembre rinforzi sostanziosi alla 17\u00aa Armata sull'isola; ebbe dunque parte nella costosa battaglia navale di Guadalcanal. Con il 1943 intensific\u00f2 le missioni tese a recare rinforzi alle varie guarnigioni nipponiche nelle Salomone e partecip\u00f2 anche alla battaglia del Golfo di Kula all'inizio di luglio. Il 24 ottobre 1943, mentre era intento a trasferire un reparto in Nuova Britannia, fu attaccato da bombardieri statunitensi e centrato nella sala macchine, sprofondando 90 miglia a sud-sud-ovest di Rabaul."}
{"id": "600730", "revid": "938", "url": "https://it.wikipedia.org/wiki?curid=600730", "title": "Classe Fubuki", "text": "La , indicata dall'Impero giapponese anche come , era formata da venti cacciatorpediniere di squadra. Armate con sei pezzi da 127\u00a0mm in torrette chiuse, nove tubi lanciasiluri da 610\u00a0mm e spinte da potenti macchine, queste unit\u00e0 rappresentarono un notevole passo in avanti e rivoluzionarono il concetto di cacciatorpediniere in tutto il mondo come nave eminentemente offensiva. Tuttavia, a dispetto dell'apparenza massiccia, la classe soffr\u00ec di problemi di stabilit\u00e0 a causa della concentrazione di armi e munizioni su uno scafo dal dislocamento relativamente contenuto, oltrech\u00e9 per gli incipienti pesi in alto. Dopo alcuni gravi incidenti in mare, tutte le navi furono ampiamente irrobustite e modificate tra 1935 e 1938.\nAl momento dell'inizio delle ostilit\u00e0 nel Pacifico i Fubuki formavano le divisioni 7\u00aa, 11\u00aa, 12\u00aa, 19\u00aa e 20\u00aa, eccettuati il (perduto nel 1934), lo \"Usugumo\", in riparazione per gravi danni arrecati da una mina nel teatro di guerra cinese, e infine lo \"Oboro\", assegnato a guardia delle portaerei \"Shokaku\" e \"Zuikaku\". I Fubuki confermarono le aspettative e contribuirono alla serie di grandi vittorie tra il dicembre 1941 e il maggio 1942, combattendo nella battaglia del Mare di Giava e in altri scontri minori; gli unici due esemplari perduti furono da ascriversi all'azione di un idrovolante (\"Shinonome\") e di un sommergibile olandesi (\"Sagiri\"). In seguito alla battuta d'arresto segnata dalla battaglia delle Midway d'inizio giugno 1942, i Fubuki furono pesantemente coinvolti nella campagna di Guadalcanal e cominciarono a dimostrare difetti: uno su tutti la carente contraerea di bordo, quindi la mancanza di radar efficienti e la modesta capacit\u00e0 di contrasto ai sommergibili. La campagna provoc\u00f2 la distruzione di alcune unit\u00e0, compresa la capoclasse \"Fubuki\" affondata nella battaglia di Capo Speranza nell'ottobre 1942.\nDall'inizio del 1943 gli esemplari superstiti, che cominciavano a cedere i posti in prima linea a classi pi\u00f9 moderne e purtuttavia nate sulla falsariga dello stesso progetto, iniziarono a incrementare l'equipaggiamento antiaereo e antisommergibile e selezionate navi ebbero anche apparati radar, per lo pi\u00f9 nel 1944. Ciononostante i cacciatorpediniere continuarono a essere vittima dei battelli sottomarini e dell'attiva aeronautica statunitense (imbarcata, dei marine, basata a terra), e neppure la profusione di cannoni e mitragliatrici serv\u00ec a contenere le perdite. Nel 1944, ormai demandati a compiti di scorta e pattugliamento nelle retrovie, i Fubuki parteciparono solo marginalmente alle ultime disperate battaglie e furono falcidiati da velivoli e sommergibili nemici. Solamente lo \"Ushio\", malridotto da un'incursione aerea a Manila e trainato in Giappone, si trovava ancora a galla al momento della resa dell'Impero nipponico. Fu demolito nel 1948.\nProgetto.\nAl termine della prima guerra mondiale la Marina imperiale giapponese aveva iniziato a fare entrare in servizio i cacciatorpediniere di nuova generazione classe Minekaze, che ponevano l'accento sull'armamento silurante e una grande velocit\u00e0. Tale via continu\u00f2 a essere percorsa con la successiva classe Kamikaze e quindi con la classe Mutsuki del 1923, che introdusse inoltre tubi di lancio di 610\u00a0mm di calibro (superiore a qualsiasi altro nelle marine militari coeve): ci\u00f2 si era necessario per tentare di controbilanciare gli effetti del trattato navale di Washington del febbraio 1922, il quale poneva un severo limite alla costruzione e dislocamento di navi da battaglia e incrociatori da battaglia e che, dunque, metteva in condizioni d'inferiorit\u00e0 la Marina nipponica nei confronti della United States Navy e della Royal Navy. Mentre veniva ordinata la fabbricazione dei Mutsuki come misura d'emergenza, nell'ottobre 1922 fu messo allo studio un progetto di grande cacciatorpediniere oceanico ( tonnellate standard) capace di alte velocit\u00e0, di ospitare un pesante arsenale offensivo e di affrontare lunghe navigazioni nell'Oceano Pacifico; successive discussioni diminuirono il dislocamento standard a tonnellate, a patto di mantenere la stessa potenza di fuoco. Il progetto fu rifinito per la met\u00e0 degli anni venti e approvato nel 1926.\nIl nuovo modello di cacciatorpediniere, pilastro per la nuova \"classe Fubuki di cacciatorpediniere oceanici di prima classe\" e presto identificato dai giapponesi come \"Tipo speciale\" (\"Tokugata\") a riprova della sua innovativit\u00e0, si scostava nettamente dai predecessori per l'eliminazione dell'insellatura prodiera, il prolungamento del castello di prua sino alla torre di comando compresa e il suo innalzamento di un ponte, allo scopo di moderare le interferenze dovute al mare grosso. L'artiglieria fu aumentata di numero e racchiusa in impianti corazzati e furono previsti tre apparati di tubi lanciasiluri. Il maggiore spazio a bordo permise di installare macchine pi\u00f9 potenti e di incrementare inoltre la scorta di combustibile. Fu comunque mantenuta la tipica prua profilata a \"S\" introdotta con i Mutsuki, sebbene in una forma pi\u00f9 allungata e svasata; il disegno dello scafo fu ripensato per garantire la migliore navigabilit\u00e0 e tutta la parte dietro il primo fumaiolo fu, anch'essa, leggermente svasata. Infine il ponte di comando a pianta semicircolare fu ingrandito, innalzato, completamente chiuso e dotato di finestre in vetro. La classe fu ordinata in ventiquattro esemplari e in corso di produzione furono adottati svariati cambiamenti, che la suddivisero in tre gruppi principali: il gruppo I (dieci unit\u00e0) adottava fumaioli a pianta circolare e, ai loro fianchi, quattro vistose condutture d'aria che servivano l'apparato motore. Il gruppo II (dieci navi) montava fumaioli pi\u00f9 squadrati, integrava le condutture nella piattaforma degli stessi ed ebbe un secondo livello al ponte di comando, oltre a cannoni capaci di un alzo elevato per fungere da contraerea pesante. La transizione era avvenuta con lo \"Uranami\", decimo esemplare del gruppo I, che per\u00f2 aveva mantenuto i cannoni originali. Il gruppo III di quattro unit\u00e0, siccome dotato di un nuovo impianto propulsore, fu costituito nella classe Akatsuki a s\u00e9 stante.\nA cominciare dall'entrata in servizio, nel 1928, i Fubuki stupirono le potenze navali dell'epoca. Erano navi di natura prettamente offensiva, capaci di combattere con efficienza anche di notte; le avanzate e specializzate caratteristiche le ponevano in netto vantaggio rispetto ai loro omologhi europei e statunitensi di circa dieci anni: nessun altro cacciatorpediniere era loro paragonabile (eccetto forse i conduttori) per dimensioni, velocit\u00e0, potenza di fuoco e capacit\u00e0 di navigazione e dettarono un nuovo standard costruttivo per l'intera categoria. In particolare, nella Marina imperiale, i Fubuki superarono prestazioni e armi degli incrociatori leggeri in servizio e furono l'archetipo per diverse classi successive, rimanendo peraltro unit\u00e0 di valore anche ben dentro la guerra in Estremo Oriente e nel Pacifico.\nCaratteristiche generali.\nScafo e dotazioni.\nI cacciatorpediniere tipo Fubuki presentavano una lunghezza tra le perpendicolari di 111,86 metri, alla linea di galleggiamento di 115,30 metri e una lunghezza fuori tutto di 118,41 metri; la larghezza massima dello scafo era cresciuta a 10,36 metri rispetto alle classi precedenti e il pescaggio arrivava a 3,20 metri. Il dislocamento standard richiesto era di tonnellate ma, nel corso delle prove in mare, ci si avvide che era superiore di circa 200 tonnellate rispetto a quanto preventivato; a pieno carico il dislocamento ascese a ben tonnellate. Al momento dell'entrata in servizio ogni nave aveva un equipaggio di 197 tra ufficiali, sottufficiali e marinai.\nLo scafo era abbastanza spazioso da poter ospitare vicino ai fumaioli tre lance di salvataggio in fasciame, due sul lato di destra e una sul lato di babordo: ciascuna era appesa a un proprio argano. Le alberature consistevano in un albero prodiero a tripode, sito dietro la torre di comando, e in un albero di maestra a palo singolo che si elevava a poppavia. Al centro dello scafo, immediatamente dietro il secondo fumaiolo, era stata inchiavardata una piattaforma circolare ospitante un proiettore da ricerca da 90\u00a0cm.\nImpianti propulsivi.\nL'apparato motore aveva subito un deciso potenziamento: era composto da quattro caldaie Kampon, ciascuna sviluppante una pressione di 286\u00a0psi (20,10\u00a0kg/cm\u00b2), e da due turbine a ingranaggi a vapore Kampon; a queste erano vincolati due alberi motore dotati di elica. Le caldaie erano distribuite a coppie, a loro volta montate in senso longitudinale una dietro l'altra ed espellevano ciascuna i fumi di combustione da un fumaiolo inizialmente a pianta circolare, poi squadrata. Per ultime erano posizionate, una di fianco all'altra, le turbine. Il complesso propulsore era aerato da grandi condutture sul ponte, successivamente integrate nel basamento dei fumaioli. La potenza totale erogata ammontava a \u00a0shp, sufficiente a raggiungere una velocit\u00e0 massima di 35 nodi o 66,5\u00a0km/h. La prestazione si rivel\u00f2 comunque inferiore rispetto alla specifica di 39 nodi a causa dell'aumentato peso. Le dimensioni maggiori dei Fubuki consentirono per\u00f2 di incrementare la scorta di olio combustibile a 500 tonnellate e portare l'autonomia a miglia con velocit\u00e0 di crociera a 15 nodi ( chilometri a 28,5\u00a0km/h). Una seconda fonte riporta che il raggio d'azione ammontava a miglia se era mantenuta un'andatura di 14 nodi ( chilometri a 26,6\u00a0km/h).\nArmamento.\nI Fubuki erano stati pensati come piattaforme per un gran numero di armi. Rispetto alle classi precedenti la dotazione d'artiglieria era stata del tutto rivista mediante l'aumento a sei pezzi e l'adozione del nuovo cannone Type 3 da 127\u00a0mm da 50 calibri (L/50). I cannoni erano suddivisi a coppie in tre torrette (o pi\u00f9 precisamente in tre affusti completamente chiusi), una disposta a prua e due sovrapposte a poppa: la corazzatura era limitata a 3\u00a0mm su tutti lati, utile quindi a proteggere solo da intemperie e schegge. Il cannone Type 3 sparava un proietto pesante 23 chili alla velocit\u00e0 iniziale di 913\u00a0m/s, con una gittata massima di oltre metri; la cadenza di tiro era di un colpo ogni 6-12 secondi. Sui Fubuki esso fu adottato in due differenti impianti: il gruppo I ebbe la torretta Type A, capace di un alzo massimo di 40\u00b0; il gruppo II pass\u00f2 al modello Type B che, raggiungendo i 75\u00b0 di elevazione, poteva ingaggiare anche bersagli aerei. Tuttavia il brandeggio e la velocit\u00e0 d'alzo richiedevano troppo tempo e l'affusto si rivel\u00f2 inutile in funzione contraerea. Sorsero infine alcuni problemi di dispersione quando gli impianti erano adoperati contro bersagli di superficie. Ciascuna delle tre torrette, sia Type A che Type B, era servita da un proprio magazzino munizioni sottostante, dove le granate erano preparate e dunque inviate ai serventi mediante un paranco meccanico: ci\u00f2 permise di velocizzare i tempi di caricamento e ottenere un fuoco pi\u00f9 sostenuto. Inoltre entrambi i modelli erano impenetrabili ai gas venefici. Ogni magazzino conteneva pi\u00f9 o meno 150 proietti con relative cariche di lancio. Ogni torretta integrava sul lato sinistro un proprio telemetro e, negli anni trenta, tutte le unit\u00e0 aggiunsero un telemetro Type 90 da 3 metri in un piccolo ballatoio dietro e sopra la plancia.\nIl vero punto di forza dei Fubuki risiedeva nel massiccio equipaggiamento silurante: nove tubi da 610\u00a0mm, organizzati in tre installazioni Type 12 a brandeggio elettrico e sistemate una tra i fumaioli su una pedana rialzata, le restanti due tra il fumaiolo posteriore e la torre d'artiglieria sopraelevata di poppa. Impiegavano l'ordigno Type 8 da 610\u00a0mm sviluppato a partire dal 1919, lungo 8,41 metri, propulso a vapore e con una testata esplosiva di 345 chili, poco meno di un settimo del peso complessivo; poteva essere lanciato alla velocit\u00e0 di 38, 32 o 28 nodi e raggiungere rispettivamente una portata di , e metri.. Ciascun tubo aveva inoltre a disposizione una ricarica, per un impressionante totale di diciotto siluri a bordo. A partire dal 1933 inizi\u00f2 il passaggio al siluro Type 90 sempre da 610\u00a0mm, ma pi\u00f9 pesante ( chili), con una testata di guerra maggiorata (375 chili) e spinto da un motorino a due cilindri alimentato a vapore e cherosene; poteva essere lanciato alla velocit\u00e0 di 46, 42 o 35 nodi e raggiungere rispettivamente una portata di , e metri. Il Type 90 fu utilizzato con continuit\u00e0 fino agli ultimi mesi del 1942. I serventi addetti alle bancate di lanciasiluri ricevevano ordini da un'apposita camera di comando e combattimento, sita sopra la plancia principale, e facevano riferimento anche a un telemetro Type 14 da 2 metri, installato su un piedistallo tra i due apparati lanciasiluri di poppavia.\nLa difesa contraerea non era stata presa in seria considerazione e fu limitata ad appena due mitragliatrici leggere Lewis da 7,7\u00a0mm, poste all'altezza del secondo fumaiolo. Per la lotta antisommergibile furono invece aggiunti a poppa due lanciatori di bombe di profondit\u00e0 Type 81, rimpiazzati nella seconda met\u00e0 degli anni trenta con i pi\u00f9 moderni Type 94: ognuno era armato con nove ordigni. Infine erano trasportate fino a diciotto mine ma, al contrario delle classi precedenti, non furono riproposti gli apparati di sminamento.\nCostruzione.\nLa classe Fubuki fu ordinata in ventiquattro unit\u00e0, divenute poi venti con l'istituzione della classe Akatsuki, e i costi furono suddivisi negli anni fiscali 1923 (cinque navi), 1926 (quattro navi) e 1927 (undici navi). Secondo le convenzioni allora vigenti in seno alla Marina imperiale, i cacciatorpediniere furono battezzati con un numero e non con un nome: il primo esemplare fu dunque designato \"35-G\u014d kuchikukan\" (\"cacciatorpediniere Numero 35\"), il secondo \"cacciatorpediniere Numero 36\" e cos\u00ec via. Questa pratica continu\u00f2 sino al 1\u00ba agosto 1928, quando entrarono in vigore nuovi regolamenti che permisero di dare nomi propri anche al naviglio leggero; alla data erano stati gi\u00e0 varati o immessi in servizio dodici esemplari, l'ultimo dei quali aveva il numero 46: esso divenne lo \"Shikinami\" e la successiva unit\u00e0 \u2013 lo \u2013 fu in assoluto il primo cacciatorpediniere nipponico a non essere ordinato con un numero.\nI cacciatorpediniere furono impostati tra il giugno 1926 e il febbraio 1930, varati tra il novembre 1927 e il giugno 1931 e completati tra il maggio 1928 e il maggio 1932. Alla costruzione contribuirono in primo luogo le ditte Uraga e Ishikawajima a Tokyo, che fornirono sei esemplari; cinque navi furono prodotte dall'arsenale della marina di Maizuru, quattro dai cantieri Fujinagata di Osaka e altrettanti dall'arsenale militare di Sasebo; infine un solo cacciatorpediniere fu fabbricato dal cantiere di Yokohama. I processi costruttivi fecero largo impiego della saldatura per la struttura dello scafo e per le sovrastrutture furono introdotte leghe leggere, allo scopo di contenere l'ingombro totale: tuttavia questo obiettivo non fu raggiunto. Il lungo arco di tempo e i vari siti di costruzione spiegano le differenze insite nella classe, risultato di miglioramenti apportati in corso d'opera o di piccole discrepanze nella realizzazione. La storia ufficiale giapponese dei programmi di costruzioni navali, anzi, afferma che i lavori sulla classe Fubuki furono volutamente rallentati nel 1929 allo scopo di non indurre le altre potenze a costruire cacciatorpediniere simili, preservando cos\u00ec il vantaggio acquisito nella categoria.\nModifiche al progetto.\nI Fubuki erano navi notevoli, ma erano afflitti da problemi di stabilit\u00e0 a causa dei massivi pesi in alto: l'equilibrio divenne ancora pi\u00f9 precario con gli esemplari del gruppo II (aventi torre di comando pi\u00f9 alta) e soprattutto con l'aggiunta a tutte le unit\u00e0, nei primi anni trenta, di scudature complete ai tre apparati lanciasiluri. Il 12 marzo 1934 l'incidente della torpediniera \"Tomozuru\", rovesciatasi durante una tempesta e poi recuperata, mise in allarme gli uffici tecnici della Marina imperiale ma non si ag\u00ec abbastanza rapidamente: il 26 settembre 1935 decine di navi, riunite nella 4\u00aa Flotta per le annuali esercitazioni combinate, furono sorprese da un violento tifone a est del Giappone. Lo \"Hatsuyuki\" e lo \"Yugiri\" persero la prua fino alla torre di comando e due altri Fubuki subirono danni gravi allo scafo; sei esemplari lamentarono spaccature o fessurazioni e simili. Nessuna nave and\u00f2 perduta, tuttavia divenne chiaro che era imperativa una vasta revisione per garantire tenuta e sicurezza in mare. A partire dal novembre 1935 i Fubuki cominciarono a essere estesamente modificati: la chiglia fu appesantita e furono aggiunte 40 tonnellate di zavorra; fumaioli e torre di comando furono ridotti di altezza; furono sbarcati sei dei nove siluri di ricarica (solo la bancata centrale mantenne la propria scorta) e in ogni magazzino per le torrette i proietti diminuirono a 120. Infine fu incrementata la quantit\u00e0 di combustibile a bordo e otto esemplari del gruppo II furono riequipaggiati con torrette Type C, gi\u00e0 introdotte con la classe Shiratsuyu e sempre armate con i pezzi Type 3 da 127\u00a0mm, ma pi\u00f9 leggere e con alzo massimo limitato a 55\u00b0. Al termine del processo di trasformazione, conclusosi durante il 1938, i Fubuki avevano aumentato il dislocamento a pieno carico a tonnellate al prezzo di una velocit\u00e0 massima un poco inferiore (34 nodi). Solo il \"Miyuki\" non pot\u00e9 essere sottoposto alla ricostruzione perch\u00e9, il 29 giugno 1934, era colato a picco dopo una collisione con il cacciatorpediniere \"Inazuma\".\nNel corso del rafforzamento strutturale le navi furono dotate di una o due coppie di mitragliatrici pesanti Type 93 da 13,2\u00a0mm in funzione contraerea; andarono a rimpiazzare le Lewis da 7,7\u00a0mm e furono poste in prossimit\u00e0 del fumaiolo posteriore. Dopo l'inizio della guerra nel Pacifico contro gli Alleati il potenziamento della contraerea continu\u00f2 in maniera disordinata, mano mano che le unit\u00e0 attraccavano agli arsenali: in queste occasioni una parte degli esemplari fu fornita di un'installazione binata di Type 93, sistemata dinanzi al ponte di comando, poi sostituita tra la fine del 1942 e il 1943 da un impianto doppio su cannoni Type 96 da 25\u00a0mm L/60. In seguito (tardo 1943) furono introdotti affusti tripli di Type 96 e infine (1944) su supporto singolo, piazzati ovunque fosse disponibile un campo di tiro sgombro: sui Fubuki quest'ultimo tipo era di preferenza concentrato sul castello di prua e verso poppa. La configurazione contraerea, dunque, vari\u00f2 molto da esemplare a esemplare e venne a dipendere strettamente dalla vita operativa. Il \"Fubuki\" ebbe solo un singolo impianto binato di Type 93 prima di essere affondato nell'ottobre 1942; il \"Sagiri\", lo \"Ayanami\", lo \"Asagiri\" e lo \"Oboro\" (tutti colati a picco prima della fine del 1942) ebbero due installazioni doppie ciascuno; lo \"Shinonome\" e il \"Murakumo\" rimasero limitati a due affusti singoli cadauno, mentre lo \"Shirayuki\" fu armato con sei Type 93, suddivise in due affusti binati e due individuali; lo \"Isonami\" e lo \"Hatsuyuki\" rimasero armati con tre installazioni binate di Type 93 fino alla loro distruzione (rispettivamente aprile e luglio 1943). Dall'estate-autunno di quell'anno la classe inizi\u00f2 a ricevere i Type 96, rinunciando quasi sempre alle Type 93 e, nella gran parte dei casi, anche alla torre poppiera sopraelevata da 127\u00a0mm per fare spazio alle armi. Mantennero tutti i cannoni lo \"Yugiri\" (due installazioni triple su Type 96), lo \"Shikinami\" (tre installazioni trinate, dieci singole) e il \"Sazanami\", che fu equipaggiato con un solo impianto binato e che preserv\u00f2 due affusti doppi di Type 93. Lo \"Shirakumo\" e lo \"Amagiri\" arrivarono a montare quattro impianti tripli e uno binato; lo \"Usugumo\" e lo \"Uranami\" ebbero, in pi\u00f9, dieci affusti individuali e quest'ultimo aggiunse anche due impianti binati con mitragliatrici Type 93. Lo \"Akebono\" e lo \"Ushio\" (gli esemplari pi\u00f9 longevi e, il secondo, unico superstite alla fine della seconda guerra mondiale) ebbero gli scafi affollati da quattro affusti trinati, uno doppio e quindici singoli di cannoni Type 96; inoltre imbarcarono varie Type 93 da 13,2\u00a0mm \u2013 quattro individuali per lo \"Ushio\", che rinunci\u00f2 anche alla torre numero 3 di poppa, quattro singole e quattro accoppiate per lo \"Akebono\".\nAlcuni dei Fubuki furono equipaggiati con radar: il primo a riceverlo fu lo \"Yugiri\", che al novembre 1943 montava un Type 22 in cima all'albero tripode prodiero, opportunamente rafforzato. L'apparato fu implementato anche sui cacciatorpediniere \"Usugumo\", \"Shirakumo\", \"Uranami\", \"Amagiri\", \"Akebono\" e \"Ushio\". Il Type 22 era entrato in servizio alla fine del 1942 e presentava due antenne, pi\u00f9 una camera di controllo costruita alla base dell'albero; nato per il combattimento di superficie, aveva un raggio massimo di poco meno di 70 chilometri ed era capace di localizzare bersagli grandi come una nave da battaglia fino a 35 chilometri: tuttavia non era abbastanza accurato per fornire dati sicuri all'artiglieria e si rivel\u00f2 di utilit\u00e0 limitata contro la minaccia aerea. Gli esemplari che sopravvissero nella seconda met\u00e0 del 1944, vale a dire lo \"Uranami\", lo \"Usugumo\", lo \"Ushio\" e lo \"Akebono\", aggiunsero anche un Type 13 da ricerca aerea sull'albero di maestra. Introdotto durante il 1943 e sostanzialmente formato da una lunga antenna \"a pioli\", era capace di localizzare un aereo solitario entro 58 chilometri circa e una formazione a 100 chilometri circa dalla nave; il suo raggio massimo arrivava a oltre 170 chilometri.\nA cominciare dalla fine del 1942 e durante il 1943 gli esemplari superstiti, progressivamente, aggiunsero a poppa due lanciatori supplementari per bombe di profondit\u00e0, portando a trentasei il carico complessivo di ordigni. I lanciatori erano del modello Type 94.\nImpiego operativo.\nGruppo I.\nFubuki.\nCapoclasse e appartenente all'11\u00aa Divisione cacciatorpediniere, tra il dicembre 1941 e il gennaio 1942 oper\u00f2 in difesa e supporto dei convogli che sbarcarono truppe in Malesia, nel Borneo britannico e alle isole Anambas a nord-est di Singapore; in febbraio fu aggregato alle importanti squadre navali demandate a conquistare le ricche Indie orientali olandesi e, pertanto, ebbe parte attiva nella battaglia dello Stretto della Sonda (28 febbraio-1\u00ba marzo 1942). In marzo copr\u00ec la facile conquista delle isole Andamane e in tarda primavera rientr\u00f2 in Giappone per revisione, facendo in tempo a essere presente alla drammatica battaglia delle Midway (4-6 giugno). Verso la fine di agosto fu trasferito alla piazzaforte di Rabaul nella Nuova Britannia nord-orientale e da qui complet\u00f2 undici tra ricognizioni armate e trasporti truppe nelle acque della contesa isola di Guadalcanal. Assegnato alla scorta degli incrociatori pesanti della 6\u00aa Divisione, all'inizio della battaglia di Capo Speranza nelle ultime ore dell'11 ottobre fu gravemente colpito dall'artiglieria di incrociatori statunitensi, salt\u00f2 in aria e affond\u00f2. I 109 superstiti furono tratti in salvo (caso raro nella guerra del Pacifico) dagli americani.\nIsonami.\nUnit\u00e0 della 19\u00aa Divisione cacciatorpediniere, all'inizio del conflitto fu assegnato alla difesa dei convogli destinati all'invasione della Malesia britannica; una volta occupata la penisola, dal febbraio 1942 oper\u00f2 in supporto ad alcune delle numerose azioni anfibie della campagna delle Indie orientali olandesi. A met\u00e0 marzo costitu\u00ec con altre navi la forza d'occupazione delle Andamane e quindi, dopo il rientro in Giappone, fu aggregato alla 1\u00aa Flotta per la vasta \"operazione Midway\"; non ebbe comunque alcun ruolo nello scontro. Dopo un periodo di riparazione danni (dovuti a uno speronamento) e addestramento, torn\u00f2 in prima linea nell'ottobre-novembre 1942 e complet\u00f2 sei viaggi di trasporto truppe: quattro in Nuova Guinea e due nelle isole Salomone, compresa Guadalcanal. Trasferito pi\u00f9 a ovest, nelle ex-Indie olandesi, rimase vittima dei siluri del sommergibile dopo aver lasciato Surabaya e col\u00f2 a picco a sud-est di Celebes.\nShinonome.\nParte della 12\u00aa Divisione cacciatorpediniere con i gemelli \"Murakumo\" e \"Shirakumo\", fu la prima unit\u00e0 della classe a essere perduta in guerra. Il 17 dicembre 1941, nel pieno della fase iniziale di assalti dal mare ai possedimenti britannici del Sud-est asiatico, fu centrato da una bomba sganciata da un idrovolante olandese: salt\u00f2 in aria dinanzi alla cittadina di Miri e sprofond\u00f2 senza alcun superstite.\nUsugumo.\nFu l'unico esemplare della classe a non essere disponibile quando l'Impero giapponese scese in guerra: infatti, nell'agosto 1940, era stato squarciato da una mina al largo della Cina. Torn\u00f2 in servizio nel luglio 1942 nel difficile teatro settentrionale dell'Oceano Pacifico, assegnato alla 5\u00aa Flotta, e fu cos\u00ec presente (ma senza dare alcun apporto) alla lunga battaglia delle isole Komandorski (26 marzo 1943). Dopo aver partecipato attivamente, nella seconda met\u00e0 di luglio, alla riuscita evacuazione della guarnigione di Kiska, continu\u00f2 a proteggere il traffico navale tra le isole Curili e i territori metropolitani giapponesi sino al 7 luglio 1944 quando, in navigazione del Mare di Ochotsk, fu colto di sorpresa e affondato dal sommergibile .\nShirakumo.\nSeconda nave della 12\u00aa Divisione, nei primi mesi di ostilit\u00e0 oper\u00f2 nel settore della Malesia, del Borneo britannico e delle Indie olandesi assicurando la difesa di vari convogli e trasporti. Nella notte del 28 febbraio-1\u00ba marzo partecip\u00f2 alla battaglia della Sonda e, il mattino presto, aiut\u00f2 il \"Murakumo\" a distruggere il solitario cacciatorpediniere olandese . Per il resto di marzo fu impegnato nella scorta ai gruppi d'invasione per Sumatra e delle Andamane, avvenuti senza particolari problemi, e infine in aprile fu aggregato alle squadre inviate nell'Oceano Indiano orientale: partecip\u00f2 alla distruzione di cinque mercantili alleati. Rientrato in Giappone, fu posto alle dipendenze del gruppo distaccato della 1\u00aa Flotta, incaricato di fornire protezione a distanza alla diversione nelle isole Aleutine prevista nel quadro dell'operazione Midway. Trasferito nel Pacifico sud-occidentale in estate, a fine agosto fu gravemente danneggiato da bombardieri in picchiata mentre trasportava uno scaglione di truppe a Guadalcanal. Pot\u00e9 riprendere servizio solo nell'aprile 1943 e peraltro nel teatro settentrionale, che presto divenne assolutamente marginale. Il 16 marzo 1944, a est di Hokkaid\u014d, fu colato a picco dal sommergibile USS \"Tautog\".\nShirayuki.\nSeconda unit\u00e0 dell'11\u00aa Divisione, tra il dicembre 1941 e il gennaio 1942 oper\u00f2 in difesa e supporto dei convogli che sbarcarono truppe in Malesia, nel Borneo britannico e alle isole Anambas; in febbraio fu aggregato alle importanti squadre navali demandate a conquistare le ricche Indie orientali olandesi e, pertanto, ebbe parte attiva nella battaglia dello Stretto della Sonda. In marzo copr\u00ec la facile conquista delle Andamane e in tarda primavera rientr\u00f2 in Giappone per revisione, facendo in tempo a essere presente alla drammatica battaglia delle Midway. Verso la fine di agosto fu trasferito alla piazzaforte di Rabaul e da allora complet\u00f2 ben tredici missioni di trasporto truppe/materiali a Guadalcanal, pi\u00f9 quattro di ricognizione; partecip\u00f2 anche allo scontro notturno del 14-15 novembre a nord e nord-ovest di Guadalcanal. Nella prima decade del febbraio 1943 fu invece coinvolto nell'operazione Ke, lo sgombero delle malconce forze nipponiche rimaste sull'isola. Assegnato con il resto del 3\u00ba Squadrone alla difesa di un importante convoglio diretto alle basi di Lae e Salamaua, fu annientato da numerose bombe il 3 marzo nella fase iniziale della battaglia del Mare di Bismarck.\nMurakumo.\nAssegnato alla 12\u00aa Divisione, tra il dicembre 1941 e il marzo 1942 fu impegnato prevalentemente nella difesa ravvicinata dei gruppi di trasporti militari e mercantili inviati in Malesia, Borneo britannico e Indie olandesi; integrato nello schermo difensivo del gruppo d'invasione occidentale per Giava, ebbe partecipazione marginale alla battaglia dello Stretto dello Sonda e poi vigil\u00f2 sull'incruenta conquista delle Andamane. Riguadagnati i porti giapponesi, segu\u00ec la 1\u00aa Flotta nella sortita generale della Marina imperiale per la battaglia alle Midway. Fu trasferito a Rabaul a fine agosto e da l\u00ec condusse dieci missioni di trasporto nelle Salomone, ben otto delle quali a Guadalcanal, pi\u00f9 due altre di pattugliamento armato. A inizio ottobre 1942 fu aggregato a un convoglio recante a bordo materiali pesanti per la guarnigione dell'isola: complet\u00f2 la missione mentre infuriava la battaglia di Capo Speranza, ma il mattino successivo (12 ottobre) fu ripetutamente colpito dall'aeronautica statunitense di Guadalcanal e affondato a nord-ovest di Savo.\nHatsuyuki.\nAggregato all'11\u00aa Divisione, tra il dicembre 1941 e il gennaio 1942 oper\u00f2 in difesa e supporto dei convogli che sbarcarono truppe in Malesia, nel Borneo britannico e alle isole Anambas; in febbraio fu aggregato alle importanti squadre navali demandate a conquistare le ricche Indie orientali olandesi e, pertanto, ebbe parte attiva nella battaglia dello Stretto della Sonda. In marzo copr\u00ec la facile conquista delle Andamane e in tarda primavera rientr\u00f2 in Giappone per revisione, facendo in tempo a essere presente alla drammatica battaglia delle Midway. Verso la fine di agosto fu trasferito alla piazzaforte di Rabaul e da allora fu intensivamente impegnato nelle rischiose missioni attorno Guadalcanal: complet\u00f2 cinque trasporti, due missioni di ricognizione armata, contribu\u00ec alla distruzione di due trasporti veloci statunitensi nella notte del 5 settembre 1942 e combatt\u00e9 sia nella battaglia di Capo Speranza (senza riportare danni), sia alla battaglia notturna del 14-15 novembre. Dopo un periodo nelle retrovie torn\u00f2 a Rabaul nel giugno 1943 e il mese successivo prese parte alla confusa battaglia del Golfo di Kula (5-6 luglio), durante la quale incass\u00f2 tre proietti rimasti inesplosi. Fu annientato da un bombardamento aereo il 17 luglio successivo presso la spiaggia dell'aeroporto di Kahili, sulla costa meridionale di Bougainville.\nUranami.\nUnit\u00e0 componente la 19\u00aa Divisione, nei mesi iniziali di conflitto fu di scorta ai convogli diretti in Malesia e il 19 dicembre 1941 si rese responsabile dell'affondamento del sommergibile olandese . A partire dalla fine di febbraio fu coinvolto nelle ultime operazioni tese alla conquista delle Indie olandesi e, in marzo, vigil\u00f2 sulla conquista delle Andamane. A fine primavera segu\u00ec la 1\u00aa Flotta nella massiccia offensiva navale sul piccolo atollo di Midway e, quindi, non gioc\u00f2 alcun ruolo. Gi\u00e0 in estate fu inviato nel Pacifico sud-occidentale e fu presente alla battaglia delle Salomone Orientali. Subito dopo fece base a Rabaul e complet\u00f2 un totale di diciassette missioni verso Guadalcanal (dodici logistiche, cinque di pattugliamento aggressivo), culminate con la partecipazione allo scontro notturno del 14-15 novembre. Sopravvissuto pressoch\u00e9 indenne alla catastrofica battaglia del Mare di Bismarck (marzo 1943), fu in seguito trasferito agli ordini della Flotta dell'Area sud-occidentale, ricoprendo compiti di difesa del traffico navale; fu comunque schierato per la fallimentare operazione Kon (invio di rinforzi a Biak). Passato a operare tra le Filippine, fu affondato a nord-nord-est dell'isola di Panay il 26 ottobre da velivoli decollati da una portaerei di scorta statunitense.\nGruppo II.\nShikinami.\nAppartenente alla 19\u00aa Divisione, nelle prime settimane di guerra oper\u00f2 lungo le coste malesi, quindi fu unito alla squadra incaricata di proteggere il gruppo occidentale per l'invasione di Giava; fu cos\u00ec coinvolto nella battaglia dello Stretto della Sonda e fu responsabile della fine dell'incrociatore pesante , colandolo a picco con un siluro Type 90. Dopo un'apparizione assolutamente marginale nella decisiva battaglia di Midway, fu trasferito in estate nel Pacifico sud-occidentale e fu presente alla battaglia delle Salomone Orientali, quindi fu stanziato a Rabaul: complet\u00f2 undici missioni di trasporto a Guadalcanal e tre di pattugliamento, culminando con la partecipazione al secondo scontro notturno legato alla battaglia navale di Guadalcanal. Riassegnato al 3\u00ba Squadrone cacciatorpediniere, sopravvisse alla disastrosa battaglia del Mare di Bismarck a inizio marzo 1943. Successivamente pass\u00f2 agli ordini della Flotta del Pacifico sud-occidentale, occupandosi di scorta a naviglio logistico, fino a quando a inizio giugno 1944 non fu assegnato all'operazione Kon, subendo danni leggeri. Tenuto nelle retrovie, fu colato a picco il 12 settembre 1944 dal sommergibile al largo di Hong Kong.\nAyanami.\nMembro della 19\u00aa Divisione, tra il dicembre 1941 e il marzo 1942 fu presente alle invasioni della Malesia, di Sumatra e delle Andamane. Dai porti nazionali, dove era rientrato, salp\u00f2 a fine maggio inquadrato nella 1\u00aa Flotta per partecipare alla battaglia decisiva alle Midway, alla quale per\u00f2 la potente formazione non dette alcun contributo. Trasferito a Rabaul, da ottobre condusse sette riusciti viaggi di trasporto truppe a Guadalcanal. Nella notte del 14-15 novembre segu\u00ec la 2\u00aa Flotta nel secondo atto della complessa battaglia navale di Guadalcanal e fu demolito dai calibri medi della nave da battaglia statunitense : sprofond\u00f2 a sud-est di Savo nelle ore successive.\nAsagiri.\nUnit\u00e0 della 20\u00aa Divisione, partecip\u00f2 attivamente alle varie operazioni anfibie succedutesi lungo il litorale malese e il 27 gennaio 1942 combatt\u00e9 nella battaglia di Endau contro cacciatorpediniere britannici. In marzo vigil\u00f2 sugli sbarchi a Sumatra e sulla facile occupazione delle Andamane, quindi in aprile partecip\u00f2 al raid in forze nell'Oceano Indiano, contribuendo ad affondare sei mercantili. Rientrato in Giappone, fu assegnato al gruppo distaccato della 1\u00aa Flotta, incaricato di proteggere a distanza la diversione nipponica nelle Aleutine: non ebbe dunque nessuna parte nella battaglia delle Midway. In estate fu urgentemente inviato nel Pacifico sud-occidentale in risposta allo sbarco statunitense su Guadalcanal; il 28 agosto, durante il primo trasporto di truppe sull'isola, fu duramente colpito dall'aviazione americana e affond\u00f2 a nord-ovest di Savo.\nSagiri.\nMembro della 20\u00aa Divisione, in contemporanea all'attacco di Pearl Harbor salp\u00f2 da Hainan con altre unit\u00e0 per scortare il convoglio responsabile dello sbarco nel Borneo britannico. Il 24 dicembre, a operazioni concluse, fu centrato da un siluro del sommergibile olandese ed esplose poco a nord di Kuching.\nAmagiri.\nAnch'esso nella 20\u00aa Divisione, fu integrato nelle flotte che coprirono le riuscite invasioni di Malesia, Sumatra e Andamane, quindi fu presente all'incursione nipponica nell'Oceano Indiano, durante la quale contribu\u00ec all'affondamento di tre mercantili. Alla fine della primavera torn\u00f2 in Giappone e fu assegnato con altre unit\u00e0 al gruppo distaccato della 1\u00aa Flotta, che per\u00f2 non ebbe alcun ruolo nella battaglia delle Midway. In agosto fu trasferito sul fronte del Pacifico sud-occidentale e, operando da Rabaul, condusse una trentina di missioni (trasporto, ricognizione armata) verso la contesa isola di Guadalcanal e altre posizioni giapponesi nelle Salomone: divenne noto proprio in questo frangente a causa dello speronamento della motosilurante \"PT-109\", al comando dell'allora sottotenente di vascello John Fitzgerald Kennedy. Dopo una breve parentesi di riposo e revisione, torn\u00f2 in azione partecipando alla battaglia del Golfo di Kula e scampando la distruzione nella battaglia di Capo San Giorgio (24-25 novembre 1943). Nel marzo 1944, essendo Rabaul ridotta all'impotenza, fu riassegnato alla Flotta dell'Area sud-occidentale e fin\u00ec affondato da una mina il 23 aprile 1944, nello Stretto di Makassar.\nYugiri.\nQuarto componente della 20\u00aa Divisione, fu coinvolto nelle operazioni anfibie in Malesia e il 27 gennaio 1942 prese parte alla battaglia di Endau, contribuendo ad affondare il cacciatorpediniere britannico HMS \"Thanet\". In marzo fece parte del gruppo di difesa ravvicinata per i facili sbarchi a Sumatra e poi nelle indifese isole Andamane, quindi il mese successivo fu presente all'incursione nipponica su Ceylon e nel Golfo del Bengala. Dopo una presenza simbolica alla battaglia delle Midway nella squadra di copertura a distanza per l'attacco alle Aleutine, fu trasferito nel Pacifico sud-occidentale e intraprese alla fine di agosto una missione di trasporto verso Guadalcanal: fu per\u00f2 danneggiato da un attacco aereo e dovette tornare in Giappone per le opportune riparazioni. Rientr\u00f2 in azione nel gennaio 1943, operando da Rabaul, e all'uscita per la quinta missione incass\u00f2 un siluro lanciato dal sommergibile a nord-ovest della base di Kavieng. Ci\u00f2 lo costrinse a trascinarsi di nuovo fino in patria per essere rimesso in efficienza. Tornato a Rabaul a novembre, fu distrutto nella notte tra il 24 e il 25 nella battaglia di Capo San Giorgio da cacciatorpediniere statunitensi, affondando con molte vittime a est di tale promontorio.\nAkebono.\nMembro della 7\u00aa Divisione cacciatorpediniere, prese parte alle operazioni anfibie nelle Filippine meridionali e nelle Indie olandesi, alla conclusione delle quali partecip\u00f2 alla seconda battaglia del Mare di Giava. Nella prima decade di maggio scese in battaglia nel Mar dei Coralli a fianco delle portaerei \"Shokaku\" e \"Zuikaku\" e, in seguito, pass\u00f2 agli ordini della 5\u00aa Flotta con la quale protesse l'occupazione di Attu e Kiska: rimase per alcuni mesi nel settore delle Aleutine, quindi nel corso del 1943 e di parte del 1944 attese a intensi compiti di scorta al traffico navale nel Pacifico centrale. Di nuovo aggregato alla 5\u00aa Flotta ebbe un ruolo assai marginale nella battaglia del Golfo di Leyte (23-26 ottobre) e ripieg\u00f2 quindi su Manila, dove fu sorpreso da pesanti incursioni aeree il 5 novembre. Danneggiato, fu colato a picco il 14 novembre 1944 nella vicina Cavite.\nOboro.\nUno dei rari esemplari della classe a non essere assegnato a nessuna divisione cacciatorpediniere. All'inizio delle ostilit\u00e0 era infatti membro della 5\u00aa Divisione portaerei e fu distaccato nel dicembre 1941 per formare lo schermo difensivo al convoglio che occup\u00f2 Guam il 10. Nei mesi successivi rimase in settori di retrovia, incaricato di compiti di pattugliamento, lotta antisommergibile e vigilanza del traffico navale. Riassegnato all'inospitale teatro settentrionale in estate, il 26 ottobre 1942 fu scovato da bombardieri Martin B-26 Marauder mentre navigava a tutta forza per recare un carico alle posizioni di Kiska; fu raggiunto da bombe nei depositi di munizioni e salt\u00f2 in aria con quasi tutti coloro che erano a bordo.\nUshio.\nSeconda unit\u00e0 dipendente dalla 7\u00aa Divisione, bombard\u00f2 brevemente l'atollo di Midway il 7 dicembre 1941 dopo essere stato distaccato dalla 1\u00aa Flotta aerea, impegnata nell'attacco a Pearl Harbor. Successivamente fu inviato a sud e partecip\u00f2 alla campagna delle Indie olandesi, combattendo anche nella battaglia del Mare di Giava (27 febbraio 1942). Il 3 marzo collabor\u00f2 con il \"Sazanami\" all'affondamento del sommergibile e poi transit\u00f2 agli ordini della squadra distaccata dalla 1\u00aa Flotta aerea: ebbe cos\u00ec parte nella complessa battaglia del Mar dei Coralli, affiancando le portaerei \"Shokaku\" e \"Zuikaku\". A fine maggio fu invece trasferito alla 5\u00aa Flotta e di nuovo si trov\u00f2 a scortare da vicino due portaerei, la \"Junyo\" e la , per le operazioni nelle Aleutine. In estate segu\u00ec le importanti forze trasferite dalla Marina imperiale nel settore sud-occidentale di guerra e port\u00f2 a termine quattro missioni a Guadalcanal (una sola di pattugliamento). A cominciare dal 1943 oper\u00f2 nel Pacifico centrale e lungo le rotte con il Giappone in funzione di scorta. Aggregato alla 5\u00aa Flotta, fu solo presente alla seconda parte della battaglia dello Stretto di Surigao e dopo al fine della battaglia del Golfo di Leyte fu dirottato a Manila. Qui fu coinvolto nell'operazione TA, l'invio ripetuto di convogli eterogenei a Leyte per alimentare la resistenza della guarnigione. A novembre, per\u00f2, fu sorpreso in rada a Manila e colpito duramente; riusc\u00ec a tornare in Giappone, ma le riparazioni non furono in pratica avviate e, dopo la resa del 15 agosto e la conclusione ufficiale della guerra, fu catturato in condizioni pessime: era l'unica unit\u00e0 tipo Fubuki sopravvissuta. Fu demolito durante il 1948.\nSazanami.\nMembro della 7\u00aa Divisione, bombard\u00f2 brevemente l'atollo di Midway il 7 dicembre 1941 dopo essere stato distaccato dalla 1\u00aa Flotta aerea, impegnata nell'attacco a Pearl Harbor. Successivamente fu inviato a sud e partecip\u00f2 alla campagna delle Indie olandesi, combattendo anche nella battaglia del Mare di Giava a fine febbraio. Il 3 marzo collabor\u00f2 con il \"Sazanami\" all'affondamento del sommergibile USS \"Perch\" e poi transit\u00f2 agli ordini della squadra distaccata dalla 1\u00aa Flotta aerea: ebbe cos\u00ec parte alla complessa battaglia del Mar dei Coralli, affiancando le portaerei \"Shokaku\" e \"Zuikaku\". In giugno fu presente alla battaglia di Midway e a fine estate fu inviato a prendere parte alla campagna per Guadalcanal, destinazione di tre missioni di trasporto e una di ricognizione. Divenuto ammiraglia del 3\u00ba Squadrone nell'agosto 1943, combatt\u00e9 nell'incerta battaglia di Horaniu (nord di Vella Lavella) a met\u00e0 mese. Continu\u00f2 a operare da Rabaul sino al 14 gennaio 1944 quando, appena lasciata la base, fu affondato dal sommergibile ."}
{"id": "600732", "revid": "1543377", "url": "https://it.wikipedia.org/wiki?curid=600732", "title": "Raffaele Ametrano", "text": "Carriera.\nGiocatore.\nClub.\nCresciuto nelle giovanili del con Fabio Cannavaro, ha indossato in carriera le maglie di (con cui ha esordito nei professionisti), , (era in panchina nella vittoriosa finale della Coppa Intercontinentale 1996 a Tokio), , , , , , , ancora Napoli, , e . Da luglio 2008 a maggio 2010 ha indossato la casacca giallobl\u00f9 della , club della sua citt\u00e0 natale, con cui si \u00e8 ritirato il 16 maggio in occasione del match di Supercoppa di Lega di Seconda Divisione contro il .\nNazionale.\nHa vestito la maglia dell', allenata da Cesare Maldini, con cui ha ricevuto 17 convocazioni e disputato 14 gare, tutte da giocatore dell'Udinese: debutt\u00f2 il 20 dicembre 1994 nella gara casalinga contro la vinta 2-0 dagli \"azzurrini\", segnando i suoi due gol il 23 marzo 1995 nella gara casalinga con l', vinta dall'Italia 7-0 e il 10 novembre seguente nella gara casalinga con l', vinta dagli \"azzurrini\" 2-1; con tale rappresentativa ha vinto il campionato europeo di categoria del 1996.\nCon l' ha inoltre disputato, sempre agli ordini di Maldini, il torneo olimpico di (malgrado avesse due giornate di squalifica da scontare), disputando una gara.\nAllenatore.\nInizia la carriera di allenatore il 13 ottobre 2010 da vice di Massimo Rastelli al , in Lega Pro Seconda Divisione.\nNel 2013 entra nello staff dell': nella stagione 2013-2014 \u00e8 osservatore del settore giovanile, mentre dalla successiva diventa allenatore nel vivaio friulano, prima per gli \"Allievi Nazionali Lega Pro\", poi nel 2015-2016 per i \"Giovanissimi Regionali\" e nel 2016-2017 per gli \"Under 15 A-B\".\nTorna a lavorare per una prima squadra nell'estate 2019, quando diviene il vice di Salvatore Sullo al , in Serie C; rimane con i biancoscudati fino al gennaio 2020, quando viene sollevato dall'incarico assieme a tutto lo staff dell'esonerato Sullo.\nDopo il ritiro.\nDalla stagione 2011-2012 \u00e8 commentatore tecnico a Sportitalia per alcuni anticipi e posticipi di Lega Pro. Appassionato di podismo, si diletta in gare con il fratello Alessio, atleta nel giro della nazionale universitaria."}
{"id": "600733", "revid": "33689", "url": "https://it.wikipedia.org/wiki?curid=600733", "title": "Classi alimentari (dietetica cinese)", "text": ""}
{"id": "600734", "revid": "633110", "url": "https://it.wikipedia.org/wiki?curid=600734", "title": "Classe Otori", "text": "La classe fu una classe di torpediniere della Marina imperiale giapponese composta da otto unit\u00e0, entrate in servizio tra il 1936 e il 1937.\nStoria.\nLe unit\u00e0 della classe Otori nacquero in seguito a un incidente che nel 1934 aveva coinvolto l'unit\u00e0 capoclasse della precedente classe Tomozdura.\nLe unit\u00e0 classe Tomozdura erano navi torpediniere, varate come cacciatorpediniere di seconda classe. Con le quattro unit\u00e0 Tomozdura la Marina imperiale giapponese raggiunse il limite di tonnellaggio concesso dal Trattato navale di Londra.\nLe classe Tomozdura in sole 650 tonnellate possedevano tre cannoni, uno binato e uno singolo, da 127mm, e quattro siluri da 533\u00a0mm. Il tutto era supportato da uno scafo che appena 11000hp spingevano a ben 30 nodi. Eppure, proprio l'unit\u00e0 capoclasse si rovesci\u00f2 nel 1934 a seguito di una tempesta, e l'analisi dell'incidente (la nave si era s\u00ec rovesciata, ma non col\u00f2 a picco) port\u00f2 a revisionare il disegno complessivo delle Tomozdura. Nacque cos\u00ec la classe Otori, che riduceva l'armamento, e quindi i pesi in alto, in maniera drastica: ovvero due cannoni da 120mm e un lanciasiluri triplo.\nDi sedici navi programmate, solo otto vennero effettivamente realizzate. Esse dimostrarono il loro valore nel ruolo antisommergibile, ma due - \"Sagi\" e \"Hiyodori\" - vennero affondate in due momenti diversi della stessa azione dal sommergibile statunitense \"Gunnel\".\nLa capoclasse non ebbe un destino migliore, perch\u00e9 col\u00f2 a picco assieme ad altre tredici navi di un convoglio totalmente distrutto, nel giugno 1944, da aerei imbarcati statunitensi."}
{"id": "600736", "revid": "767487", "url": "https://it.wikipedia.org/wiki?curid=600736", "title": "La casa 7", "text": "La casa 7 \"(The Horror Show)\" \u00e8 un film horror del 1989 diretto da James Isaac. Questa pellicola non ha niente a che fare con la serie de \"La casa\" di Sam Raimi. La locandina italiana non \u00e8 altro che un'immagine speculare della locandina (sempre italiana) usata per \"La casa\" di Raimi, ovvero una vista dal basso verso l'alto della casa usata in \"Psyco\", che \u00e8 il simbolo delle case maledette.\nTrama.\nDopo molto tempo il detective Lucas McCarthy riesce finalmente ad arrestare il feroce e temuto serial killer Max Jenke, che ha gi\u00e0 fatto oltre 100 vittime con la sua mannaia. Condannato, il maniaco viene messo sulla sedia elettrica, ma il criminale invece di morire \"ritorna\" sotto un'altra entit\u00e0 con energie moltiplicate. Questo permette al maniaco di creare una realt\u00e0 alternativa e iniziare a perseguitare il poliziotto e la sua famiglia, fino ad infilarsi nottetempo in casa sua e trasformare solaio e cantina in luoghi di bassa macelleria.\nProduzione.\nSi tratta di un film statunitense di basso costo prodotto nel 1989. Quasi a met\u00e0 della lavorazione il primo regista David Blyth \u00e8 stato licenziato e sostituito da James Isaac.\nDistribuzione.\n\"The Horror Show\" \u00e8, nelle intenzioni originarie dei produttori, il terzo film della serie \"House\", iniziata nel 1986 con \"Chi \u00e8 sepolto in quella casa?\" (\"House\") e proseguita con \"La casa di Helen\" (\"House II\"). In alcuni paesi, infatti, \u00e8 stato intitolato \"House III\", anche se non ha alcuna connessione con i film precedenti e con i quali condivide solo la troupe. Nel 1992 \u00e8 uscito \"House IV\", noto in Italia anche come \"Chi ha ucciso Roger\", l'unico tra i tre a riprendere la storia originale con Roger Cobb che muore in un incidente stradale e con la sua famiglia che va ad abitare nella casa stregata.\nIn Italia \"La casa 7\" \u00e8 stato distribuito al cinema nell'estate del 1990 e spacciato come il settimo capitolo della serie \"La casa\" di Sam Raimi, successivo ai tre seguiti apocrifi \"La casa 3 - Ghosthouse\", \"La casa 4 - Witchcraft\" e \"La casa 5\". \"La casa 6\" non esiste, infatti il produttore Achille Manzotti, che gi\u00e0 aveva distribuito \"La casa 3 - Ghosthouse\", \"La casa 4 - Witchcraft\" e \"La casa 5\" aveva precedentemente registrato anche questo titolo e solo in seguito ad una battaglia legale tra distributori per \"The Horror Show\" \u00e8 stato scelto il titolo \"La casa 7\" mentre il titolo \"La casa 6\" non \u00e8 mai stato utilizzato. \nIl successivo capitolo della serie \"House\", \"House IV\", in Italia non \u00e8 stato collegato, nel titolo, alla serie di Raimi ed \u00e8 stato distribuito nelle sale cinematografiche semplicemente come \"House IV - Presenze impalpabili\" (o \"Chi ha ucciso Roger\") nell'estate 1992 da Manzotti.\nDivieti.\nIn Finlandia e nel Regno Unito \u00e8 vietato ai minori di 14 anni, mentre nel Queensland (Australia) \u00e8 stato bandito.\nEdizioni home video.\nNel Regno Unito il 27 marzo 2017 \u00e8 stato distribuito dalla Arrow Video un cofanetto Blu-ray, in edizione limitata, contenente tutti e quattro i film di questa serie cinematografica intitolato \"House: The Complete Collection\"."}
{"id": "600738", "revid": "1450446", "url": "https://it.wikipedia.org/wiki?curid=600738", "title": "Mik\u012bs Theod\u014drak\u012bs", "text": "Biografia.\nDiplomato al Conservatorio dell'Odeion, negli anni cinquanta compone pezzi sinfonici, musiche per balletto e per film. In seguito approda alla canzone popolare greca, collaborando con il poeta Yiannis Ritsos.\nDurante la dittatura militare dei colonnelli (1967-1974) venne imprigionato e torturato, mentre la sua musica venne proibita. Scrisse, in quel periodo, canzoni t\nratte da poesie del patriota greco Alexandros Panagulis.\nPunto di riferimento per l'opinione pubblica di sinistra, al ritorno della democrazia in Grecia viene eletto deputato per il Partito Comunista di Grecia. Quando il governo socialista guidato da Andreas Papandreou si trova al centro di alcuni scandali di corruzione, Theod\u014drak\u012bs per qualche tempo si schiera con il centro-destra, riconciliandosi con la sinistra soltanto dopo l'uscita di scena di Papandreu.\nNelle sue composizioni c'\u00e8 il retaggio di una tradizione antichissima, in cui la nostra stessa tradizione musicale affonda le sue radici, che Theod\u014drak\u012bs ha saputo traghettare nell'epoca moderna con assoluta brillantezza e capacit\u00e0 di arrivare al cuore di tante persone e ispirando tantissimi altri artisti venuti dopo di lui, ben oltre i confini del suo paese.\nSecondariamente per la composizione della colonna sonora del film \"Zorba il greco\" (1964), nota anche come Sirtaki prima in classifica per quattro settimane nel 1965 in Italia, in Francia per sei settimane ed in Austria, quarta in Norvegia, sesta in Olanda e settima in Germania, nonch\u00e9 alla versione in italiano di alcune canzoni quali \"Il ragazzo che sorride\" e \"Un fiume amaro\". \nIn quel periodo instaura un rapporto di collaborazione con Iva Zanicchi, per la quale scrive i brani dell'album \"Caro Theodorakis...Iva\". Si tratta di un album di grande impatto e raffinatezza, interpretato in modo superbo da una voce potente e versatile, in grado di passare dai toni drammatici a quelli pi\u00f9 giocosi, e autentica, perch\u00e9 ispirata dallo stesso spirito popolare che anima anche il compositore greco. \nPer Milva scrive l'album \"Come spiegarti\", disco d'oro in Germania nella versione tedesca con il titolo \"Von Tag zu Tag\", successivamente inciso anche in francese. Ha lavorato con il poeta Pablo Neruda nell'esecuzione del Canto General.\nNel 1988 dirige la prima assoluta di \"Zorba il greco\" con Vladimir Vasiliev e Gheorghe Iancu nell'Arena di Verona.\nMalato da tempo, \u00e8 morto a 96 anni il 2 settembre 2021."}
{"id": "600739", "revid": "33689", "url": "https://it.wikipedia.org/wiki?curid=600739", "title": "Hekaib", "text": "&lt;-p:p-i-i-&gt; N35:M3:Aa1*X1 ppjj-n\u1e2bt - Pepinakht (\"Forte \u00e8 Pepi\")\nBiografia.\nNomarca del distretto di Elefantina durante il regno di Pepi II, Pepinakht ricopr\u00ec anche alti incarichi nell'ambito di spedizioni militari.&lt;br&gt;\nSiamo al corrente delle sue imprese grazie alle iscrizioni autobiografiche, purtroppo incomplete, sulla facciata della sua tomba rupestre rinvenuta a Qubbet el-Hawa, non distante da Assuan. In esse, dopo un elenco dei suoi numerosi titoli, Pepinakht dice:\n\u00abSono stato uno che disse ci\u00f2 che era buono, e ripet\u00e9 quel che era amato. Non dissi nulla di male ad un potente contro qualsiasi gente, (in quanto) ho voluto che fosse bene per me alla presenza del grande dio. Diedi pane agli affamati e vestiti agli ignudi. Non ho mai giudicato due fratelli in modo tale che un figlio fosse privato della propriet\u00e0 paterna. Sono stata una persona amata da suo padre, lodato da sua madre, che ha amato i propri fratelli e sorelle\u00bb\nDopo queste frasi di circostanza, inizia la narrazione delle imprese di Pepinakht:\n\u00abLa Maest\u00e0 del Mio Signore mi invi\u00f2, per piombare di sorpresa a Wawat e Irthet. Cos\u00ec feci ed il Mio Signore mi elogi\u00f2. Ho ucciso un gran numero di figli di capi e valorosi comandanti [...]. Ne ho condotti vivi in gran numero a corte come prigionieri mentre ero alla testa di molti forti soldati come un eroe. Il cuore del Mio Signore fu soddisfatto di me, per ogni incarico per il quale Egli mi invi\u00f2.&lt;br&gt;\nOra, la Maest\u00e0 del Mio Signore mi invi\u00f2 a pacificare questi paesi. Cos\u00ec feci, ed in modo tale che il Mio Signore mi elogi\u00f2 oltremodo, sopra ogni cosa. Ho portato in sicurezza a corte i due capi di questi paesi, tori e capre vive [...] a corte, insieme con i figli dei capi, e i due comandanti di [...], che erano con loro. [...] ci\u00f2 che i signori del Sud fecero, perch\u00e9 fui eccellente nella vigilanza e perch\u00e9 feci quello che il Mio Signore desiderava\u00bb\nQuindi Pepi II invi\u00f2 per due volte Pepinakht a \"Wawat\" e \"Irthet\", due regioni della Nubia, per condurre due campagne militari dalle quali usc\u00ec vittorioso. L'autobiografia prosegue:\n\u00abOra, la Maest\u00e0 del Mio Signore mi invi\u00f2 al Paese gli Asiatici per riportargli l\"'unico amico\", comandante dei navigatori, il capo di spedizioni Enenkhet, che l\u00ec stava costruendo una nave per Punt, quando gli Asiatici appartenenti agli Abitatori delle Sabbie lo uccisero, insieme alla scorta militare che era con lui [...]&lt;br&gt;\n[...] tra la loro gente. Io [...] ed uccisi persone tra loro, (io) e le truppe dell'esercito che erano con me [...]\u00bb\nLa zona del \"Paese degli Asiatici\" dove venne inviato Pepinakht \u00e8 di difficile identificazione: la presenza degli \"Abitatori delle Sabbie\" (con molta probabilit\u00e0 predoni beduini) unitamente al fatto che la spedizione massacrata si accingeva a partire per il Paese di Punt, suggerirebbe una localit\u00e0 nell'alto Mar Rosso. L'autobiografia termina per lacuna al momento dello scontro con gli Abitatori delle Sabbie, ma \u00e8 quasi certo che il governatore riusc\u00ec nella missione affidatagli.\nQueste imprese (e forse altre non citate o perdute) unite ad indubbie capacit\u00e0 personali valsero al carismatico Pepinakht dapprima il nome Hekaib e poi, dopo la sua morte, lo status di divinit\u00e0.\nS38-q-G1-ib-D58 \u1e25\u1e333-\u1ec9b - \u1e24e\u1e33a\u1ec9b (\"Colui che controlla il suo cuore\")\nCulto postumo.\nDopo la morte Hekaib venne quindi rapidamente divinizzato, un fatto che potrebbe essere rappresentativo del grande potere raggiunto dalle autorit\u00e0 locali e che prelude alla frammentazione politica che si raggiunger\u00e0 a breve, durante il primo periodo intermedio.&lt;br&gt;\nLa fama che gli giunse \"post mortem\" doveva essere molto grande: la gente del luogo sovente portava il nome \"Hekaib\" ed inizi\u00f2 a rendere omaggio al defunto dinnanzi al suo sepolcro; in tempi successivi venne eretto per lui un santuario adibito a tale scopo, i cui resti sono stati riscoperti negli anni trenta e quaranta sull'isola di Elefantina, in seguito agli scavi compiuti in un primo tempo dall'archeologo egiziano Edouard Ghazouli e poi dal suo connazionale Labib Habachi.\nNell'edificio sono stati rinvenuti decine di reperti quali statue e stele riferibili a sovrani, governatori locali e militari, vissuti tra il primo ed il secondo periodo intermedio. Non si sa con precisione quando venne edificato tale santuario, ma gli oggetti pi\u00f9 antichi di sicura datazione in esso ritrovati risalgono alla XI dinastia: una statua di Antef II avvolto dal mantello della \"festa Sed\" ed un'iscrizione di Antef III in cui riferisce un restauro del santuario stesso.\nDurante la XII dinastia vari governatori locali furono molto devoti a Hekaib ed espansero il santuario originale con cappelle dedicate sia al culto del governatore divinizzato che al proprio. Il culto continu\u00f2 anche durante la XIII dinastia, come testimoniano statue di Amenemhat V, di Neferhotep I e di Sobekemsaf rinvenute all'interno del santuario stesso. Con il declino della dinastia venne meno anche il culto di Hekaib, il suo santuario venne abbandonato e infine gradualmente colmato da detriti."}
{"id": "600742", "revid": "1305772", "url": "https://it.wikipedia.org/wiki?curid=600742", "title": "Going Under", "text": "Going Under \u00e8 un singolo del gruppo musicale statunitense Evanescence, pubblicato il 9 settembre 2003 come secondo estratto dal primo album in studio \"Fallen\".\nDescrizione.\n\"Going Under\" \u00e8 la canzone preferita da Amy Lee, tanto che originariamente doveva essere il primo singolo dell'album, ma il successo di \"Bring Me to Life\" l'ha preceduta modificando cos\u00ec la decisione iniziale. La canzone \u00e8 probabilmente autobiografica e parla di una relazione finita e della voglia di cambiare e uscire da quella situazione.\n\"Going Under\" fu l'ultimo brano scritto per \"Fallen\". Una versione demo, registrata prima dell'uscita di \"Fallen\", incorpora una sonorit\u00e0 sottilmente differente nella musica e nel canto di Amy Lee. Una variante acustica fu registrata poco tempo dopo la pubblicazione del disco, cui segu\u00ec la registrazione di altri brani.\nAccoglienza.\nTim Sendra da AllMusic ha definito \"Going Under\" \"uno dei pezzi pi\u00f9 tosti\" di \"Fallen\". \nVideo musicale.\nIl video \u00e8 stato diretto da Philip Stolzl (lo stesso regista del primo singolo \"Bring Me to Life\") e registrato a Berlino nel maggio 2003. I costumi usati dalla Lee sono stati disegnati dalla cantante stessa mentre era ricoverata per una malattia in un hotel di Los Angeles. Il video, secondo una classifica stilata da \"Billboard\", \u00e8 il quarto dei 15 pi\u00f9 spaventosi di sempre.\nNel video viene rappresentato un concerto della band. Tutto ha inizio nel camerino dove Lee viene truccata da alcune assistenti che per\u00f2 assumono l'aspetto di zombie, cos\u00ec come i giornalisti che nel frattempo stanno intervistando Ben Moody. Una volta sul palco, Lee osserva il suo pubblico constatando per\u00f2 che anch'essi hanno assunto grotteschi tratti demoniaci. Tuttavia lei inizia a cantare. La scena principale del concerto viene intervallata da momenti in cui la Lee canta sott'acqua, in particolare quando lei si getta fra le braccia dei fan: ella si ritrova sommersa in un profondo oceano, circondata da meduse, per poi riemergere annaspante tra la folla. Terminata la canzone sembra tornare tutto alla normalit\u00e0, ma quando Amy si volta verso Ben \u00e8 lui a trasformarsi per alcuni istanti in un mostruoso essere.\nPromozione.\n\"Going Under\" \u00e8 stata usata nel trailer del film \"Tristano e Isotta\" e nei titoli di coda del videogioco \"Enter the Matrix\"."}
{"id": "600743", "revid": "2179318", "url": "https://it.wikipedia.org/wiki?curid=600743", "title": "Classe Soldati (cacciatorpediniere)", "text": "La classe Soldati o classe Camicia Nera era una classe di cacciatorpediniere italiani realizzati per la Regia Marina immediatamente prima e durante la seconda guerra mondiale, che vennero ampiamente impiegati in prima linea nelle battaglie combattute dalle unit\u00e0 di squadra.\nDiverse unit\u00e0 della classe servirono anche sotto la bandiera di marine estere. Lo \"Squadrista\" e il \"Carrista\", ancora in costruzione, vennero catturati dai tedeschi e fecero parte delle \"Torpedoboote Ausland\", anche se il \"Carrista\" non venne mai ultimato. In base alle clausole del trattato di pace, nel 1948 \"Velite\", \"Mitragliere\" e \"Legionario\" vennero ceduti in conto riparazione danni di guerra alla Francia, stessa sorte toccata ai gemelli \"Fuciliere\" e \"Camicia Nera\" (dall'estate 1943 rinominato \"Artigliere\") che nel 1949 vennero ceduti all'Unione Sovietica.\nDelle navi sopravvissute al conflitto, \"Granatiere\" e \"Carabiniere\" entrarono a far parte della Marina Militare italiana come unit\u00e0 classe Granatiere.\nCaratteristiche.\nLe navi di questa classe erano simili alle precedenti unit\u00e0 della classe Alfredo Oriani, con 2 impianti binati da 120/50 Mod. 1936/37 capaci di 19 km di gittata, ma con un alzo ridotto, ed una minore precisione e cadenza di tiro. Lo scafo era dotato di un elevato bordo libero, il torrione molto grande e pesante con una struttura massiccia, con sofisticate apparecchiature di controllo del tiro situate nella parte superiore ed un unico fumaiolo massiccio e inclinato all'indietro. Nell'insieme queste unit\u00e0 erano simili come profilo alla moderna Classe Maestrale.\nPropulsione.\nL'apparato motore, molto potente, era costituito da due gruppi turboriduttori tipo Belluzzo/Parsons il cui vapore era fornito da tre caldaie a tubi d'acqua tipo Yarrow, che scaricava la propria potenza su due eliche; sviluppava una potenza di 49000 cavalli e consentiva alla nave di potere raggiungere la velocit\u00e0 massima di quasi 40 nodi, ma non aveva per contro un'elevata autonomia.\nArmamento.\nL'armamento principale era costituito da quattro cannoni da Ansaldo 120/50 Mod. 1936 e 1937 in due impianti binati ed un obice da 120/15 per il tiro illuminante, posto tra i lanciasiluri, che non venne mantenuto a lungo, essendo sostanzialmente inutile e che nel Carabiniere venne sostituito con un quinto cannone da 120/50 Mod. 40 singolo, cosa che venne confermata anche su sei delle sette unit\u00e0 della seconda serie che vennero impostati durante la guerra.\nLe unit\u00e0 della seconda serie vennero costruite durante il conflitto, ma, vista la difficolt\u00e0 della cantieristica italiana, solo sette delle dodici unit\u00e0 previste furono impostate per la mancanza di scali disponibili, occupati nella costruzione degli incrociatori della Classe Capitani Romani, e solo cinque di queste unit\u00e0 entrarono in servizio e furono i soli cacciatorpediniere realizzati dall'Italia nel corso del conflitto, contro 22 navi perse solo nel 1940.\nIl progetto costruttivo prevedeva rispetto alla prima serie un maggior armamento antiaereo a scapito di quello silurante, ma con l'inizio del conflitto e la perdit\u00e0, in soli 50 giorni di guerra, di ben 5 navi di questo tipo venne deciso la costruzione di altrettanti navi, seguite nei mesi successi da altre due unit\u00e0 e allo scopo di evitare perdite di tempo nell'approntamento progettuale fu stabilito di costruire navi uguali alla prima serie. L'armamento antisommergibile era praticamente uguale alla prima serie.\nTuttavia durante la costruzione furono apportate alcune modifiche minori suggerite dall'esperienza bellica; venne diminuita di circa 4000 cavalli la potenza dell'apparato motore, che caus\u00f2 la diminuzione della velocit\u00e0 di circa di circa 3 nodi, per garantire una maggior affidabilit\u00e0 ed economicit\u00e0 di funzionamento, ed uno dei cacciatorpediniere, il \"Legionario\", venne dotato di un radar di fabbricazione tedesca (il De.Te., visibile nella foto davanti all'albero prodiero), divenendo cos\u00ec la prima unit\u00e0 italiana ad essere dotata di tale strumento.\nUnit\u00e0.\nUnit\u00e0 I serie.\nAlpino.\nFu costruito ad Ancona, in servizio dal 20 aprile 1939.\nContraddistinto dal distintIvo ottico AP, nel 1942 imbarc\u00f2 l'ecogoniometro ed ebbe un potenziamento dell'armamento antiaereo con altre 4 mitragliere da 20/65, di cui un impianto binato al posto dell'obice illuminante sulla tuga centrale e due impianti singoli a poppa.\nIl 19 aprile 1943, mentre era ormeggiato nel Porto della Spezia, durante un bombardamento inglese, venne colpito da varie bombe incendiarie, diventando subito preda di incendi a bordo e nelle acque circostanti a causa della fuoriuscita della nafta; colpito poi nel deposito munizioni da una bomba dirompente, salt\u00f2 in aria, perdendo la poppa ed affond\u00f2, con la morte di gran parte dell'equipaggio.\nArtigliere.\nCostruito dai Cantieri OTO di Livorno, dove il suo scafo venne impostato sugli scali il 15 febbraio 1937 e varato il 12 dicembre successivo.\nEntrato in servizio il 14 novembre 1938, con la sigla identificativa AR, all'inizio del secondo conflitto mondiale era inquadrato nella XI Squadriglia Cacciatorpediniere della III Divisione Incrociatori della II Squadra ricoprendo il ruolo di caposquadriglia\nL\"Artigliere\" venne affondato la mattina seguente lo scontro notturno presso Capo Passero avvenuto nella notte dell'11-12 ottobre 1940. Attirato sul posto da uno scontro fra l'incrociatore leggero inglese HMS \"Ajax\" e tre torpediniere italiane, alle 2.29 attacc\u00f2 l\"Ajax\" colpendolo con due proiettili e lanciando un siluro, che and\u00f2 a vuoto; a sua volta centrato dal tiro dell'incrociatore, in tre minuti fu messo fuori combattimento. La nave fu incendiata ed immobilizzata con molti morti, fra cui il comandante Carlo Margottini e l'aiutante di squadriglia Corrado del Greco, decorati entrambi di medaglia d'oro al valor militare alla memoria.\nCon l'arrivo di altre unit\u00e0 inglesi si rese necessario l'abbandono della nave, che fu finita a cannonate dall'incrociatore pesante HMS \"York\" alle 09:15.\nAscari.\nCostruito dai Cantieri OTO di Livorno, entrato in servizio il 6 maggio 1939, contraddistinto dal distintIvo ottico AI nel 1941 venne sostituito l'obice illuminante con il 5\u00b0 pezzo da 20/50 Mod. 40 singolo, mentre nel 1942 furono installate altre due mitragliere da 20/65 in impianti singoli a poppa e successivamente venne installato l'ecogoniometro. Il 24 marzo 1943, mentre assieme ad altri tre cacciatorpediniere (\"Camicia Nera\", \"Leone Pancaldo\" e \"Lanzerotto Malocello\") trasportava truppe in Tunisia, soccorse il Malocello che aveva urtato una mina, ma ne urt\u00f2 una a sua volta, con la distruzione della prua. Continu\u00f2 nell'opera di soccorso sino a quando, dopo l'urto di una seconda mina a poppa, inizi\u00f2 ad andare alla deriva; affond\u00f2 nel pomeriggio, spezzandosi in due, dopo aver urtato una terza mina. I morti furono 194, pi\u00f9 centinaia di soldati tedeschi che l'unit\u00e0 aveva a bordo.\nAviere.\nCostruito dai Cantieri OTO di Livorno, varato il 19 settembre 1937 ed entrato in servizio il 31 agosto 1938, contraddistinto dal distintIvo ottico AV, nel 1942 ebbe un potenziamento dell'armamento antiaereo con altre 4 mitragliere da 20/65, di cui un impianto binato al posto dell'obice illuminante sulla tuga centrale e due impianti singoli a poppa.\nDurante la seconda guerra mondiale dopo avere effettuato 41 missioni di scorta e 16 di ricerca del nemico affond\u00f2 il 17 dicembre 1942 silurato dal sommergibile inglese , mentre insieme al gemello \"Camicia Nera\" scortava la Motonave tedesca Ankara sulla tratta Napoli - Biserta. L'Aviere fece da scudo alla motonave tedesca e, centrato da un siluro, esplose e affond\u00f2 in breve tempo sbandato sulla dritta, una quarantina di miglia a nord di Biserta; erano le 11.15. Solo trenta uomini dell'equipaggio riuscirono a salvarsi. Il comandante, il Capitano di Vascello Ignazio Castrogiovanni, che durante l'affondamento cedette il suo posto sulla zattera di salvataggio ad un marinaio inabissandosi con l'unit\u00e0 venne decorato di Medaglia d'Oro al Valor Militare alla memoria.\nIl nome Aviere attualmente \u00e8 stato assegnato ad un pattugliatore di squadra della classe Artigliere.\nBersagliere.\nCostruito a Palermo, in servizio dal 1\u00ba aprile 1939, contraddistinto dal distintIvo ottico BG, nel 1942 ebbe un potenziamento dell'armamento antiaereo con altre 4 mitragliere da 20/65, di cui un impianto binato al posto dell'obice illuminante sulla tuga centrale e due impianti singoli a poppa.\nDurante il secondo conflitto mondiale prese parte alla battaglia di Punta Stilo, alla battaglia di Capo Matapan alla prima e alla seconda battaglia della Sirte operando anche due volte in assistenza di motonavi danneggiate da attacchi nemici.\nDopo 146 missioni e 53700 miglia percorse, l'unit\u00e0 venne affondata il 7 gennaio 1943 durante un bombardamento aereo nel porto di Palermo, mentre era ormeggiata. A ricordo delle decine di giovani marinai ed ufficiali periti, sul molo dove era ormeggiata che oggi porta il suo nome, nel punto esatto in cui era attraccata, una lapide con i nomi dei caduti ed una grande ancora ricordano l'affondamento.\nIl nome \"Bersagliere\" \u00e8 stato ereditato ad un pattugliatore della classe Soldati.\nCamicia Nera.\nRinominato \"Artigliere\" dopo la caduta del fascismo, in onore all'unit\u00e0 gemella omonima affondata nel 1940, venne costruito dai Cantieri OTO di Livorno, entrando in servizio, contraddistinto dal distintIvo ottico CN, il 30 giugno 1938. Nel 1941 venne sostituito l'obice illuminante con il 5\u00b0 pezzo da 120/50, mentre nel 1942 furono installate altre due mitragliere da 20/65 in impianti singoli a poppa e successivamente venne installato l'ecogoniometro. In base alle clausole del trattato di pace venne ceduto in conto riparazione danni di guerra all'Unione Sovietica (rinominato \"Lovkii\" \u2014 \"\u041b\u043e\u0432\u043a\u0438\u0439\"), prestando servizio nella flotta del Mar Nero fino al disarmo, avvenuto nel 1960.\nCarabiniere.\nCostruito a Riva Trigoso, in servizio dal 20 dicembre 1938, contraddistinto dal distintIvo ottico CB, sin dalla sua costruzione ebbe installato, al posto dell'obice illuminante, il 5\u00b0 pezzo da 120/50 sulla tuga centrale. Durante la seconda guerra mondiale prese parte a 159 missioni di scorta percorrendo 53.700 miglia, prendendo parte alla battaglia di Punta Stilo alla battaglia di Capo Matapan e alla prima battaglia della Sirte. Il 16 febbraio 1942 venne colpito da un siluro che gli asport\u00f2 la prora, e rientrato a rimorchio a Messina venne successivamente trasferito a Napoli e Livorno dove rimase ai lavori sino al 6 gennaio 1943. Nel corso di questi lavori ebbe anche potenziato l'armamento antiaereo con altre due mitragliere da 20/65 in impianti singoli a poppa e sostituiti i lanciasiluri poppieri con 2 mitragliere da 37/54 e venne dotato di un radar italiano tipo EC3/ter \"Gufo\" che successivamente sarebbe stato sostituito da un modello inglese. Fu tra le navi che soccorsero i naufraghi della trasportandone i feriti alle Baleari, dove venne internato insieme al suo equipaggio. Dopo la guerra prest\u00f2 servizio nella Marina Militare, fino al disarmo, avvenuto il 18 gennaio 1965.\nCorazziere.\nCostruito dai Cantieri OTO di Livorno, entrato in servizio il 4 marzo 1939, contraddistinto dal distintIvo ottico CR, poi CZ, nel 1941 sostitu\u00ec l'obice illuminante con il 5\u00b0 pezzo da 120/50, mentre nel 1942 furono installate altre due mitragliere da 20/65 in impianti singoli laterali a ridosso della torretta telemetrica e successivamente venne installato l'ecogoniometro.\nNel 1941 sub\u00ec gravi danni, con asportazione della prora, per una collisione con il \"Granatiere\". La prora venne nuovamente distrutta nel 1943 durante un bombardamento nel porto di Napoli.\nAll'armistizio, impossibilitato a muoversi, per non cadere in mano ai tedeschi, venne autoaffondato il 9 settembre 1943 dal suo equipaggio.\nDopo la guerra il suo scafo venne recuperato e demolito.\nFuciliere.\nCostruito ad Ancona, in servizio, contraddistinto dal distintIvo ottico FC dal 10 gennaio 1939. Nel 1942 ebbe potenziato l'armamento antiaereo con altre 4 mitragliere da 20/65, di cui un impianto binato al posto dell'obice illuminante sulla tuga centrale e due impianti singoli a poppa e nel 1943 vennero sostituiti i lanciasiluri poppieri con 2 mitragliere da 37/54 e venne dotato di un radar italiano tipo EC3/ter \"Gufo\". Fu tra le navi che soccorsero i naufraghi della nave da battaglia trasportandone i feriti alle Baleari, dove venne internato insieme al suo equipaggio. Dopo la guerra in base alle clausole del trattato di pace, venne ceduto in conto riparazione danni di guerra all'Unione Sovietica (rinominato \"Liogkii\" - \"\u041b\u0451\u0433\u043a\u0438\u0439\"), prestando servizio nella flotta del Mar Nero fino al disarmo, avvenuto nel 1960.\nGeniere.\nCostruito dai Cantieri OTO di Livorno, entrato in servizio, contraddistinto dal distintIvo ottico GE, il 14 dicembre 1938; nel 1941 sostitu\u00ec l'obice illuminante con il 5\u00b0 pezzo da 120/50, mentre nel 1942 furono installate altre due mitragliere da 20/65 in impianti singoli a poppa. And\u00f2 perduto il 1\u00ba marzo 1943 durante un bombardamento americano del porto di Palermo. Recuperato fu trasferito a Taranto per la demolizione, ma durante il tragitto affond\u00f2 definitivamente. Il relitto si trova a poche miglia a est di Capo Spulico (CS) adagiato a circa 35m di profondit\u00e0.\nGranatiere.\nCostruito a Palermo, in servizio, contraddistinto dal distintIvo ottico GN dal 1\u00ba febbraio 1939, nel 1942 ebbe potenziato l'armamento antiaereo con altre 4 mitragliere da 20/65, di cui un impianto binato al posto dell'obice illuminante sulla tuga centrale e due impianti singoli a poppa.\nNel 1943 venne installato l'ecogoniometro e il lanciasiluri poppiero venne sostituito con 2 mitragliere da 37/54.\nDopo la guerra presto servizio nella Marina Militare Italiana, fino al disarmo avvenuto il 1\u00ba luglio 1958.\nLanciere.\nCostruito a Riva Trigoso, in servizio, contraddistinto dal distintIvo ottico LN, dal 25 marzo 1939. Il 23 marzo 1942, mentre assieme al resto della squadra da battaglia italiana rientrava in porto dopo la Seconda Battaglia della Sirte, and\u00f2 in avaria e si ritrov\u00f2 immobilizzato, in balia del mare in burrasca. Alle 9.58 fu lanciato l'SOS, e nove minuti pi\u00f9 tardi giunse dalla nave l'ultimo messaggio nel quale si diceva che l'unit\u00e0 era in affondamento. Dopo sei giorni di ricerche, la nave ospedale \"Arno\" recuper\u00f2 solo sedici sopravvissuti, uno dei quali mor\u00ec appena tratto in salvo. Tra i morti il comandante, c.f. Costanzo Casana. \nUnit\u00e0 II serie.\nBombardiere.\nCostruito ad Ancona, in servizio dal 15 luglio 1942, contraddistinto dal distintIvo ottico BR, era armato di 5 cannoni da 120/50 in due impianti binati a prua e poppa e in impianto singolo sulla tuga centrale.\nL'armamento antiaereo era costituito da 10 mitragliere Breda 20/65 Mod. 35 binate alle quali si aggiungevano due complessi singoli Mod. 1940 dello stesso calibro.\nIl 17 gennaio 1943, mentre assieme al Legionario scortava una motonave da Biserta a Palermo, fu colpito da un siluro del sommergibile britannico \"United\" e affond\u00f2 assieme a 175 dei 224 uomini dell'equipaggio, fra cui il comandante Giuseppe Moschini.\nCarrista.\nCostruito dai Cantieri OTO di Livorno, venne impostato sugli scali nel 1941 e la sigla identificativa prevista era CR e l'armamento previsto era uguale a quello del \"Bombardiere\". Durante la sua costruzione sub\u00ec l'asportazione dell'originaria prua e successivamente della poppa, destinate rispettivamente al \"Carabiniere\" e al \"Velite\" per riparare i danni subiti in missioni di guerra..\nCatturato dai tedeschi venne ribattezzato TA 34, ma la sua costruzione non venne completata.\nCorsaro.\nCostruito dai Cantieri OTO di Livorno, entrato in servizio il 16 maggio 1942, contraddistinto dal distintIvo ottico CA, era armato di 5 cannoni da 120/50 in due impianti binati a prua e poppa e in impianto singolo sulla tuga centrale e 10 mitragliere da 20/65 in 4 impianti binati e in 2 impianti singoli. Il 9 gennaio 1943, avvicinatosi al cacciatorpediniere Maestrale (che aveva urtato una mina) per soccorrerlo, salt\u00f2 su due mine e affond\u00f2, trascinando con s\u00e9 187 uomini.\nLegionario.\nCostruito dai Cantieri OTO di Livorno, entrato in servizio dal 1\u00ba marzo 1942, contraddistinto dal distintIvo ottico LG, era armato di 4 cannoni da 120/50 in un impianto binato a poppa e in due impianti singoli.\nL'armamento antiaereo era costituito da dieci mitragliere da 20/65mm in quattro complessi binati e due complessi singoli.\nSin dalla sua entrata in servizio era dotata di un radar tedesco Modello Fu.Mo 21/39 (FUnkMess Ortung), nome definitivo assunto dal radar \"DETE\" (DEzimeter TElegraphie), che venne utilizzato per la prima volta durante la Battaglia di mezzo giugno, nella quale il \"Legionario\" fece parte della scorta alle navi da battaglia Littorio e Vittorio Veneto.\nNel 1943 due mitragliere da 37/54mm sostituirono i lanciasiluri di poppa. Dopo la guerra, in base alle clausole del trattato di pace, venne ceduto alla Francia nel 1948 in conto riparazione danni di guerra dove fu ribattezzato Duchaffaultt, prestando servizio fino al giugno 1954.\nMitragliere.\nCostruito ad Ancona, in servizio dal 1\u00ba febbraio 1942, contraddistinto dal distintIvo ottico MT, era armato di 5 cannoni da 120/50 in due impianti binati a prua e poppa e in impianto singolo sulla tuga centrale e 10 mitragliere binate da 20/65 cui si aggiungevano altre due mitragliere singole dello stesso calibro. Durante il conflitto, a bordo della nave era imbarcato in qualit\u00e0 di ufficiale Fabio Inghirami che nel dopoguerra sarebbe stato un industriale del tessile noto come il re delle camicie.\nAll'armistizio fu tra le navi che soccorsero i profughi della \"Roma\" trasportandone i feriti alle Baleari.\nDopo la guerra in base alle clausole del trattato di pace venne ceduto nel 1948 in conto riparazione danni di guerra alla Francia dove venne ribattezzato Jurien de la Graviere prestando servizio fino al 1956.\nSquadrista.\nLa sua costruzione avvenne nel cantiere OTO di Livorno e la sigla identificativa prevista era SQ, ma durante la sua costruzione venne rinominato Corsaro dopo la caduta del regime fascista, senza essere completato. Catturato dai tedeschi, che ne completarono la costruzione, venne rinominato TA 33, ma non arriv\u00f2 ad entrare in servizio nella Kriegsmarine, in quanto venne affondato mentre effettuava le prove in mare il 4 settembre 1944 a Genova.\nVelite.\nCostruito nel cantiere OTO di Livorno, entrato in servizio il 31 agosto 1942, contraddistinto dal distintIvo ottico VL, era armato di 4 cannoni da 120/50 in due impianti binati a prua e poppa, e fu l'unica unit\u00e0 della II\u00aa serie ad essere equipaggiata dell'obice illuminante da 120/15mm nella tuga centrale.\nL'armamento antiaereo era costituito da dodici mitragliere da 20/65mm in sei impianti binati.\nNel 1948 venne ceduto, in conto riparazione danni di guerra, alla Francia dovefu ribattezzato Duperre, prestando servizio fino al 1951."}
{"id": "600744", "revid": "287204", "url": "https://it.wikipedia.org/wiki?curid=600744", "title": "Lancome", "text": ""}
{"id": "600748", "revid": "6923", "url": "https://it.wikipedia.org/wiki?curid=600748", "title": "Classe Navigatori", "text": "La classe Navigatori era una serie di navi da guerra della Regia Marina originariamente impostate, nel 1928, come appartenenti alla tipologia \"esploratore\" e riclassificate cacciatorpediniere dal 5 settembre 1938. La classe era composta da 12 unit\u00e0 che avevano i nomi di altrettanti celebri navigatori italiani: \"Alvise da Mosto\", \"Antonio da Noli, Nicoloso da Recco, Giovanni da Verrazzano, Lanzerotto Malocello, Leone Pancaldo, Emanuele Pessagno, Antonio Pigafetta, Luca Tarigo, Antoniotto Usodimare, Ugolino Vivaldi\" e \"Nicol\u00f2 Zeno\".\nStoria.\nLa classe Navigatori fu l'ultima classe di \"esploratori\" progettata e costruita per la Regia Marina, in un momento storico in cui le strategie della guerra marittima stavano gi\u00e0 mutando e l'aviazione stava gi\u00e0 prendendo un ruolo preponderante nei compiti di ricognizione e avanscoperta. Per capire quindi i motivi che spinsero la Regia Marina a dotarsi di un tipo di nave di per s\u00e9 obsoleto occorre fare un passo indietro.\nDall'Unit\u00e0 d'Italia in poi cominci\u00f2 a farsi strada nella classe politica italiana l'idea dell'espansione imperialista. Uno degli obbiettivi pi\u00f9 prevedibili era l'egemonia nello scacchiere mediterraneo e per rendere il Mediterraneo \"mare nostrum\" occorreva averne il controllo marittimo e navale. Questi concetti rendevano la Francia il principale potenziale avversario navale dell'Italia e gli attriti tra le due nazioni si avvicinavano al limite dello scontro quando la prima guerra mondiale, con la necessit\u00e0 di fare fronte comune contro il rischio dell'egemonia degli Imperi Centrali, raffredd\u00f2 temporaneamente questi attriti. Terminato vittoriosamente il conflitto, le tensioni ripresero e, successivamente al trattato di Washington del 1920 in cui l'Italia appoggiata dalla Gran Bretagna ottenne la parit\u00e0 di tonnellaggio con la Francia, diedero la spinta ad una strategia di riarmo navale volta interamente alla competizione con la flotta francese. Infatti fino verso il 1936 gli strateghi italiani considerarono come ipotesi bellica pi\u00f9 verosimile quella di una guerra contro la Francia, che sarebbe stata combattuta prevalentemente a terra e nella quale gli scontri navali sarebbero state delle prove di forza tra le grandi flotte dei due Paesi.\nIn quest'ottica di guerra navale classica, oltre a sviluppare le navi da battaglia e gli incrociatori pesanti, la Regia Marina riprese in considerazione l'utilizzo degli esploratori, non ritenendo l'arma aerea sufficientemente affidabile e troppo limitata dalle distanze e dalle condizioni atmosferiche. Pertanto, sempre seguendo l'impulso della competizione con le similari navi francesi (in particolare i grossi cacciatorpediniere delle classi Jaguar e Gu\u00e9pard), diede il via al progetto e alla costruzione da un lato degli incrociatori leggeri della e dall'altro degli esploratori della .\nGli obbiettivi del progetto prevedevano prima di tutto una velocit\u00e0 assai elevata, un armamento antinave consistente e una discreta autonomia. A parte la velocit\u00e0 nessuno degli altri obbiettivi fu raggiunto in maniera tale da equivalere le suddette navi francesi, che risultarono pi\u00f9 grandi e meglio armate. Il costo risult\u00f2 comunque non indifferente, soprattutto per le scarse risorse che lo Stato italiano poteva dedicare all'industria bellica: infatti ogni unit\u00e0, escluso l'armamento e gli altri accessori militari e di servizio, venne a costare circa 21 milioni di lire dell'epoca, pari a circa 17 milioni di Euro attuali (2007).\nAll'epoca della loro entrata in servizio questi esploratori erano quindi un tipo di nave gi\u00e0 obsoleto e le marine da guerra di altre nazioni si stavano gi\u00e0 rivolgendo verso tipologie di naviglio pi\u00f9 moderne. Tuttavia i Navigatori anche se molto criticati alla loro apparizione e durante gli anni successivi, proprio per le loro caratteristiche di armamento e, nel complesso, di buona tenuta al mare, si rivelarono navi ben indicate per un compito molto diverso dall'originale, ma che diventer\u00e0 preminente durante la seconda guerra mondiale: la scorta ai convogli per la protezione del traffico marittimo.\nCaratteristiche costruttive.\nIl progetto, realizzato dal Comitato Progetti Navi diretto dal generale del Genio Navale Giuseppe Rota, era caratterizzato da un bordo libero elevato, una sovrastruttura prodiera alta e massiccia e due fumaioli molto distanziati. L'armamento principale era costituito da tre impianti binati scudati di cannoni da Ansaldo 120/50 Mod. 1926 allineati sull'asse di simmetria della nave. I complessi dei tubi lanciasiluri erano posizionati uno tra i fumaioli e l'altro a poppavia del secondo fumaiolo. Essendo state costruite in cinque cantieri diversi (Ansaldo e Odero di Genova Sestri, Riva Trigoso, Ancona e Quarnaro-Fiume), le diverse unit\u00e0, pur rispettando lo schema generale, presentavano piccole differenze nell'aspetto, nelle attrezzature e negli apparati propulsori.\nCuriosamente il progetto originale, subito abbandonato, prevedeva anche l'installazione a bordo di un idrovolante Macchi M.5 alloggiabile in un hangar nella tuga di prora, previo smontaggio delle ali, e lanciabile da una catapulta di 16 metri posizionata sulla mezzeria a proravia del cannone di prora.\nScafo.\nLo scafo a chiglia piatta, dalle linee originarie non particolarmente filanti, era costruito in acciaio zincato ad alta resistenza e presentava 186 ossature trasversali rinforzate longitudinalmente da un paramezzale centrale e due laterali. Internamente era suddiviso da paratie stagne trasversali in 21 compartimenti.\nIl castello di prora, alto 2,2 m e piuttosto lungo (42,6 m), si estendeva fino a poppavia del primo fumaiolo ed era sovrastato dall'alta tuga a tre piani che conteneva, dal basso verso l'alto, alcuni alloggi e locali di servizio, la centrale di tiro e la plancia di comando con annessa sala nautica. Sul tetto della plancia (cosiddetta \"controplancia\") erano sistemati i telemetri per la direzione del tiro. Subito dietro questa imponente tuga vi era un grosso albero a tripode che sosteneva uno dei due proiettori da scoperta (tipo O.G.N. da 90\u00a0cm e 150 A delle Officine Galileo) e la coffa per la vedetta. Quest'insieme alto e massiccio unito ai coefficienti di finezza dello scafo piuttosto spinti, era in gran parte responsabile di gravi problemi di stabilit\u00e0 in navigazione, per cui gi\u00e0 nel 1930, poco dopo l'entrata in servizio delle prime unit\u00e0, fu radicalmente ridimensionato abbassando la tuga a due soli piani ed eliminando albero e proiettore prodieri.\nQueste misure si rivelarono sostanzialmente sufficienti, ma per migliorarne ulteriormente le qualit\u00e0 nautiche, proprio a cavallo dell'inizio del conflitto dieci delle dodici unit\u00e0 (esclusi \"Da Recco\" e \"Usodimare\" per le quali non ve ne fu il tempo a causa degli eventi bellici) vennero sottoposte ad ulteriori modifiche (allargamento dello scafo, innalzamento e modifica della prua con una pi\u00f9 slanciata, di tipo \"oceanico\") che ne ottimizzarono la stabilit\u00e0, a scapito per\u00f2 della velocit\u00e0 che scese drasticamente intorno ai 28 nodi.\nAltre due piccole tughe erano poste a centro nave a proravia del secondo fumaiolo e a poppa. Entrambe servivano da base per i complessi binati dei cannoni, erano collegate tra di loro e con il ponte di castello da due passerelle e contenevano locali di servizio. Il \"Da Recco\", essendo originariamente previsto come nave ammiraglia del gruppo esploratori, aveva una tuga poppiera pi\u00f9 ampia che conteneva l'alloggio ammiraglio e i relativi servizi.\nSul ponte di coperta erano sistemate le imbarcazioni di servizio e di salvataggio. Ai lati del secondo fumaiolo trovavano posto a dritta un motoscafo da 7 m e una baleniera e a sinistra una motolancia e una lancia a remi da 8,5 m. A proravia del paraonde sul castello si trovava uno zatterino da 3,5 m. Nel periodo bellico le dotazioni di salvataggio furono integrate da sette zattere tipo \"Carley\" di varie misure, capaci di accogliere da 13 a 39 naufraghi, fissate ai lati dei fumaioli e sulla copertura scudata dei complessi binati da 120/50 (e quindi molto esposti a danni da battaglia). Nella migliore delle ipotesi queste zattere in totale potevano accogliere da 157 a 178 persone, molto meno dell'equipaggio effettivo e degli eventuali trasportati, che si sarebbero quindi dovuti affidare ai giubbotti salvagente.\nAll'ingresso in servizio tutte le unit\u00e0 avevano la colorazione classica in grigio chiaro che fu mantenuta fino al novembre 1941. In quella data infatti la Regia Marina inizi\u00f2 la sperimentazione di colorazioni mimetiche ideate dal pittore Rudolf Claudus. La prima unit\u00e0 a ricevere la colorazione sperimentale fu lo \"Zeno\" che la mantenne per circa un anno per poi uniformarsi allo schema ufficiale definitivo a tre toni (grigio scuro, grigio chiaro e bianco sporco), che fu applicato su quasi tutte le altre unit\u00e0. Non ricevettero mai la colorazione mimetica il \"Da Mosto\" (sebbene fosse gi\u00e0 previsto lo schema mimetico, l'unit\u00e0 venne affondata prima di poterlo realizzare), il \"Pessagno\" e il \"Tarigo\" che mantennero quindi la livrea grigio chiaro fino all'affondamento. Dopo i primi mesi di guerra, per migliorare l'identificazione da parte degli aerei amici (durante la scontro di Punta Stilo alcune unit\u00e0 vennero bombardate per errore da aerei italiani), la zona prodiera del ponte di castello venne pitturata a strisce diagonali bianche e rosse.\nApparato propulsore.\nL'apparato propulsore dei Navigatori aveva la caratteristica (unica per il naviglio sottile italiano dell'epoca) di essere costituito da due sistemi indipendenti che garantivano quindi la motricit\u00e0 anche in caso di guasto o danneggiamento di uno di essi. Ogni gruppo era costituito da due caldaie a nafta (tipo Yarrow per le unit\u00e0 costruite nei Cantieri del Quarnaro, tipo Odero per le altre) che alimentavano una coppia di turbine ad alta e bassa pressione: turbine Parsons sulle unit\u00e0 costruite nei cantieri liguri, turbine Tosi per i C.R.A. di Ancona e turbine Belluzzo per le navi realizzate dai Cantieri del Quarnaro (queste ultime durante le prove rivelarono dei gravi difetti e vennero presto sostituite). Il gruppo caldaie di prora era posizionato sotto il primo fumaiolo e serviva le turbine di sinistra, mentre il secondo gruppo era posto in corrispondenza del fumaiolo di poppa e alimentava le turbine di dritta. Ogni coppia di turbine era a sua volta collegata agli assi delle eliche del rispettivo lato tramite un riduttore di giri Ansaldo a ingranaggi. Le eliche erano in bronzo, del tipo Scaglia a tre pale con un diametro variabile, a seconda del modello, tra 3,4 e 3,6 m, una superficie di 7,3 m2 e un passo di 4 m. La potenza complessiva sviluppata raggiungeva i 55.000 CV.\nSi trattava quindi di apparati d'avanguardia per gli standard italiani dell'epoca, con ottima potenza che abbinata alle caratteristiche dello scafo consent\u00ec a tutte le unit\u00e0 di raggiungere, durante le prove, le velocit\u00e0 richieste dal progetto: da poco pi\u00f9 di 39 nodi dello \"Zeno\" fino ai quasi 42 nodi (41,57 nodi a 65.915 CV e 416 giri elica/minuto) del \"Pigafetta\". Va per\u00f2 notato che queste velocit\u00e0, ottenute in condizioni particolari e con allestimento incompleto, non furono mai pi\u00f9 raggiunte in condizioni operative.\nArmamento e sistemi di difesa.\nL'armamento principale dei , identico su tutte le unit\u00e0 e mai modificato, era costituito dai sei cannoni Ansaldo Mod. 1926 da 120/50 in tre complessi binati scudati, posti lungo l'asse di simmetria dello scafo: il primo sul castello di prora con un angolo di brandeggio di 135\u00b0 per lato; il secondo sopra la tuga di centro nave con un angolo di brandeggio per lato di 65\u00b0 a proravia e di 45\u00b0 a poppavia; il terzo era posto sulla tuga di poppa e poteva essere brandeggiato di 155\u00b0 per lato. Erano in grado di sparare proiettili a granata perforante da 23\u00a0kg con una gittata utile di 19.600 m, ma erano gravati da una discreta imprecisione di tiro dovuta anche alla posizione ravvicinata delle canne. Questi cannoni, anche se non specificamente progettati per questo (avevano un alzo di soli 45\u00b0 ed erano privi di apparati di punteria antiaerea), vennero usati anche per il tiro contraereo mediante fuoco di sbarramento con granate dirompenti.\nLa direzione del tiro poteva contare per il tiro diurno su due telemetri stereoscopici Officine Galileo/Zeiss da 3 m in torretta sulla controplancia; nella stessa torretta era contenuto anche l'apparecchio di punteria generale San Giorgio. Un terzo telemetro Zeiss/San Giorgio da 3 m era posizionato sulla tuga di centro nave e fu poi sostituito durante la guerra con le nuove mitragliere antiaeree da 20\u00a0mm. I sistemi per il tiro notturno furono invece imbarcati solo su alcune unit\u00e0 a conflitto gi\u00e0 avanzato. Dopo il 1937 gli apparati di puntamento vennero completati da un teleinclinometro cinematico San Giorgio, posizionato sotto la coffa.\nL'armamento antiaereo era inizialmente basato sulle due mitragliere Vickers-Terni 1915 da 40/39 posizionate una per lato sul castello di prora di fianco al primo fumaiolo e su quattro mitragliatrici Breda da 13,2\u00a0mm in due impianti binati posizionati ai lati della controplancia. Durante la seconda guerra mondiale, vista la frequenza degli attacchi aerei, questo armamento venne potenziato sostituendo anche le mitragliere pi\u00f9 obsolete con altre pi\u00f9 moderne ed efficaci (Breda 20/65 o Oerlikon 20/70). Le modifiche furono diverse sulle diverse unit\u00e0 alle quali si rimanda per i dettagli. Il sistema di puntamento era di tipo diretto.\nL'armamento subacqueo era originariamente costituito da due complessi trinati lanciasiluri in linea da 533\u00a0mm, tipo San Giorgio, posti uno tra i due fumaioli e il secondo a poppavia del secondo fumaiolo. La punteria era comandata elettricamente dalla Direzione Tiro fornita di due stazioni: una per il lancio diurno in coffa e una per il lancio notturno in plancia. Nel periodo prebellico, nell'ambito delle modifiche per migliorare la stabilit\u00e0, i lanciasiluri furono sostituiti con complessi binati, pi\u00f9 leggeri. Ma durante il conflitto sette unit\u00e0 vennero nuovamente attrezzate con gli impianti trinati (con sistemazione per\u00f2 a \"piramide\", tranne \"Da Recco\" e \"Pigafetta\" che ebbero impianti in linea), mentre le unit\u00e0 ancora superstiti dopo la met\u00e0 del 1942 sbarcarono il complesso poppiero sostituendolo con due mitragliere antiaeree Breda 37/54.\nNel progetto originale l'armamento antisommergibile prevedeva solo una \"torpedine da rimorchio\" tipo Ginocchio (GP1927/46 T), eliminata nel corso dei primi anni di guerra, e fu solo alla fine degli anni trenta che vennero invece installate a poppa due tramogge per il lancio di bombe torpedini da getto da 50 e 100\u00a0kg. Dopo il 1941, visto l'utilizzo principale di queste unit\u00e0 come scorta ai convogli, le dotazioni di bombe antisommergibile vennero potenziate con ordigni pi\u00f9 moderni anche di fabbricazione tedesca (WB D da 125\u00a0kg e WB F da 60\u00a0kg) e con bombe \"intimidatorie\" da 30\u00a0kg.\nPer la posa mine tutte le unit\u00e0 tranne il \"Da Recco\" erano provviste di ferroguide e potevano imbarcare 54 mine tipo Vickers-Elia da 760\u00a0kg o 56 tipo Bollo da 590\u00a0kg. Durante il conflitto su sette unit\u00e0 vennero allungate le guide per consentire l'imbarco fino a un massimo di 86 mine tipo P.200 o di 104 tipo Bollo, nonch\u00e9 di mine tedesche ad antenna.\nPer il dragaggio protettivo nel 1940 furono montati a poppa su tutte le unit\u00e0 i paramine tipo C per il dragaggio in corsa. Ma la forte riduzione di manovrabilit\u00e0 che conseguiva all'uso di questi dispositivi li rese di fatto inutilizzabili su navi con le caratteristiche dei Navigatori e furono quindi definitivamente sbarcati nel 1942.\nTutte le unit\u00e0 infine erano munite di apparati fumogeni tipo R.M. alla base dei fumaioli e di impianti nebbiogeni a nafta situati a poppa sul lato di dritta che, successivamente, vennero sostituiti con impianti pi\u00f9 efficienti a cloridrina.\nNel corso del conflitto su alcune unit\u00e0 (\"Da Noli\", \"Da Recco\", \"Da Verazzano\", \"Malocello\", \"Pancaldo\", \"Vivaldi\" e \"Zeno\") venne montato l'ecogoniometro per la caccia ai sommergibili e su alcune altre il radar (il radar Fu.Mo. 24 \"De.Te.\" di fabbricazione tedesca sul \"Malocello\" e il radar EC3/ter \"Gufo\" di fabbricazione italiana su \"Pancaldo\", \"Da Noli\" e \"Vivaldi\").\nOperativit\u00e0.\nTempo di pace.\nNel periodo tra le due guerre i \"Navigatori\" svolsero numerose missioni di rappresentanza all'estero, la pi\u00f9 nota delle quali fu la crociera atlantica in appoggio alla prima trasvolata oceanica di Italo Balbo. Si svolse a cavallo tra gli ultimi mesi del 1930 e i primi mesi del 1931 e vi parteciparono le otto unit\u00e0 allora gi\u00e0 in servizio: \"Da Recco\" (Comando Divisione), \"Da Noli\", \"Malocello\", \"Pancaldo\", \"Pessagno\", \"Tarigo\", \"Usodimare\" e \"Vivaldi\", organizzate in tre gruppi che vennero dislocati in posizioni strategiche nell'oceano Atlantico. La missione dur\u00f2 quasi quattro mesi e partecip\u00f2 del successo della trasvolata, che ebbe termine a Rio de Janeiro dove atterrarono i 12 idrovolanti S.55 ai quali i \"Navigatori\" dovevano dare appoggio. Dopo il rientro in Italia, in due distinte cerimonie a Venezia e a Genova verso la fine del 1931, le 12 unit\u00e0 ormai tutte in servizio, ricevettero le bandiere di combattimento. Dopo il necessario completamento dell'addestramento le varie unit\u00e0 furono utilizzate per missioni di rappresentanza o come stazionari nei porti dell'Egeo e tra il 1936 e il 1938 svolsero missioni di appoggio durante la guerra civile spagnola. Nel 1938, il Regio Decreto n. 1483 del 5 settembre riorganizz\u00f2 la struttura della Regia Marina e i \"Navigatori\" furono declassati da esploratori a cacciatorpediniere.\nCome gi\u00e0 accennato, tra la fine del 1938 e la met\u00e0 del 1940 dieci delle dodici unit\u00e0 furono sottoposte al secondo ciclo di grandi modifiche per il miglioramento delle qualit\u00e0 nautiche; solo il \"Da Recco\" e l\"Usodimare\" non riuscirono ad usufruire di questi miglioramenti a causa del conflitto gi\u00e0 iniziato.\nSeconda guerra mondiale.\nAll'inizio della seconda guerra mondiale alcune delle unit\u00e0 erano ancora in cantiere, ma entro la fine di agosto del 1940 tutte erano operative e assegnate alle relative Divisioni.\nGli eventi bellici fecero comunque s\u00ec che queste assegnazioni fossero destinate a cambiare spesso e rapidamente a causa sia delle necessit\u00e0 logistiche contingenti, sia delle gravi perdite che queste unit\u00e0 subirono durante il conflitto.\nUna sola unit\u00e0, il \"Da Recco\", sopravvisse alla guerra e fu radiata nel 1954. Le altre 11 navi subirono addirittura 12 affondamenti, poich\u00e9 il \"Pancaldo\" venne affondato una prima volta in acque basse, recuperato, e affondato nuovamente qualche anno dopo. Quattro navi vennero perse in azione contro unit\u00e0 nemiche, una venne persa su mine, una affond\u00f2 per bombardamento aereo, due vennero affondate dai tedeschi, una (\"Usodimare\") venne colpita per errore l'8 giugno 1942 dal sommergibile italiano \"Alagi\" durante una missione di scorta a convoglio,\navendo il sommergibile scambiato uno dei caccia della scorta per un'unit\u00e0 inglese, e le ultime due (\"Pigafetta\" e \"Zeno\") vennero sabotate dall'equipaggio all'armistizio. Il \"Pigafetta\" venne recuperato dai tedeschi per essere poi affondato sotto bandiera tedesca nel 1944.\nI \"Navigatori\" furono unit\u00e0 molto attive nel periodo bellico: in totale eseguirono 1.651 missioni per 571.306 nm percorse in 35.509 ore di moto, consumando 219.596 tonnellate di nafta. Esse furono anche tra le navi pi\u00f9 multiruolo del conflitto: parteciparono attivamente alle attivit\u00e0 di squadra (60 missioni pari al 3,6%), ma soprattutto svolsero numerosissime missioni di posa mine (150 missioni - 9,1%), trasporto truppe e materiali (87 missioni - 5,3%) e scorta ai convogli per l'Africa Settentrionale (ben 521 missioni - 31,6%). Occasionalmente vennero anche impiegate in 33 missioni di caccia antisommergibile e 13 missioni di bombardamento costiero. A testimonianza dell'intenso e rischioso impiego di queste unit\u00e0 stanno i 3.716 giorni passati in cantiere per manutenzione o riparazione.\nNelle attivit\u00e0 della squadra le unit\u00e0 della classe Navigatori rivestirono quasi sempre un ruolo secondario, a causa delle basse velocit\u00e0 operative: infatti, con i loro 28 nodi di velocit\u00e0 massima, non potevano scortare efficientemente le nuove grandi unit\u00e0 di squadra, capaci di velocit\u00e0 tra i 30 e i 37 nodi. Ci\u00f2 non imped\u00ec ad alcune di esse di distinguersi per il coraggio e il valore in combattimento. In particolare si ricorda la tenacia del \"Vivaldi\" e del \"Malocello\" impegnati contro forze nemiche nettamente superiori durante lo Scontro di Pantelleria. Ai due caccia, attardati dalla ridotta velocit\u00e0 del \"Vivaldi\", fu ordinato di sganciarsi dalla formazione per attaccare il convoglio inglese con i siluri, ma essi si trovarono di fronte dapprima a quattro cacciatorpediniere inglesi della XII flottiglia, sbucati da una cortina fumogena, seguiti poco dopo da altri cinque caccia dell'XI flottiglia; nell'impari combattimento che ne segu\u00ec, per oltre mezz'ora le due unit\u00e0 italiane sostennero il fuoco britannico contrattaccando con cannoni e siluri, sebbene il \"Vivaldi\" fosse stato colpito e immobilizzato. Infine le unit\u00e0 britanniche interruppero l'azione ritornando a proteggere il proprio convoglio ed il \"Vivaldi\", con l'aiuto del \"Malocello\", del \"Premuda\" e di varie unit\u00e0 minori, raggiunse Pantelleria. Anche il \"Pigafetta\" nella stessa azione ebbe modo di dimostrare, seppure in modo diverso, il suo valore: fu infatti assegnato al rischioso compito di proteggere e trainare, in una zona infestata da sommergibili britannici, l'incrociatore Trento, che era stato colpito da un siluro e che fu poi affondato dal sommergibile britannico \"P.35\"\nL'attivit\u00e0 di posa degli sbarramenti minati vide impegnate queste unit\u00e0 a fasi alterne per tutta la durata del conflitto. Solo il \"Pancaldo\" non svolse mai questo tipo di attivit\u00e0, mentre il \"Da Recco\", essendo sprovvisto delle apposite ferroguide, vi partecip\u00f2 solo come scorta.\nSoprattutto negli ultimi mesi di guerra il trasporto veloce di truppe e materiali sulla cosiddetta \"rotta della morte\" vide impegnate quasi incessantemente le unit\u00e0 ancora efficienti dei \"Navigatori\": nuove truppe venivano fatte affluire in Tunisia per l'ultima inutile resistenza mentre reduci e prigionieri venivano riportati in Italia in un continuo andirivieni. La scarsit\u00e0 e la lentezza dei mercantili ancora in efficienza fece s\u00ec che per questi trasporti venissero utilizzati preferibilmente i cacciatorpediniere, veloci e ben armati. Anche se queste missioni costituirono solo il 5% del totale, costarono la perdita di due unit\u00e0 (\"Malocello\" e \"Pancaldo\") e di 264 uomini.\nMa la vera guerra dei \"Navigatori\" fu quella oscura ed estenuante delle scorte ai convogli: queste navi ancora relativamente veloci e molto ben armate (all'inizio soprattutto in termini di artiglierie anti-nave, successivamente venne potenziato soprattutto l'armamento antiaereo) furono probabilmente le migliori unit\u00e0 di scorta che ebbe la Regia Marina. Un terzo delle missioni fu infatti di questo tipo e cost\u00f2 l'affondamento di ben cinque unit\u00e0 e il danneggiamento grave di un'altra (\"Da Recco\") con la perdita di oltre 350 uomini.\nIl \"Pancaldo\", prima nave colpita della classe, venne affondata dagli aerosiluranti Swordfish della portaerei \"Eagle\", al ritorno dalla battaglia di Punta Stilo, il 9 luglio 1940. La nave, come \u00e8 gi\u00e0 stato accennato, venne recuperata grazie all'affondamento avvenuto in acque basse e rientr\u00f2 in servizio dopo due anni e mezzo di lavori.\nTra le perdite pi\u00f9 tragiche vi fu quella del \"Tarigo\", caposcorta dell'omonimo convoglio che, nella notte del 16 aprile 1941 venne scoperto dai cacciatorpediniere britannici dotati di radar e distrutto con perdite elevatissime per gli italo-tedeschi. Il \"Tarigo\" venne messo fuori combattimento dalle prime cannonate, ma prima di affondare lanci\u00f2 gli ultimi siluri contro il cacciatorpediniere \"Mohawk\", riuscendo ad affondarlo.\nLe ultime unit\u00e0 perdute furono \"Da Noli\" e \"Vivaldi\", affondati nei giorni immediatamente successivi all'armistizio presso le Bocche di Bonifacio dopo scontri con forze tedesche. Quindi alla fine delle ostilit\u00e0 contro gli Alleati sopravvivevano solo il \"Da Recco\" e il \"Pigafetta\". Come gi\u00e0 accennato, quest'ultimo fu catturato dai tedeschi e recuperato come \"TA 44\", venendo poi affondato a Trieste durante un bombardamento aereo alleato."}
{"id": "600749", "revid": "125417548", "url": "https://it.wikipedia.org/wiki?curid=600749", "title": "Hippolyte Delaroche", "text": "Biografia.\nProveniente da una famiglia benestante e figlio di un esperto d'arte che aveva fatto fortuna con la compravendita di quadri, Paul Delaroche (nato Hippolyte De La Roche), non appena manifest\u00f2 i primi segni del suo talento, venne indirizzato alla pittura e mandato a studiare nell'atelier di Louis \u00c9tienne Watelet, per poi in seguito divenire allievo di Antoine-Jean Gros. La sua prima opera fu esposta al \"Salon\" nel 1822 e portava il titolo di \"Josabeth salva Joas\". Essa mostra ancora l'influenza di Th\u00e9odore G\u00e9ricault e di Eug\u00e8ne Delacroix.\nCominci\u00f2 ad essere notato solo due anni dopo, quando espose i quadri \"San Vincenzo de' Paoli prega per i trovatelli\" e \"Giovanna d'Arco in prigione\". La sua fama crebbe, infatti, perch\u00e9 egli trattava per la prima volta temi che riguardavano fatti storici minori, o \"aneddoti storici\", a fianco dei grandi avvenimenti. Tale genere aveva anche una finalit\u00e0 documentaria ed esprimeva, comunque, una particolare sensibilit\u00e0 per la visione drammatica di ogni episodio. Ebbe pertanto un notevole successo e, se Delaroche fu uno degli artisti pi\u00f9 celebri del suo tempo, ci\u00f2 fu dovuto in gran parte al fatto che questo genere in cui egli si specializz\u00f2, aderiva perfettamente all'ideale del \"giusto punto di mezzo\" che ispir\u00f2 la Monarchia di luglio.\nDelaroche spos\u00f2 una delle figlie di Horace Vernet, ma ella mor\u00ec prematuramente e questo colm\u00f2 di tristezza gli anni della sua maturit\u00e0. Dopo il 1822 Paul visit\u00f2 l'Italia per due volte (nel 1838 e nel 1843), in visita al suocero Horace Vernet, allora direttore dell'Acad\u00e9mie de France \u00e0 Rome, e stabil\u00ec poi il proprio studio a Parigi, in rue Mazarine. Tra i suoi soggetti preferiti, la storia, ancora nazionalista, ma di taglio gi\u00e0 palesemente romantico.\nDelaroche fu ammesso all'Istituto di Belle arti nel 1832. Poco tempo dopo fu nominato professore presso l'\u00c9cole des beaux-arts di Parigi ed ebbe moltissimi allievi; insegn\u00f2 sino al 1843, anno in cui un tragico episodio di \"nonnismo\", che caus\u00f2 la morte di un suo allievo, lo rattrist\u00f2 al punto da fargli chiudere lo studio. Ma gi\u00e0 nel 1837 aveva smesso di esporre, pur continuando a lavorare senza pausa. Impieg\u00f2 infatti quattro anni a completare la decorazione dell'emiciclo della \"Scuola nazionale superiore di Belle Arti\" di Parigi, una vasta pittura panoramica che comprende 75 ritratti dei pi\u00f9 grandi artisti di tutte le epoche.\nDelaroche fu essenzialmente un pittore di soggetti storici e un eccellente ritrattista, che, dalla concezione classica, apr\u00ec la via a forme e ad atmosfere ormai gi\u00e0 appartenenti alla pittura romantica. Il suo stile, improntato all'esattezza dei dettagli, com'era di moda a quei tempi, richiama i contemporanei Horace Vernet, Ary Scheffer, Louis L\u00e9opold Robert e, nei ritratti, Jean-Auguste-Dominique Ingres.\nHippolyte Delaroche si spense infine a Parigi all'et\u00e0 di 59 anni. Oggi riposa nel Cimitero di Montmartre."}
{"id": "600752", "revid": "124500369", "url": "https://it.wikipedia.org/wiki?curid=600752", "title": "Atreyu (gruppo musicale)", "text": "Gli Atreyu sono un gruppo musicale statunitense formatosi nel 1998 a Orange County, in California.\nLa band \u00e8 formata dal cantante Brandon Saller, dai chitarristi Travis Miguel e Dan Jacobs, dal bassista Marc McKnight e dal batterista Kyle Rosa.\nIl nome originale del gruppo, \"Retribution\", venne mutato nel nome attuale, quello di un personaggio del romanzo \"La storia infinita\" di Michael Ende, Atreiu (in inglese appunto \"Atreyu\"), dopo aver scoperto che un'altra band proveniente da Hemet, California, stesse appunto usando Retribution.\nStoria del gruppo.\nIl gruppo pubblic\u00f2 nel 1998 il primo EP, \"Visions\", un lavoro indipendente di sette tracce che fu venduto esclusivamente durante i loro concerti. Il loro secondo lavoro fu \"Fractures in the Facade of your Porcelain Beauty\", un breve EP distribuito dall'etichetta underground Tribunal Records, le cui cinque tracce saranno rivisitate negli album successivi.\nGli Atreyu firmarono un contratto nel 2001 con la Victory Records, famosa per la capacit\u00e0 di portare al successo band emocore e metalcore, e le loro opere pi\u00f9 acclamate dalla critica proveranno da queste uscite. Solo nel 2002 pubblicarono il loro primo album, \"Suicide Notes and Butterfly Kisses\". In questo periodo inizi\u00f2 a lavorare per la band come seconda voce Brandon Saller, l'attuale batterista, ma in quest'album le sue parti furono in gran parte limitate a cori. Furono filmati, in questo periodo, video musicali per i singoli \"\"Ain't Love Grand\" e \"Lip Gloss and Black\"\". Quest'ultimo video ebbe molta fortuna su programmi tv musicali come \"Headbangers Ball\" e \"Uranium \"allo scadere del 2003, facendo guadagnare al gruppo parecchia attenzione. Il secondo album, \"The Curse\", pubblicato nel 2004 e di cui furono vendute 450.000 copie, \u00e8 profondamente diverso dal precedente lavoro: il gruppo infatti si concentra maggiormente sulle canzoni che risultano pi\u00f9 curate e sulla orecchiabilit\u00e0 dei testi. La band diede il suo contributo per la colonna sonora del film Mr. &amp; Mrs. Smith, con la cover di una canzone di Bon Jovi, \"You Give Love a Bad Name\", e per la colonna sonora di Underworld, Evolution, con \"Her Portrait in Black\". \"Right Side of the Bed\" appare anche nel videogioco \".\"\nIl 28 marzo 2006 gli Atreyu pubblicarono il loro terzo LP, intitolato \"A Death-Grip on Yesterday\", che ebbe un rilevante successo e fece notare gli Atreyu al grande pubblico, facendoli posizionare alla numero 9 della \"Billboard 200\". Due tracce, \"Ex's and Oh's\" (che appare nella soundtrack di Madden NFL '07) e \"The Theft\", furono trasmesse negli Stati Uniti via radio nelle classifiche nazionali. Le canzoni contenute in quest'album presentano caratteristiche profondamente diverse da quelle precedenti: la voce melodica di Brandon Saller, raddolcisce le urla di Varkatzas, per cui l'insieme risulta meno duro, discostandosi sensibilmente dai precedenti lavori gothic e dark.\nAll'inizio del 2007 gli Atreyu firmarono un contratto con la Hollywood Records per la distribuzione sul territorio statunitense del loro nuovo album, \"Lead Sails Paper Anchor\". L'album venne distribuito nel resto del mondo dalla casa discografica olandese Roadrunner Records. Fu pubblicato un puzzle nel sito ufficiale della band, il cui obiettivo era quello di ordinare i clip audio del loro singolo \"\"Becoming the Bull\", presente appunto nel nuovo album, nel modo corretto. Quest'album, pubblicato il 28 agosto 2007, debutt\u00f2 alla numero 8 della \"Billboard 200, \"vendendo solo nella prima settimana 43.000 copie; esso segna decisamente una svolta per la band la quale si discosta dai connotati duri delle precedenti canzoni per adottare un ritmo pi\u00f9 melodico e uno stile non pi\u00f9 incentrato sulle urla di Varkatzas. La versione americana dell'album contiene anche una Bonus Track, una reinterpretazione di \"Epic\" dei Faith No More, mentre nelle versioni europee ed australiana vi \u00e8 la cover di \"Clean Sheets\"\", dei Descendents.\nGli Atreyu hanno partecipato al tour \"Taste Of Chaos\" nel 2008, affiancando band come Avenged Sevenfold, Bullet for My Valentine, D'espairsRay, Mucc, e Blessthefall. Il 22 aprile 2008 \"Lead Sails Paper Anchor \"fu pubblicato di nuovo, con una nuova cover, due tracce bonus, un DVD ed un booklet digitale. Da luglio ad agosto 2008 gli Atreyu hanno avuto un ruolo principale nel \"Revolution Stage \"del\" Project Revolution,\" tenuto dai Linkin Park. La loro scaletta consisteva in 45 minuti di canzoni diverse. Nello stage con loro vi erano presenti \"10 Years, Hawthorne Heights, Armor for Sleep, e Street Drum Corps.\"\nGli Atreyu hanno pubblicato il 27 ottobre 2009 il loro quinto album, \"Congregation of the Damned\". Questo nuovo lavoro, prodotto da Bob Marlette (che ha lavorato con Ozzy Osbourne e gli Airbourne) e mixato da Rich Costey (che ha lavorato con i System of a Down ed i Rage Against the Machine), \u00e8 pi\u00f9 \"dark\" e duro del precedente. Secondo il cantante del gruppo Alex Varkatzas, l'album \u00e8 \"un mix di tutto quello che abbiamo fatto sinora\".\nLa band inizi\u00f2 un tour in compagnia dei Hollywood Undead, Escape the Fate e The Sleeping, promuovendo canzoni del nuovo album come \"Bleeding Is a Luxury\" e \"Gallows\". Gli Atreyu pubblicizzarono anche l'album con 5 episodi sul web, pubblicati ogni 2 settimane dal 1\u00ba settembre al 20 ottobre. \"Congregation of the Damned\" debutt\u00f2 alla numero 18 nella \"Billboard 200\", vendendo 27.412 copie nella prima settimana. Gli Atreyu annunciarono che avrebbero registrato un EP, \"Covers of the Damned,\" con Chiodos, Blessthefall, Endless Hallway, e gli Architects (UK). Doveva essere pubblicato il 12 ottobre, ma \u00e8 trapelata su Internet il 9 ottobre. Gli Atreyu hanno avuto un tour in Australia con il \"No Sleep Til Festival\" suonando in molti posti con i Dropkick Murphys, Alkaline Trio, Megadeth e molti altri. A dicembre, insieme ai Bring Me the Horizon diedero supporto ai Bullet for My Valentine girando il Regno Unito.\nIn una breve serie di post su Twitter, Alex Varkatzas conferm\u00f2 che la band avrebbe preso una pausa da tour e registrazioni per \"ricaricarci e focalizzarci nelle altre parti della nostra vita.\" In questi stessi post su Twitter, Alex ha dichiarato di stare per lavorare ad un nuovo progetto con la voce dei Bleeding Through, Brandan Schieppati chiamato I Am War.\nIl progetto di riserva del batterista Brandon Saller, ovvero gli Hell or Highwater (prima chiamati \"The Black Cloud Collective\") hanno registrato un album chiamato \"Begin Again\" pubblicato il 9 agosto 2011. Saller in questa band \u00e8 unicamente la voce principale, ed in questo album non figurano gli stessi elementi metalcore presenti negli Atreyu, ma anzi la voce ed il suono \u00e8 molto simile a band come Breaking Benjamin e Three Days Grace, poich\u00e9 la band usa solo voci pulite.\nNel dicembre del 2011, Travis Miguel aggiunse i suoi sforzi alla lista de progetti laterali ad Atreyu con i Fake Figures e il loro EP \"Hail the Sycophants\". Questo progetto include Miguel come chitarra, Rus Martin (Hotwire), Robert Bradley (Scars of Tomorrow), e Justin Pointer e Heather Baker i quali furono entrambi membri dei Nightfall, un progetto che il bassista Marc McKnight segu\u00ec fino al 2003 prima di entrare negli Atreyu. Nel luglio 2012, Steve Ludwig entr\u00f2 nei Fake Figures come loro nuovo batterista e nel 2013, Travis Miguel stava suonando con i Trapt.\nL'11 maggio 2013, la band post\u00f2 una dichiarazione chiedendo ai propri fan su Facebook di ripostare il loro messaggio \"se vuoi che gli Atreyu scrivano un nuovo singolo da farvi sanguinare le orecchie\", con una seconda dichiarazione in cui spiegano che sperano di tornare ad uno stile pi\u00f9 reminiscente al loro secondo album studio, The Curse.\nIl 10 giugno 2014, la band pubblic\u00f2 una serie di brevi video nel loro canale YouTube ufficiale contenenti alcuni spezzoni di video della band che suona, il loro logo, ed un conto alla rovescia. Nonostante non ci siano state dichiarazioni ufficiali da parte loro riguardo ad un possibile ritorno, la recente attivit\u00e0 nei loro account sui social lo suggerisce comunque.\nIl 1\u00ba luglio 2014, la band ufficializza di essere tornata e di stare per lavorare su nuovo materiale. \u00c8 stato anche annunciato che la band pianifica di tornare a suonare in live, partendo dallo show al Chain Reaction l'11 settembre 2014 ed un'apparizione all'Aftershock Festival il 14 settembre 2014. Il 5 settembre 2014, la band pubblica un nuovo singolo sul loro canale YouTube chiamata \"So Others May Live\", scaricabile gratuitamente nel loro sito ufficiale. La band ha anche annunciato di suonare al South by So What?! festival a marzo nel QuikTrip Park a Grand Prairie.\nGli Atreyu hanno suonato allo Slipknot's \"Knotfest\" nel weekend del 25-26 ottobre 2014.\nNel luglio 2015 esce il sesto album della band, intitolato \"Long Live\", seguito tre anni dopo dall'album \"In Our Wake\".\nIl primo ottobre 2020 la band ufficializza l'uscita del cantante Alex Varkatzas, con il seguente spostamento del batterista Brandon Saller ad unico cantante e l'ingresso alla batteria di Kyle Rosa, gi\u00e0 batterista degli Hell Or Highwater. A seguito di questo, il 16 ottobre esce il primo singolo della band, intitolato \"Save Us\", con la nuova line up. Il 4 marzo 2021 annunciano l'uscita del nuovo album, \"Baptize\", prevista per il 4 giugno 2021 su etichetta Spinefarm Records."}
{"id": "600753", "revid": "1776051", "url": "https://it.wikipedia.org/wiki?curid=600753", "title": "Classe Dardo", "text": "Con la classe Dardo (1930-32), costituita da quattro unit\u00e0 la Regia Marina immise in servizio un nuovo e veloce cacciatorpediniere, dotato di un dislocamento di circa 1.500 tonnellate, un armamento compatto costituito da quattro cannoni da Ansaldo 120/50 Mod. 1926 in due impianti binati e 2 lanciasiluri tripli.Queste navi avevano un fumaiolo unico, massiccio, caratteristica delle navi italiane dell'epoca ed erano molto veloci, ma poco armate in termini di siluri.\nFurono essenzialmente una versione ingrandita della precedente classe Turbine. Quattro navi di questa classe furono costruite nel 1933 con delle modifiche per la Grecia, andando a formare la classe Kountouriotis. Venne costruita una seconda serie con dei miglioramenti, composta anche questa da quattro unit\u00e0 e denominata Classe Folgore o Classe Dardo II Serie.\nUnit\u00e0.\nDardo.\nCostruito nel Cantiere navale di Sestri Ponente, venne varato il 6 settembre, 1930. Catturato dai tedeschi dopo l'armistizio ed incorporato nella Kriegsmarine venne rinominato \"TA 31\". Autoaffondato il 24 aprile 1945.\nFreccia.\nCostruito nel Cantiere navale di Riva Trigoso, varato il 3 agosto 1930 venne affondato durante un bombardamento aereo a Genova l'8 agosto, 1943.\nIl suo nome sarebbe stato ereditato nella Marina Militare da una motocannoniera della classe Freccia in servizio dal 1965 al 1984\nSaetta.\nCostruito nel Cantiere navale di Riva Trigoso, varato il 17 gennaio, 1932 affond\u00f2 a causa di una mina il 3 febbraio 1943 nel Canale di Sicilia mentre soccorreva la torpediniera \"Uragano\".\nIl suo nome sarebbe stato ereditato nella Marina Militare da una motocannoniera della classe \"Freccia\" in servizio dal 1966 al 1985.\nStrale.\nCostruito nel Cantiere navale di Sestri Ponente, fu varato il 26 marzo 1931. Arenatosi nei pressi di Capo Bon il 21 giugno 1942 venne affondato dai siluri del sommergibile inglese \"HMS Turbulent\"\nGrecia.\nLa Grecia nel 1929 ordin\u00f2 quattro cacciatorpediniere di questa classe. La differenza con le sorelle italiane consisteva nella sostituzione delle due torrette binate da 120 mm, con quattro cannoni singoli dello stesso calibro. Le unit\u00e0 greche furono tutti costruite nel Cantiere navale di Sestri Ponente."}
{"id": "600755", "revid": "38120", "url": "https://it.wikipedia.org/wiki?curid=600755", "title": "Classe Maestrale (cacciatorpediniere)", "text": "La classe Maestrale, anche nota come classe Venti, costituita da 4 unit\u00e0 completate nel 1934, era una serie di cacciatorpediniere per la Regia Marina, realizzati come miglioramento dei tipi precedenti come la classe \"Folgore\" (classe \"Dardo\" II serie), ma con uno scafo pi\u00f9 lungo di ben 10 metri, per migliorare la tenuta al mare. Le unit\u00e0 portavano tutte nomi di venti: Maestrale, Grecale, Libeccio e Scirocco. Tutte le unit\u00e0 della classe vennero inquadrate nella X Squadriglia cacciatorpediniere della II Divisione incrociatori di base alla Spezia. Dopo la seconda guerra mondiale il \"Grecale\", sopravvissuto al conflitto, entr\u00f2 a far parte della Marina Militare.\nUnit\u00e0.\nMaestrale.\nCostruito nel Cantiere navale di Ancona, consegnato alla Regia Marina il 2 settembre 1934. Il 9 gennaio 1943, mentre scortava la motonave \"Ines Corrado\" verso Biserta, urt\u00f2 una mina, con la distruzione della poppa; il cacciatorpediniere \"Corsaro\", giunto in soccorso, affond\u00f2 a sua volta per urto contro mine. Il \"Maestrale\", rimorchiato a Biserta, sub\u00ec alcune riparazioni d'emergenza e fu poi trainato a Genova per ulteriori lavori (durante il rimorchio affondarono, sempre contro mine, anche la corvetta \"Procellaria\", che lo stava scortando, e la torpediniera \"Prestinari\" giunta in aiuto). Il 9 settembre 1943 dopo l'armistizio, essendo ancora in riparazione a Genova e dunque immobilizzato, si autoaffond\u00f2; recuperato dai tedeschi, fu da essi nuovamente autoaffondato a fine guerra.\nGrecale.\nCostruito nei Cantieri Navali Riuniti di Ancona, varato il 17 giugno 1934 venne consegnato alla Regia Marina il 15 novembre dello stesso anno. Il \"Grecale\" ebbe una vita operativa molto intensa sia prima che durante la seconda guerra mondiale. Nel dopoguerra, entrato a far parte della Marina Militare Italiana venne rimodernato tra il 1947 e il 1949 ed ebbe dei successi ammodernamenti nel 1953. Dopo essere stato classificato fregata nel 1958 venne radiato nel 1964.\nLibeccio.\nCostruito nel Cantiere navale di Riva Trigoso, in servizio dal 23 novembre 1934. Nel corso del secondo conflitto mondiale, il 19 novembre 1941, mentre soccorreva i sopravvissuti della battaglia del convoglio Duisburg, fu silurato dal sommergibile della Royal Navy e perse la poppa. Se ne tent\u00f2 il rimorchio da parte del cacciatorpediniere \"Euro\", ma la nave si rovesci\u00f2 e affond\u00f2 intorno alle 11.\nScirocco.\nCostruito nel Cantiere navale di Riva Trigoso, varato il 22 aprile 1934 \u00e8 entrato in servizio il 31 ottobre dello stesso anno. Durante la Seconda guerra mondiale, il 23 marzo 1942, dopo aver preso parte alla seconda battaglia della Sirte, causa una violenta tempesta perse il contatto con il resto della squadra da battaglia italiana, and\u00f2 in avaria e affond\u00f2, intorno alle 5.35, nonostante un tentativo di soccorso da parte del cacciatorpediniere \"Geniere\". Vi furono solo due superstiti. Fra i 234 morti il comandante, capitano di fregata Francesco Dell'Anno. Nella stessa tempesta naufrag\u00f2 anche il cacciatorpediniere \"Lanciere\"."}
{"id": "600756", "revid": "49022", "url": "https://it.wikipedia.org/wiki?curid=600756", "title": "Lista dei sovrani di Strathclyde", "text": ""}
{"id": "600758", "revid": "119081524", "url": "https://it.wikipedia.org/wiki?curid=600758", "title": "Moshe Bejski", "text": " \u00c8 stato Presidente della Commissione dei Giusti tra le nazioni di \"Yad Vashem\"\nBiografia.\nL'infanzia.\nMoshe Bejski nasce a Dzia\u0142oszyce, borgo di diecimila abitanti vicino a Cracovia, nel 1921 da genitori ebrei.\nIl paese in cui nacque era abitato in maggioranza da ebrei e il giovane Moshe durante l'infanzia fece una doppia vita: il mattino frequentava la scuola statale con gli altri ragazzi, il pomeriggio quella ebraica.\nIl padre di Bejsky, Ben-Ziot, era un sarto molto religioso e dagli scarsi mezzi finanziari che per\u00f2 fu molto attento all'educazione dei suoi quattro figli.\nA tredici anni Moshe si trasferisce a Cracovia dove, per poter frequentare il Ginnasio, lavora in diversi campi fino trovare definitivamente impiego in una tipografia.\nGli ideali.\nVivendo in un ambiente in cui la societ\u00e0 ebraica era vista di cattivo occhio, ader\u00ec con convinzione al gruppo sionista della citt\u00e0. Egli, come tutti i sionisti, pensava che gli ebrei non avrebbero potuto vivere in pace se non in uno Stato solo ebraico. Quando per\u00f2 il sogno sionista di Moshe stava per avverarsi, fu fermato da un problema cardiaco che gli imped\u00ec di partire con altri sionisti verso un Kibbutz in Palestina.\nL'invasione nazista.\nMoshe dunque rimase in Polonia e assistette all'invasione nazista nel 1939. Nessuno aveva la minima idea di cosa fosse il vero obiettivo di Adolf Hitler, ma, in ogni caso, molti ebrei si spostarono nel territorio polacco occupato dall'Armata Rossa ed entrarono in massa nell'amministrazione sovietica, speranzosi nella fine dell'antisemitismo.\nBejsky non venne arruolato per questioni anagrafiche e decise, come molti altri ebrei, di passare al di l\u00e0 del fiume San in territorio Sovietico, ma non riuscendo nell'intento perch\u00e9 l'esercito polacco in ritirata aveva fatto saltare tutti i ponti. Decise quindi di tornare a Dzia\u0142oszyce. I tedeschi, entrati nel villaggio, non presero all'inizio nessuna misura anti-semita, ma Moshe si accorse di quanto stava per succedere quando un'ambulanza tedesca si rifiut\u00f2 di soccorrere alcuni ebrei feriti in un bombardamento. Quindi decise di tornare a Cracovia dove contava di riprendere il suo vecchio lavoro, ma rimase sconvolto alla vista del ghetto ancora in costruzione e decise di tornare per l'ennesima volta al suo paese.\nLa deportazione.\nNel 1942 la situazione degli ebrei nel villaggio peggior\u00f2 consistentemente per la crescente ostilit\u00e0 da parte dei polacchi e per le notizie che circolavano su un'imminente deportazione.\nInfatti, il 3 settembre 1942 i tedeschi ordinarono a tutti gli ebrei di Dzia\u0142oszyce di farsi trovare nella piazza alle due in punto con una tuta da operaio e un sacco di non pi\u00f9 di trenta chilogrammi. Dopo una prima divisione una parte fu caricata su un treno mentre un gruppo di mille persone (anziani, bambini e malati) non cominci\u00f2 nemmeno il viaggio.\nLa fuga.\nMoshe fu trasferito in vari campi di lavoro nei dintorni di Cracovia da uno dei quali poi riusc\u00ec a fuggire (da Miechowitz) per rifugiarsi in un sottotetto insieme ad altre quindici persone. Quando il nascondiglio divenne poco sicuro Moshe si decise a chiedere aiuto ad un suo vecchio compagno di scuola il quale glielo neg\u00f2 senza mostrare un briciolo di compassione. Egli in ogni caso decise di nascondersi nel magazzino della famiglia dell'ex-amico per qualche giorno fino a che, finite le scorte di cibo, decise di prendere il treno per Cracovia. In citt\u00e0, dopo non essere neanche riuscito a mangiare in un ristorante, chiese aiuto ad un suo vecchio dipendente che divise il suo piccolo appartamento e il suo misero stipendio con lui finch\u00e9 fu costretto ad andarsene per colpa dei sospetti dei vicini sempre pronti a denunciare la presenza di un ebreo nascosto ai tedeschi.\nIl ritorno al campo di concentramento.\nMoshe quindi ritorn\u00f2 al campo di lavoro da cui era scappato ricominciando a trasportare carbone senza che nessuno si accorgesse di niente. Il Campo di concentramento di Krak\u00f3w-P\u0142asz\u00f3w, che in quel periodo conteneva circa duemila prigionieri, era diviso in tre parti: \nLe condizioni di questo campo peggiorarono sensibilmente quando, nel febbraio 1943 Amon G\u00f6th divenne comandante di Campo di concentramento di Krak\u00f3w-P\u0142asz\u00f3w; egli non essendo n\u00e9 un semplice burocrate n\u00e9 un accanito antisemita, si dedicava a quel lavoro perch\u00e9 gli permetteva di dare sfogo alla sua violenza. Ad un mese dalla sua promozione furono rafforzate le misure anti-fuga e abolita ogni sorta di concessione ai prigionieri.\nIl comandante aveva l'abitudine di sparare indiscriminatamente dalla sua villa situata su una collina ai prigionieri che lavoravano nelle vicinanze. Nell'aprile 1944 furono trasferiti ad Auschwitz milleduecento adulti e duecentocinquanta bambini; gi\u00e0 a quel tempo si stava cominciando, in vista della disfatta, a cancellare i crimini dello sterminio: infatti, furono dissotterrati molti corpi e bruciati.\nL'incontro con Oskar Schindler.\nMoshe aveva sentito da alcuni conoscenti, che lavoravano fuori dal campo ma che venivano l\u00ec a dormire la notte, di una fabbrica in cui le razioni di cibo erano quantomeno decenti e gli orari di lavoro pi\u00f9 umani: quella fabbrica era diretta da un imprenditore tedesco nato in Cecoslovacchia, il cui nome era Oskar Schindler. Egli, come quasi tutti i tedeschi del suo paese, sulla spinta del sogno revanscista aveva aderito al partito nazionalsocialista pur non condividendone molte posizioni.\nMoshe poteva partire per la nuova fabbrica di Oskar Schindler perch\u00e9 tecnico specializzato ma dovette corrompere un kap\u00f2, un certo Marcel Goldberg, sempre alla ricerca di soldi in cambio di favori, per poter portare con lui anche i suoi due fratelli. Insieme partirono su un treno stracolmo di persone alla volta di Br\u00fcnnlitz dove nella nuova fabbrica di munizioni Bejsky divenne esperto nel falsificare documenti e lasciapassare. La fabbrica riusc\u00ec a proseguire la sua attivit\u00e0 di salvataggio fino al 9 maggio 1945 quando l'Armata Rossa entr\u00f2 nel campo di Br\u00fcnnlitz liberando gli operai e dando notizie riguardo agli ebrei in Polonia.\nIl dopo guerra.\nMoshe, dopo la fine della guerra riprese la sua attivit\u00e0 da sionista e si dedic\u00f2 negli anni successivi a organizzare il trasporto di molti ebrei soprattutto nordafricani in Israele, dove poi si trasfer\u00ec anch'egli dopo aver ottenuto la laurea in Giurisprudenza a Parigi.\nCominci\u00f2 a lavorare per uno studio d'avvocati e a comportarsi esattamente come un ebreo arrivato prima della guerra fino a quando fu chiamato a testimoniare al processo Adolf Eichmann: egli alla domanda del pubblico ministero sul perch\u00e9 non avesse fatto niente per fermare l'impiccagione di un ragazzo si accorse che in Israele non si aveva un'idea veritiera di cosa era stata la Shoah.\nBejsky decise quindi di diventare magistrato e di far sapere non solo al suo paese ma anche al mondo intero la storia del suo salvatore; questa battaglia fu dura e molto lunga ma alla fine riusc\u00ec convincere i suoi compatrioti che, accanto al sacrosanto dovere di non dimenticare il male ricevuto, c'\u00e8 un altrettanto sacro dovere di ricordare il bene che si \u00e8 ricevuto.\nQuando Schindler arriva all'aeroporto.\nNel 1962 arriva a Tel Aviv Schindler e viene accolto da 200 ebrei all'aeroporto, tra quegli ebrei c'era anche Moshe che sente tutte le storie di questi ebrei salvati da Schindler e le scrive su fazzoletti di carta.\nLa commissione dei Giusti.\nBejski entr\u00f2 a fare parte della commissione dei Giusti e si scontr\u00f2 con Moshe Landau che sosteneva, a differenza di Moshe Bejski che andassero onorati come Giusti solo le persone giuste in tutto, mentre Bejski sosteneva che erano giuste tutte le persone che avevano agito secondo coscienza e che avessero rischiato la vita per realizzare questi ideali. Il pensiero di Bejski si riassume con questa frase \u201cBejski amava gli uomini non cercava i santi\u201d. Questo rende anche i Giusti pi\u00f9 vicini alle persone. Il database di Yad Vashem al 1\u00ba gennaio 2019, contava 27.362 Giusti tra le nazioni di 51 diverse nazioni\nGiornata europea dei Giusti.\nIl 10 maggio 2012, accogliendo l'appello fatto da Gariwo la foresta dei Giusti, il Parlamento europeo ha stabilito la data del 6 marzo - scelta in onore di Moshe Bejski - come commemorazione annuale della Giornata europea dei Giusti. L'appello internazionale \u00e8 stato sostenuto da pi\u00f9 di 3600 cittadini, intellettuali, artisti, e politici fra cui i primi, gli stessi deputati italiani. Con la commemorazione annuale del 6 marzo l'Europa, cos\u00ec come fa notare Gariwo, ha scelto di \"non dimenticare\", ricordando coloro che \"si erano impegnati a soccorrere i perseguitati durante i genocidi\" e coloro che si erano impegnati \"a difendere la dignit\u00e0 umana calpestata nei sistemi totalitari\". La decisione del Parlamento Europeo \u00e8 stata unica nel suo genere. In seguito a tale decisione infatti, Gabriele Nissim faceva notare: \"[...] \u00c8 la prima volta che viene approvata una mozione che denuncia la pratica del genocidio in modo universale, senza alcun tipo di discriminazione ideologica\".\nDal 2003 Moshe Bejski \u00e8 onorato al Giardino dei Giusti di Milano."}
{"id": "600759", "revid": "648716", "url": "https://it.wikipedia.org/wiki?curid=600759", "title": "Classe Alfredo Oriani", "text": "La classe Alfredo Oriani, anche nota come classe Poeti, fu una classe di cacciatorpediniere della Regia Marina costruiti verso la fine degli anni 1930: erano il miglioramento della precedente classe Maestrale, con ulteriori piccoli perfezionamenti quali una maggiore potenza motrice ed un differente armamento antiaereo. Tutte le unit\u00e0 vennero costruite negli stabilimenti OTO di Livorno e portano i nomi di celebri poeti.\nIl nome.\nIl nome del capoclasse \u00e8 dedicato al poeta \"Alfredo Oriani\" delle cui idee il fascismo si appropri\u00f2 cercando di valorizzare e diffondere i testi con la pubblicazione delle opere complete, edite in 30 volumi. Quest'opera venne curata da Benito Mussolini: il fascismo infatti, a partire dalla \u00abMarcia al Cardello\u00bb, riconobbe nella sua figura un precursore dei propri valori (anche se tale riconoscimento \u00e8 ancor oggi ampiamente discusso nel dibattito storiografico).\nUnit\u00e0.\nAlfredo Oriani.\nEntrato in servizio nella Regia Marina il 15 luglio 1937, sub\u00ec dei danneggiamenti durante la battaglia di Capo Matapan partecipando successivamente alla battaglia di mezzo giugno. Nel settembre 1942 imbarc\u00f2 un ecogoniometro di fabbricazione tedesca, ed ebbe potenziato l'armamento antiaereo con nuove mitragliere da 20/65mm. Nel 1943 imbarc\u00f2 il radar tedesco \"De.Te\" ed ebbe nuove modifiche all'armamento antiaereo con nuove mitragliere da 37/54mm in sostituzione dell'impianto lanciasiluri poppiero. All'armistizio dell'8 settembre 1943 segu\u00ec il resto della squadra navale a Malta e venne intensamente utilizzato durante la cobelligeranza partecipando a 143 missioni e percorrendo oltre 40000 miglia. Al termine della guerra, nel 1948, in base alle clausole del trattato di pace venne ceduto in conto riparazione danni di guerra alla Francia, dove venne ribattezzato \"D'Estaing\", prestando servizio fino al 1954\nVittorio Alfieri.\nEntrato in servizio il 1\u00ba dicembre 1937, venne affondato il 28 marzo 1941 nella battaglia di Capo Matapan. Nell'occasione, fu l'unica unit\u00e0 italiana a reagire - infruttuosamente -, aprendo il fuoco con i cannoni di prua e lanciando alcuni siluri. Semidistrutto dal tiro delle corazzate inglesi, fu finito con un siluro dal cacciatorpediniere Stuart. Tra le navi affondate a Capo Matapan, fu quella che in percentuale ebbe le perdite maggiori fra l'equipaggio: solo 57 dei 268 uomini a bordo, infatti, riuscirono a salvarsi . Fra i morti il comandante della nave e della IX Squadriglia Cacciatorpediniere, capitano di vascello Salvatore Toscano, che non volle abbandonare l'unit\u00e0.\nGiosu\u00e8 Carducci.\nEntrato in servizio il 1\u00ba novembre 1937, venne affondato il 28 marzo 1941 nella battaglia di Capo Matapan. Nel corso della battaglia cerc\u00f2 inutilmente di coprire con cortine fumogene gli incrociatori \"Zara\" e \"Fiume\" e gli altri caccia della IX Squadriglia. Centrato e ridotto ad un rottame dalle cannonate, fu finito con un siluro dal cacciatorpediniere \"Havock\"; morirono 169 uomini su 225 a bordo .\nVincenzo Gioberti.\nEntrato in servizio il 27 ottobre 1937, venne affondato il 9 agosto 1943 dal sommergibile britannico HMS \"Simoom\". Nel settembre 1942 aveva imbarcato un ecogoniometro di fabbricazione tedesca, ed aveva avuto un potenziamento dell'armamento antiaereo con nuove mitragliere da 20/65mm."}
{"id": "600760", "revid": "120343759", "url": "https://it.wikipedia.org/wiki?curid=600760", "title": "Classe Folgore (cacciatorpediniere)", "text": "La classe Folgore, anche nota come la seconda serie della classe Dardo, \u00e8 composta da quattro unit\u00e0 ed era una moderna e veloce classe di cacciatorpediniere italiani. Venne realizzata con una struttura simile a quella dei precedenti \"Dardo\", ma con alcune migliorie. La pi\u00f9 importante \u00e8 la doppia stazione di tiro, che consentivano di ingaggiare 2 diversi bersagli tramite le 2 torrette da Ansaldo 120/50 Mod. 1926, binate, montate una a poppa, su una sovrastruttura, e l'altra a prua sul ponte di castello. Due unit\u00e0 vennero realizzate nei Cantieri Bacini e Scali Partenopei di Napoli le altre due nel cantiere navale del Quarnaro di Fiume. Questa ultime si contraddistinguevano per plancia avente forma tondeggiante. Tutte le quattro unit\u00e0 subirono varie migliorie all'armamento nel corso della loro vita operativa e alla fine fu inserita anche la possibilit\u00e0 di caricare fino a 52 mine. \nUnit\u00e0.\nFolgore.\nCostruito nei Cantieri Bacini e Scali Partenopei di Napoli entr\u00f2 in servizio il 1\u00ba luglio 1932. Venne affondato nella notte del 2 dicembre 1942 nei pressi della costa settentrionale tunisina all'altezza dei banchi di Skerki. Il \"Folgore\" faceva parte, insieme ad altri 2 cacciatorpediniere (\"da Recco\" - caposcorta - e \"Camicia Nera\") e 2 torpediniere (\"Clio\" e \"Procione\"), della scorta a un convoglio di rifornimento per l'Africa formato da 3 mercantili italiani (\"Aventino\", \"Puccini\" e \"Aspromonte\") e uno tedesco (\"K.T.1\"). Alle ore 00:37 del 2 dicembre il convoglio fu attaccato di sorpresa dalle unit\u00e0 della Forza Q (incrociatori \"Aurora\", \"Argonaut\" e \"Sirius\" - cacciatorpediniere \"Quentin\" e \"Qiuberon\") della Royal Navy che affondarono tutti i mercantili e colpirono gravemente anche le unit\u00e0 di scorta. Il \"Folgore\" ingaggi\u00f2 un furioso combattimento con le soverchianti forze nemiche, prima con i siluri con i quali forse colpiva l'incrociatore \"Sirius\", e poi con i cannoni, scatenando una furibonda reazione avversaria: il \"Folgore\" fu rapidamente colpito da numerosi proiettili che provocarono gravissimi danni e incendi. Tuttavia la nave prosegu\u00ec il combattimento fino ad esaurimento delle munizioni, tentando poi di dirigere su Cagliari, ma i danni ricevuti ne provocarono uno sbandamento tale da impedirne la salvezza. Messo in salvo l'equipaggio, il comandante capitano di corvetta Ener Bettica si inabissava con la nave alle ore 01:16 del 2 dicembre 1942.\nNella furiosa battaglia del banco di Skerki che cost\u00f2 pi\u00f9 di 2200 caduti, solo del \"Folgore\" perirono 4 ufficiali, 13 sottufficiali e 107 marinai. Al comandante Bettica, decorato con la Medaglia d'oro al valor militare alla memoria \u00e8 stata intitolata una delle unit\u00e0 della classe Comandanti.\nLampo.\nCostruito nei Cantieri Bacini e Scali Partenopei di Napoli entr\u00f2 in servizio il 13 agosto 1932. Il 16 aprile 1941, nel corso della Battaglia del Convoglio Tarigo, tent\u00f2 di reagire col lancio di alcuni siluri e poche salve di cannone, dopo di che, centrato pi\u00f9 volte, devastato e con 141 uomini uccisi su 205 che componevano l'equipaggio, fu portato ad arenarsi nella secca del banco di Kerkennah venendo successivamente recuperato (11 agosto 1941) e rimesso in servizio (18 maggio 1942). Il 30 aprile 1943, mentre trasportava un carico di 52 tonnellate di munizioni da Taranto a Tunisi, fu colpito da una varie bombe d'aereo e, incendiato, si rovesci\u00f2 e affond\u00f2 presso Capo Bon con la morte di 60 dei 213 uomini a bordo.\nFulmine.\nCostruito nei Cantieri navali del Quarnaro di Fiume entr\u00f2 in servizio il 14 settembre 1932, riprendendo il nome del primo cacciatorpediniere italiano. Il 9 novembre 1941, durante la battaglia del convoglio Duisburg, di cui faceva parte della scorta, tent\u00f2 di reagire ma fu centrato da varie cannonate delle navi della Force K inglese; immobilizzato, affond\u00f2 dopo solo dodici minuti con la morte di 141 membri del suo equipaggio.\nBaleno.\nCostruito nei Cantieri Navali del Quarnaro di Fiume entr\u00f2 in servizio il 15 giugno 1932. Il 14 giugno 1940 affond\u00f2 nel golfo di Taranto il sommergibile HMS \"Odin\". Il 16 aprile 1941, durante la battaglia del convoglio Tarigo, tent\u00f2 di reagire all'attacco portato da quattro cacciatorpediniere nemici al convoglio che stava scortando ma fu subito centrato, con la morte di quasi tutti gli ufficiali, fra cui il comandante, Ten. vasc. Giuseppe Arnaud, e numerosi uomini, e la messa fuori uso di macchine e armamento . Unico ufficiale sopravvissuto, bench\u00e9 gravemente ferito, il direttore di macchina tenente del genio navale Edoardo Repetto di Borgonovo, poi insignito di medaglia al V.M. Il \"Baleno\" and\u00f2 ad incagliarsi sulle secche di Kerkenna; affond\u00f2 l'indomani, rovesciandosi, a causa dei danni subiti. I superstiti furono solo 37."}
{"id": "600763", "revid": "633110", "url": "https://it.wikipedia.org/wiki?curid=600763", "title": "Classe Akizuki (cacciatorpediniere 1942)", "text": "La , meno nota con la designazione di Type B , era costituita da dodici cacciatorpediniere di squadra e appartenne alla Marina imperiale giapponese.\nNavi contraeree bilanciate e solide, equipaggiate con cannoni da 100\u00a0mm ultimo modello e con macchine robuste e ben collaudate, avrebbero dovuto costituire il grosso del naviglio silurante assegnato alla flotta di portaerei nipponiche: in realt\u00e0 i cantieri giapponesi soddisfecero solo una minima parte dei grossi ordini e, per di pi\u00f9, lungo un arco di ben tre anni. Gli Akizuki cominciarono ad apparire in prima linea nell'estate 1942 e furono presto impiegati in battaglia anche singolarmente, date le loro caratteristiche; ma dopo la perdita del \"Teruzuki\" a fine anno e del \"Niizuki\" nella battaglia del Golfo di Kula (5-6 luglio 1943) i giapponesi ne fecero un utilizzo pi\u00f9 cauto e li organizzarono in due divisioni, la 41\u00aa e la 61\u00aa. Come altri cacciatorpediniere imperiali furono man mano arricchiti nelle dotazioni contraeree con numerosi cannoni automatici da 25\u00a0mm, incrementarono a una settantina le bombe di profondit\u00e0 e, inoltre, furono i primi a montare dei radar gi\u00e0 in cantiere. Cionondimeno, ben quattro esemplari furono distrutti nell'ottobre-novembre 1944, due dei quali lo stesso giorno, il 25 ottobre 1944 (l'ultimo della battaglia del Golfo di Leyte): il capoclasse \"Akizuki\" salt\u00f2 in aria, il gemello \"Hatsuzuki\" accett\u00f2 lo scontro in solitaria contro numerose navi statunitensi e affond\u00f2 con pressoch\u00e9 l'intero equipaggio. Il \"Suzutsuki\" fu malridotto per due volte da attacchi di sommergibili e, schierato nell'operazione Ten-Go (6-7 aprile 1945), rischi\u00f2 di esplodere: sopravvisse, ma in un tale stato di devastazione che non fu riparato. Gli ultimi quattro esemplari furono approntati nell'inverno-primavera 1945 e non uscirono mai dalle acque metropolitane giapponesi, finendo come bottino di guerra per gli Alleati occidentali, l'Unione Sovietica e la Repubblica cinese.\nProgetto.\nDopo la denuncia unilaterale dei trattati navali internazionali nel 1936, l'Impero giapponese intraprese intensivi programmi di riarmo navale che, naturalmente, interessarono anche i cacciatorpediniere. Lo stato maggiore generale della Marina imperiale ordin\u00f2 navi di importante dislocamento, equipaggiate con sei pezzi da 127\u00a0mm Type 3 e otto tubi lanciasiluri da 610\u00a0mm in due impianti e pensate per il combattimento di superficie. Si trattava di un rifinimento e miglioramento dell'archetipica classe Fubuki o \"Tipo speciale\" e, pertanto, ricevette la nuova denominazione di \"Type A\" : il progetto si concretizz\u00f2 nelle classi Kagero e Yugumo, molto simili tra loro.\nA complemento di queste navi, sempre sullo scorcio degli anni trenta lo stato maggiore navale ordin\u00f2 lo studio di cacciatorpediniere indicati come \"Type B\" e pensati per fungere da pure unit\u00e0 contraeree nello schermo difensivo delle portaerei di squadra; l'ufficio tecnico progett\u00f2 vascelli su linee del tutto nuove, riuniti sotto il nome di classe Akizuki. Poich\u00e9 erano stati selezionati i recenti cannoni Type 98 da 100\u00a0mm (eccellenti armi antiaeree) sistemati in quattro torri binate, due a prua e due a poppa, rispetto ai Type A gli scafi furono allungati di 15 metri e il dislocamento fu accresciuto di 711 tonnellate: in questo modo furono assicurate stabilit\u00e0 e sufficiente spazio per le armi principali. Migliorie riguardarono la sistemazione interna degli apparati motori, suddivisi in una sala caldaie e in una sala turbine separate da paratie, allo scopo di incrementare la resistenza ai danni. Le macchine in s\u00e9 erano le medesime dei Type A, ma gli scarichi furono convogliati in un unico, massiccio fumaiolo a mezzanave, cui faceva da contraltare una compatta torre di comando. Gli ufficiali superiori, per\u00f2, vollero che non si rinunciasse del tutto al potere offensivo silurante e gli Akizuki reintrodussero una singola bancata di quattro tubi da 610\u00a0mm. Infine fu abbandonata la tipica prua con profilo a \"S\" allungata, peculiarit\u00e0 di tutti i cacciatorpediniere nipponici dalla classe Minekaze in avanti, per una diritta, incidente ad angolo acuto con la superficie marittima. La classe fu considerata la migliore del suo genere nella Marina imperiale.\nCaratteristiche tecniche.\nScafo e dotazioni.\nI cacciatorpediniere tipo Akizuki presentavano una lunghezza tra le perpendicolari di 126 metri, alla linea di galleggiamento di 132 metri e una lunghezza fuori tutto di 134,22 metri. La larghezza massima dello scafo ammontava a 11,58 metri e il pescaggio era pari a 4,11 metri. Il dislocamento standard era pari a tonnellate e le prove in mare furono condotte con un dislocamento di tonnellate; a pieno carico la classe arrivava a tonnellate. All'entrata in servizio l'equipaggio di ogni nave era formato da 290 uomini tra ufficiali, sottufficiali e marinai che, nel corso delle ostilit\u00e0, aument\u00f2 fino a circa 330 effettivi. Una fonte elettronica parla invece di 263 uomini, senza menzionare eventuali incrementi successivi.\nLo scafo ospitava quattro lance di salvataggio in fasciame sulla destra e a babordo della torre di comando e del fumaiolo: ciascuna era appesa a un proprio argano. Le alberature consistevano in un albero prodiero tripode, sito tra la torre di comando e il fumaiolo, e in un albero di maestra tripode di altezza inferiore, che si elevava dal basso castello di poppa, contenente l'alloggiamento dei siluri di ricarica e sistemato dietro alla torretta sopraelevata di poppavia. Al centro dello scafo, tra il fumaiolo e l'apparato lanciasiluri, era stata inchiavardata una piattaforma ospitante un radiogoniometro; un proiettore da ricerca da 90\u00a0cm era sistemato in una piazzola sopraelevata a poppavia dei tubi lanciasiluri, a destra dell'alloggiamento delle ricariche.\nImpianto propulsivo.\nL'apparato motore degli Akizuki era identico a quello della classe precedente. Si componeva di tre caldaie Kampon e di due turbine a ingranaggi a vapore Kampon; a queste erano vincolati due alberi motore dotati di elica. Due caldaie erano accoppiate ed erano state sistemate in testa, seguivano la terza caldaia e infine le turbine, affiancate in senso longitudinale allo scafo. L'unica differenza risiedeva nei condotti di scarico, tutti convogliati in un imponente fumaiolo inclinato che si ergeva dietro la torre di comando. Il modello Kampon in uso era modificato e costruito, ove possibile, con leghe leggere, oltre a beneficiare di un'attenta analisi delle guarnizioni per far s\u00ec che bolle d'aria o lubrificanti non si mischiassero con l'acqua; fu cos\u00ec possibile adoperare senza problemi vapore surriscaldato ad alta pressione. Questa serie di interventi si tradussero in una pressione di 426\u00a0psi (30\u00a0kg/cm\u00b2) e in una temperatura di 662\u00b0 F (350\u00a0\u00b0C). Ci\u00f2 permise una potenza totale di \u00a0shp e in generale un miglior funzionamento delle componenti; la velocit\u00e0 massima era per\u00f2 calata a 33 nodi, o 62,7\u00a0km/h, a causa del maggiore ingombro dei vascelli. L'impianto era alimentato a olio combustibile, la cui riserva di bordo ammontava a tonnellate, e permetteva di percorrere miglia nautiche alla velocit\u00e0 di crociera di ben 18 nodi ( chilometri a 34,2\u00a0km/h).\nArmamento.\nGli Akizuki erano sostanzialmente nati attorno ai nuovi cannoni che ne formavano l'armamento principale. Si trattava di otto pezzi Type 98 da 100\u00a0mm L/65, distribuiti in quattro torrette modello A\u00a0\u2013 pi\u00f9 precisamente si trattava di quattro affusti completamente chiusi e forniti di una corazzatura leggera. Due torri sovrapposte si trovavano tra la torre di comando e la prua, la seconda coppia si ergeva tra la poppa e il castello di poppa. Il Type 98 sparava un proietto pesante 28 chili alla velocit\u00e0 iniziale di 1000\u00a0m/s, con una gittata contraerea massima di metri ad alzo massimo (90\u00b0); a 45\u00b0 d'alzo la gittata massima raggiungeva i circa e, pertanto, il Type 98 era pi\u00f9 performante sia dei vecchi Type 3 da 127\u00a0mm L/50, sia dei Mark 12 paricalibro statunitensi, oltre a godere di una cadenza di tiro di quindici o anche venti colpi al minuto. Il cannone si conferm\u00f2 un'arma molto ben riuscita, equilibrata e potente: l'unico difetto riscontrato fu la modesta vita operativa delle canne, limitata a circa 360 spari e dovuta all'elevato attrito dei proietti. La torre modello A era anch'essa di nuova progettazione, totalmente differente dalla precedente serie di installazioni. Pesante 34,5 tonnellate, era vincolata a un motore elettrico che dava potenza a un meccanismo elettroidraulico, mediante il quale si controllavano brandeggio e alzo; ciascuna delle quattro torrette aveva propri dispositivi di visione ed era rifornita da un proprio magazzino munizioni sottostante, con una capienza inferiore ai 200 proietti. Dopo essere stati preparati, erano inviati ai serventi nella camera di combattimento grazie a due paranchi meccanici, permettendo pi\u00f9 rapidi tempi di ricarica e un fuoco pi\u00f9 sostenuto. Ogni gruppo torre-barbetta era operato da una dozzina di uomini. Allo scopo di dirigere al meglio il fuoco dei cannoni, gli Akizuki furono dotati di due direttori del tiro Type 94, quanto di pi\u00f9 avanzato poteva offrire l'industria bellica giapponese in fatto di punteria. Uno fu piazzato sul tetto del ponte di comando (per la coppie anteriori di Type 98), l'altro fu fissato alla tuga, in modo da sporgere oltre la torre sopraelevata numero tre.\nGli Akizuki possedevano un ridotto armamento silurante. Una singola installazione quadrinata Type 92 da 610\u00a0mm fu piazzata tra il fumaiolo e la tuga, comunque completa di una ricarica per un totale di otto siluri a bordo. Gli impianti adoperavano il noto Type 93, introdotto con la classe Hatsuharu. Sviluppato nella prima met\u00e0 degli anni trenta, si trattava di un siluro propulso a ossigeno puro, il che garantiva grande autonomia, notevole spinta e anche una scarsa scia di bolle, molto pi\u00f9 evidente se si adoperava l'aria compressa come propellente. Il Type 93 era lungo circa 9 metri e pesava chili, compresa la testata di guerra da 490 chili di alto esplosivo, di gran lunga maggiore rispetto a quella in uso sul Mark 15 statunitense; poteva essere lanciato alla velocit\u00e0 di 48, 40 o 36 nodi e raggiungere rispettivamente una portata di , e metri. Anche in questi casi il Type 93 rivel\u00f2 di avere un raggio d'azione superiore alle armi americane e, in generale, rimase insuperato sino alla conclusione della seconda guerra mondiale. L'affusto Type 92 era scudato, brandeggiabile grazie a motori elettrici incorporati ed era servito da un sistema di ricarica rapido, capace di inserire nei tubi nuovi siluri in 17 secondi cadauno. Gli ordigni di riserva erano conservati sul ponte di coperta in un magazzino apposito, costruito a babordo della tuga e subito dietro al lanciatore. I serventi ai lanciasiluri prendevano ordini direttamente dagli ufficiali in plancia, alla quale erano collegati mediante telefono, ma non era pi\u00f9 presente il telemetro Type 14 solitamente assegnato a tali armi.\nAbbastanza curiosamente, data la loro natura di navi contraeree, questi cacciatorpediniere mantennero le due sole coppie di cannoni automatici Type 96 da 25\u00a0mm L/60, tipiche dei Kagero e degli Yugumo. Ognuna era sistemata su una piattaforma sopraelevata, collegate grazie a un camminamento sospeso che passava al di sopra delle volate dei tubi lanciasiluri e a fianco del radiogoniometro. I Type 96 erano afflitti da alcuni problemi, quali ad esempio le vibrazioni e le esagerate vampate durante le operazioni di sparo, oppure la necessit\u00e0 di cambiare i poco capienti caricatori; considerata la rapida evoluzione dell'aeronautica militare durante la seconda guerra mondiale, divennero progressivamente sempre pi\u00f9 inefficaci. Le armi per la lotta antisommergibile erano concentrate nel giardinetto ed erano state decisamente aumentate nel numero: cinquantaquattro cariche di profondit\u00e0, impiegabili mediante due lanciatori Type 94. Per localizzare i bersagli subacquei gli Akizuki continuarono a usare il sonar Type 93.\nCostruzione.\nLa classe Akizuki fu ordinata in contemporanea alla classe Yugumo. Un primo lotto di sei esemplari fu inserito nel programma navale del 1939 e i costi furono distribuiti nell'anno fiscale omonimo; altri dieci furono previsti per il programma e l'anno fiscale del 1941 ma, di questi, ne furono effettivamente completati e consegnati sei. Allo scopo di contenere i costi e velocizzare alcune fasi del processo produttivo, le unit\u00e0 \u00abnelle fasi avanzate della guerra\u00bb furono costruite secondo una variante semplificata del progetto iniziale; in particolare fu accentuato l'angolo acuto di incidenza della prua e la carena a poppa assunse linee pi\u00f9 squadrate. Poich\u00e9 la classe raccolse ottimi giudizi, per il 1942 furono richiesti altri sedici esemplari e, subito dopo, lo stato maggiore pianific\u00f2 altre ventidue cacciatorpediniere. Secondo un'altra fonte, invece, il programma e l'anno fiscale del 1942 dovevano includere nove esemplari (numeri di scafo 777-785) e un secondo programma di costruzioni d'emergenza ne previde altri ventitr\u00e9 (numeri 5061-5083). In ogni caso tutte queste unit\u00e0 rimasero lettera morta e, per la gran parte, non furono scelti n\u00e9 nomi n\u00e9 aziende costruttrici. Il Giappone, infatti, era arrivato quasi alla massima capacit\u00e0 produttiva gi\u00e0 nel 1942 e cominciava a soffrire di carenze di materiali e di personale; un progetto costoso e complesso come era la classe Akizuki non era pi\u00f9 sostenibile in un contesto di guerra totale.\nCinque degli Akizuki furono forniti dallo \"zaibatsu\" Mitsubishi, che li assembl\u00f2 nei cantieri navali di Nagasaki; quattro furono appaltati all'arsenale navale di Maizuru e due altri all'arsenale di Sasebo. L'ultimo esemplare fu commissionato alla ditta Uraga, nella prefettura di Tokyo. Le navi furono impostate tra il luglio 1940 e il maggio 1944, varate tra il luglio 1941 e il dicembre 1944 e completate tra il giugno 1942 e l'aprile 1945. Anche la settima unit\u00e0 del secondo lotto fu impostata a Sasebo il 3 gennaio 1945: battezzata \"Michitsuki\", appena due mesi pi\u00f9 tardi fu abbandonata sullo scalo e lo scafo, incompleto, fu demolito nel 1948. Altri tre gemelli dal programma del 1941, il \"Kiyotsuki\" (\"Luna trasparente\"), l\"Ozuki\" (\"Luna piena\") e lo \"Hazuki\" furono s\u00ec ordinati ma mai impostati.\nModifiche al progetto.\nNel corso della costruzione dei primi Akizuki le ostilit\u00e0 contro gli Alleati, e la durissima campagna per il possesso di Guadalcanal, resero evidente allo stato maggiore e agli uffici tecnici della Marina imperiale che gli attacchi aerei si erano rivelati di gran lunga il pericolo pi\u00f9 grave per le navi e in specie per i cacciatorpediniere, intensivamente utilizzati. Fu pertanto ordinato di potenziare la contraerea delle unit\u00e0 appena immesse in servizio, cos\u00ec come di quelle ancora in costruzione: la decisione arriv\u00f2 troppo tardi per il \"Teruzuki\". Dall'inizio del 1943 le due coppie di Type 96 furono rimpiazzate con installazioni trinate e altre due furono piazzate all'altezza del fumaiolo, ciascuna su una rispettiva piattaforma rialzata; con tali potenziamenti and\u00f2 perduto il \"Niizuki\". Nel corso dell'anno i cantieri avvisarono che la carenza di direttori del tiro Type 94 avrebbe forzato ad assegnarne uno solo agli Akizuki venturi, perci\u00f2 fu deciso di rimpiazzare il Type 94 di poppa con un quinto impianto trinato di cannoni da 25\u00a0mm, a cominciare dal \"Fuyuzuki\": la modifica interess\u00f2 alla fine tutti gli esemplari, man mano che ruotavano nei porti giapponesi. Tra la fine del 1944 e l'inizio del 1945 comparvero una sesta e una settima installazione tripla di Type 96 ai fianchi della torre di comando. In ultimo, date le dimensioni dello scafo, i tecnici degli arsenali piazzarono sino a venti pezzi su affusto singolo, portando il totale di bocche da fuoco da 25\u00a0mm a quarantuno: il \"Fuyuzuki\", lo \"Hanazuki\", il \"Natsuzuki\" e lo \"Yoizuki\" (pi\u00f9 il \"Suzutsuki\" del primo gruppo) arrivarono alla fine della guerra con questo armamentario. I quattro esemplari perduti nell'ottobre-novembre 1944, invece, erano tutti dotati di cinque impianti trinati di Type 96 e un numero variabile di cannoni in postazione singola\u00a0\u2013 lo \"Hatsuzuki\" giunse a possederne ben ventiquattro.\nI cacciatorpediniere di questa classe furono i primi, nella Marina imperiale, a essere dotati di apparecchiature elettroniche in corso di produzione, ancorch\u00e9 a partire dal \"Suzutsuki\". L'albero tripode di trinchetto fu irrobustito, cambiato nella struttura superiore e alla sommit\u00e0 fu aggiunta una piattaforma per ospitare l'apparato radar selezionato: il Type 21, un grosso congegno caratterizzato da una squadrata antenna a graticcio o \"a materasso\" e pensato per l'individuazione aerea. Fu ricevuto anche dall\"Akizuki\" e fu utilizzato fino allo \"Shimotsuki\" compreso. Il Type 21 aveva una portata massima di 172 chilometri ma, come raggio effettivo, poteva localizzare un singolo aereo fino a 69 chilometri circa e uno stormo a circa 100 chilometri; in generale era una macchina poco affidabile e dalle prestazioni modeste, se non mediocri. Pertanto, a cominciare dal \"Fuyuzuki\", la piattaforma fu occupata dal pi\u00f9 efficace radar Type 22, rivolto in particolare a tracciare bersagli di superficie. L'apparecchio presentava due antenne, aveva un raggio massimo di poco meno di 70 chilometri ed era capace di individuare bersagli grandi come una nave da battaglia fino a 35 chilometri: tuttavia non era abbastanza accurato per fornire dati sicuri all'artiglieria durante un combattimento. Gli operatori trovavano posto in un piccolo ambiente costruito al di sotto della piattaforma. La ricerca aerea era stata affidata a un radar Type 13, agganciato alla cima dell'albero tripode di maestra e distribuito a tutti gli Akizuki a cominciare dall'inizio del 1944. Somigliava a una lunga antenna \"a pioli\", era in grado di localizzare un aereo solitario entro 58 chilometri circa e una formazione a 100 chilometri circa dalla nave. La massima portata era di oltre 170 chilometri. Le ultime cinque unit\u00e0 integrarono un secondo Type 13 sull'albero di trinchetto, sopra al Type 22.\nNel corso delle ostilit\u00e0 le navi incrementarono le bombe di profondit\u00e0 disponibili a settantadue e gli esemplari entrati in servizio \u00abpi\u00f9 avanti nella guerra\u00bb ebbero anche due pedane assicurate ai lati del rotondo di poppa, dalle quali far rotolare in mare gli ordigni.\nImpiego operativo.\nGli Akizuki furono per la maggior parte assegnati alla 41\u00aa e 61\u00aa Divisione cacciatorpediniere che, come previsto, fecero parte dell'ordine di battaglia della 3\u00aa Flotta (componente aeronavale della Flotta Combinata). Le loro dimensioni, inoltre, fecero s\u00ec che fossero spesso selezionati come nave ammiraglia delle squadriglie cacciatorpediniere. Noti ai servizi d'informazione alleati come \"classe Teruzuki\", la loro apparenza traeva in inganno gli aviatori statunitensi, che svariate volte nel corso del conflitto li scambiarono per incrociatori leggeri.\nAkizuki.\nAppartenente alla 61\u00aa Divisione, entr\u00f2 in linea nel giugno 1942 poco dopo la battaglia delle Midway (4-6 giugno 1942) e partecip\u00f2 allo scontro delle Salomone orientali del 23-25 agosto, per poi essere risucchiato nelle operazioni di rifornimento a Guadalcanal. Il 25 ottobre sub\u00ec danni moderati che, comunque, lo costrinsero a tornare in patria per raddobbo. Torn\u00f2 al fronte a met\u00e0 gennaio 1943 solo per imbattersi nel sommergibile che lo centr\u00f2 con un siluro a proravia e che quasi spezz\u00f2 la chiglia. Rimesso a nuovo per la fine del 1943, fu coinvolto in compiti di scorta al traffico navale tra varie basi e nell'estate 1944 combatt\u00e9 nella battaglia del Mare delle Filippine (19-20 giugno). Segu\u00ec quindi parte della flotta da battaglia nelle isole metropolitane e fu schierato con le superstiti portaerei di squadra in occasione della battaglia del Golfo di Leyte (23-25 ottobre): l'ultimo giorno di scontri fu affondato nel corso di un violento attacco aereo e salt\u00f2 in aria con gravi perdite tra l'equipaggio.\nTeruzuki.\nAppartenente alla 61\u00aa Divisione, entr\u00f2 in linea nell'estate 1942, ebbe il battesimo del fuoco alla battaglia delle isole Santa Cruz (26-27 ottobre) e sub\u00ec danni superficiali per una bomba scoppiata nelle vicinanze. Momentaneamente prestato alla 2\u00aa Flotta, combatt\u00e9 nella prima fase della complessa battaglia navale di Guadalcanal (12-15 novembre) e inflisse danni pesanti al cacciatorpediniere ; quindi, nella seconda fase, bersagli\u00f2 in particolare la nave da battaglia . Sopravvissuto illeso, fu coinvolto nei sempre pi\u00f9 contrastati tentativi di rifornimento alle truppe giapponesi a Guadalcanal, operando spesso come sentinella. Nella notte dell'11-12 dicembre fu colto alla sprovvista da due motosiluranti, centrato da uno o pi\u00f9 siluri e immobilizzato; affond\u00f2 ore dopo per l'esplosione dei depositi di munizioni, ma con poche vittime.\nSuzutsuki.\nAppartenente alla 61\u00aa Divisione, entr\u00f2 nei ranghi della flotta da battaglia nel marzo 1943 e complet\u00f2 svariate missioni da Truk a Rabaul fino al mese di agosto. Il 16 gennaio 1944 fu attaccato da un sommergibile statunitense e perse sia la prua, sia la poppa, ma rimase incredibilmente a galla pur con 135 morti. Fu rimesso a nuovo e riprese servizio in ottobre, solo per cadere vittima di un battello nemico una seconda volta: un siluro gli strapp\u00f2 la prua e rimase in riparazione per qualche mese. All'inizio dell'aprile 1945 fu coinvolto nell'estrema operazione Ten-Go e, il 7, fu devastato da precisi attacchi aerei. Riusc\u00ec ciononostante a riguadagnare i porti giapponesi, dove lo colse la fine della guerra: non era stato raddobbato. Fu demolito un paio di anni pi\u00f9 tardi.\nHatsuzuki.\nAppartenente alla 61\u00aa Divisione, divenne operativo dal marzo 1943 e fece base a Truk, ma gli ordini gli fecero prestare servizio sin nella zona di Rabaul. Fu presente alla disastrosa battaglia del Mare delle Filippine nel giugno 1944 e, scampato senza danni, pot\u00e9 partecipare alla battaglia del Golfo di Leyte quattro mesi pi\u00f9 tardi. Il 25 ottobre affront\u00f2 in solitaria un nutrito gruppo navale statunitense, dopo che la 3\u00aa Flotta era stata disarticolata dagli assalti dei gruppi imbarcati americani, e fu distrutto.\nNiizuki.\nNon assegnato organicamente a nessuna divisione, entr\u00f2 in servizio nel maggio 1943, fu immediatamente distaccato alla base di Truk e quindi a Rabaul, per rafforzare la scorta alle operazioni di rifornimento destinate all'isola di Kolombangara. Nella notte del 4-5 luglio la missione dovette essere annullata, ma l'unit\u00e0 effettu\u00f2 un lancio di siluri da ben 20 chilometri e col\u00f2 a picco un cacciatorpediniere statunitense\u00a0\u2013 prestazione rimasta ineguagliata. La notte successiva condusse un nutrito gruppo di cacciatorpediniere nel Golfo di Kula e, nella battaglia che ne segu\u00ec, fu crivellato da decine di proietti di grosso calibro; affond\u00f2 con quasi l'intero equipaggio ucciso.\nWakatsuki.\nEntr\u00f2 in servizio nella primavera 1943, in agosto lasci\u00f2 le acque metropolitane alla volta della base di Truk e, a ottobre, fu distaccato a Rabaul: partecip\u00f2 cos\u00ec alla battaglia della baia dell'imperatrice Augusta (1\u00ba-2 novembre), conclusasi con una sconfitta nipponica. Rientr\u00f2 nei ranghi della 3\u00aa Flotta e fu assegnato alla 61\u00aa Divisione, con la quale prese parte alla battaglia del Mare delle Filippine e, poi, a quella del Golfo di Leyte. Rimase a operare nelle Filippine anche dopo la disfatta e cadde vittima di una massiccia incursione aerea statunitense nel golfo di Ormoc, l'11 novembre 1944, mentre partecipava a una missione di rinforzo per la guarnigione di Leyte.\nShimotsuki.\nAppartenente alla 41\u00aa Divisione, fu integrato nella flotta da battaglia appena in tempo per comparire nella battaglia del Mare delle Filippine, senza avervi alcun particolare ruolo, e difese le portaerei (peraltro senza successo) nella battaglia del Golfo di Leyte; fu bersagliato svariate volte e lament\u00f2 danni di media entit\u00e0 per alcuni quasi centri. Dopo aver ripiegato a Singapore, part\u00ec verso la fine di novembre ma fu colto di sorpresa dal sommergibile , il 25 del mese: raggiunto da quattro siluri, fu letteralmente annientato dalle esplosioni e si ebbero solo quarantasei superstiti.\nFuyuzuki.\nAppartenente alla 41\u00aa Divisione, entr\u00f2 in servizio nel giugno 1944 ma per i primi mesi la sua carriera non ebbe eventi di sorta fino a quando, il 12 ottobre, fu raggiunto da un siluro di un sommergibile statunitense, incassandolo con danni non gravi. Scorta ravvicinata per la portaerei leggera \"Junyo\" in novembre fino a Manila, rientr\u00f2 in Giappone sullo scorcio dell'anno. Fu coinvolto nella disperata operazione Ten-Go nell'aprile 1945 e sopravvisse con danni leggeri. Nei giorni immediatamente successivi alla capitolazione giapponese fu per\u00f2 reso inservibile da una mina e, quindi, demolito nell'immediato dopoguerra.\nHarutsuki.\nEntr\u00f2 in servizio nel marzo 1945, troppo tardi per avere qualche parte rilevante nel conflitto. Non lasci\u00f2 mai le acque metropolitane e, dopo la resa nipponica, fu ceduto in conto di riparazione di guerra all'URSS nel 1947. Dopo qualche anno di effettivo servizio nella Marina sovietica, fu disarmato e ridotto a nave bersaglio, rimanendo in uso forse fino al 1965.\nYoizuki.\nEntr\u00f2 in servizio nel maggio 1945, troppo tardi per avere qualche parte rilevante nel conflitto. Appartenente alla 41\u00aa Divisione, non lasci\u00f2 mai le acque metropolitane e qui fu danneggiato in modo non grave da una mina, il 5 giugno. Fu consegnato in conto di riparazione di guerra alla Repubblica nazionalista di Chiang Kai-shek, che lo mantenne in servizio sino ai primi anni sessanta: fu demolito nel 1963.\nHanazuki.\nEntr\u00f2 in servizio nel marzo 1945, troppo tardi per avere qualche parte rilevante nel conflitto. Non lasci\u00f2 mai le acque metropolitane e, dopo la resa giapponese, fu ceduto in conto di riparazione di guerra agli Stati Uniti e in seguito demolito.\nNatsuzuki.\nEntr\u00f2 in servizio nella primavera 1945, troppo tardi per avere qualche parte rilevante nel conflitto. Appartenente alla 41\u00aa Divisione, il 16 giugno incapp\u00f2 in una mina e non fu riparato e, in quello stato, fu ceduto al Regno Unito in conto di riparazione di guerra. Fu demolito nell'immediato dopoguerra."}
{"id": "600765", "revid": "633110", "url": "https://it.wikipedia.org/wiki?curid=600765", "title": "Classe Matsu", "text": "La era costituita da diciotto cacciatorpediniere e appartenne alla Marina imperiale giapponese.\nNacque dell'esigenza di disporre, in tempi brevi, di un gran numero di cacciatorpediniere adatti a proteggere i convogli e gli spostamenti della flotta da battaglia sia dagli aerei, sia dai sommergibili (principali cause di attrito e perdite per le unit\u00e0 giapponesi). Il progetto previde navi di fattura pi\u00f9 semplice rispetto alle classi precedenti, con ampio uso di attrezzature essenziali, caldaie non particolarmente sofisticate e un notevole numero di armi contraeree, compreso l'armamento principale su tre cannoni Type 89 da 127\u00a0mm; al contrario, l'armamento silurante che era sempre stato una caratteristica saliente dei cacciatorpediniere giapponesi fu ridotto a solo quattro tubi da 610\u00a0mm e senza ricarica. Tra le unit\u00e0 a disporre di apparati radar sin dall'entrata in servizio, i Matsu operarono solo nell'ultimo anno della seconda guerra mondiale, molto spesso in pericolosi compiti di scorta ma avendo anche modo di partecipare alla battaglia del Golfo di Leyte. Sette esemplari furono distrutti in azione, compreso il capoclasse che, nell'agosto 1944, si sacrific\u00f2 per consentire la dispersione dei mercantili che stava proteggendo. Delle unit\u00e0 sopravvissute alla seconda guerra mondiale, tre furono smantellate alla fine delle ostilit\u00e0 in quanto in pessime condizioni e otto furono spartite tra Stati Uniti, Unione Sovietica, Regno Unito e Repubblica cinese.\nProgetto.\nAlla fine del 1942 la Marina imperiale giapponese cominci\u00f2 a lamentare l'assottigliamento del numero dei cacciatorpediniere di squadra disponibili e la calante qualit\u00e0 degli equipaggi, in particolare dopo le perdite tra le isole Salomone e in Nuova Guinea. Lo stato maggiore generale dell'arma aveva gi\u00e0 richiesto e ottenuto navi delle nuove classi Yugumo, ottimizzata per l'impiego in alto mare e in battaglia, e Akizuki, pensate per irrobustire le difese contraeree della flotta; tuttavia il ritmo di immissione in servizio fu presto giudicato troppo lento: ogni esemplare di cacciatorpediniere di squadra richiedeva mediamente dodici-quattordici mesi per essere assemblato e reso operativo. L'ufficio tecnico della marina, perci\u00f2, avanz\u00f2 l'idea di un cacciatorpediniere di dislocamento modesto ( tonnellate), di 28 nodi di velocit\u00e0 e un'autonomia di miglia sotto i 18 nodi; sarebbe stato armato per contrastare soprattutto sommergibili e aerei e sarebbe stato idoneo a trasportare truppe in zona di guerra, in modo tale da liberare i cacciatorpediniere pi\u00f9 grandi da tali compiti e salvaguardarne sia il numero, sia l'efficienza. La progettazione prese avvio sullo scorcio dell'anno e gli ingegneri, che presero spunto dagli Yugumo, ebbero disposizione di dare priorit\u00e0 alla semplicit\u00e0. Per prima cosa lo scafo fu accorciato a circa 100 metri, quindi i sistemi di controllo e manovra furono pensati per equipaggi con addestramento non elevato, si cerc\u00f2 di introdurre ove possibile profili diritti che avrebbero fatto a meno di complessi processi costruttivi, furono scelte caldaie di modello pi\u00f9 economico rispetto a quelle sofisticate sino ad allora di vasto utilizzo. Inoltre, per la prima volta nei cacciatorpediniere giapponesi, caldaie e turbine furono distribuite in compartimenti autonomi, in modo tale che un solo colpo a segno non mettesse fuori uso l'intero apparato propulsore. All'inizio del 1943 il progetto riscosse l'approvazione dello stato maggiore navale che, comunque, insist\u00e9 per e ottenne l'installazione di un impianto a sei tubi lanciasiluri da 610\u00a0mm, in modo tale da poter adoperare i Matsu con le formazioni da battaglia in caso di necessit\u00e0. Questa installazione non fu sviluppata in tempo e, perci\u00f2, fu rimpiazzata da una standard quadrupla.\nI Matsu rientravano nella categoria giapponese dell'epoca di \"cacciatorpediniere di prima classe\", ovvero naviglio silurante oltre le tonnellate di dislocamento e in grado di operare in pieno oceano, ma rappresentavano anche il tentativo di realizzare un tipo di cacciatorpediniere polivalente, di economica e rapida produzione. L'accostamento fatto con i cacciatorpediniere di scorta della United States Navy, perci\u00f2, non \u00e8 stato corretto tanto per la funzione tattica quanto per la dotazione offensiva, in genere superiore nella classe nipponica; piuttosto furono i \"kaibokan\" le vere controparti giapponesi dei vascelli di scorta americani.\nCaratteristiche tecniche.\nScafo e dotazioni.\nI cacciatorpediniere tipo Matsu presentavano una lunghezza tra le perpendicolari di 92,20 metri, alla linea di galleggiamento di 95/98 metri e una lunghezza fuori tutto di 100 metri. La larghezza massima dello scafo ammontava a 9,35 metri e il pescaggio era pari a 3,30 metri, per un dislocamento standard di tonnellate. Alle prove in mare fu per\u00f2 rilevato un dislocamento di tonnellate e, a pieno carico, la classe arriv\u00f2 a tonnellate. All'entrata in servizio l'equipaggio di ogni nave era formato da 210 uomini tra ufficiali, sottufficiali e marinai.\nLo scafo ospitava quattro lance di salvataggio in fasciame, due sulla destra e a babordo del fumaiolo anteriore e l'altra coppia a poppavia, nei pressi del fumaiolo posteriore: tutte e quattro erano fissate direttamente al ponte di coperta. Le alberature, pi\u00f9 compatte rispetto ai precedenti cacciatorpediniere, consistevano in un albero prodiero tripode, situato dietro la tozza torre di comando, e in un albero di maestra tripode di altezza inferiore, che si elevava dal basso castello di poppa situato dietro all'installazione d'artiglieria di poppa. Sempre sul tetto di questa sovrastruttura era stata aggiunta una piattaforma circolare, ospitante un proiettore da ricerca e un radiogoniometro.\nImpianto propulsivo.\nL'apparato motore dei Matsu si discostava nettamente dalla prassi adottata dalla Marina imperiale per i propri cacciatorpediniere sin dalla fine degli anni 1920. Si componeva di due sole caldaie Kampon, che non facevano uso di vapore surriscaldato, e di due turbine a ingranaggi a vapore Kampon; a queste erano vincolati due alberi motore dotati di elica. I macchinari formavano due coppie caldaia-turbina, collocate ciascuna su un lato dello scafo, in posizioni sfalsate e in compartimenti separati: gli scarichi furono comunque convogliati in due fumaioli cilindrici realizzati lungo l'asse longitudinale dello scafo (uno per ogni caldaia). La potenza totale arrivava a \u00a0shp, sufficiente per raggiungere i 27,75 nodi di velocit\u00e0 massima (52,73\u00a0km/h). L'impianto era alimentato a olio combustibile, la cui riserva di bordo ammontava a 376 tonnellate, e permetteva di percorrere miglia nautiche alla velocit\u00e0 di crociera di 16 nodi (poco pi\u00f9 di chilometri a 30,4\u00a0km/h).\nArmamento.\nLa dotazione offensiva della classe rispondeva alle nuove esigenze imposte dalla guerra aeronavale nell'oceano Pacifico e abbandon\u00f2 la classica impostazione per i soli combattimenti di superficie. L'artiglieria era formata da tre cannoni Type 89 da 127\u00a0mm L/40, di cui uno a prua su affusto B1 con una parziale scudatura anteriore e laterale, gli altri due a poppa su un affusto binato B1 Mod. 4, totalmente sprovvisto di corazzatura; tali installazioni potevano essere brandeggiate su un arco di 150\u00b0 e coprivano 16\u00b0 d'alzo al secondo. Il Type 89 era infatti un pezzo contraereo pensato per il naviglio pesante, dalle assai discrete prestazioni e impiegabile senza problemi contro bersagli navali: ecco perch\u00e9 era stato scelto quale armamento primario dei Matsu. Il cannone sparava un proietto di 23 chili alla velocit\u00e0 iniziale di 774\u00a0m/s alla distanza massima di circa metri (sebbene la gittata effettiva si aggirasse sui metri) e con un rateo di fuoco di 11-12 colpi al minuto; la sua efficacia venne per\u00f2 a essere ridotta dall'assenza, a bordo dei cacciatorpediniere, di un qualsiasi direttore del tiro per azioni di fuoco ad alzo elevato. Al contrario, un telemetro e un direttore del tiro, deputati alla coordinazione dei Type 89 per fuoco teso, erano presenti sul tetto della torre di comando. Le capacit\u00e0 di difesa antiaerea erano incrementate da venti cannoni automatici Type 96 da 25\u00a0mm L/60. Dodici di questi pezzi erano stati organizzati in quattro impianti tripli, dei quali uno tra le sovrastrutture anteriori e il Type 89 prodiero su apposito ballatoio, due su una piattaforma rialzata a mezzanave alle spalle della bancata di tubi lanciasiluri, il quarto sulla sovrastruttura poppiera. Gli altri otto Type 96 erano stati distribuiti, ciascuno su affusto singolo, lungo il perimetro del ponte di coperta. Queste armi erano afflitte da alcuni problemi, quali ad esempio le vibrazioni e le esagerate vampate durante le operazioni di sparo, oppure la necessit\u00e0 di cambiare i poco capienti caricatori: considerata la rapida evoluzione dell'aeronautica militare durante la seconda guerra mondiale, divennero progressivamente sempre pi\u00f9 inefficaci.\nNel giardinetto furono concentrati gli equipaggiamenti rivolti alla lotta antisommergibile, un grande punto debole di tutti i cacciatorpediniere predecessori. I Matsu ebbero a disposizione due rampe, due lanciatori Type 94 e quattro postazioni di caricamento Type 3, progettate per rendere pi\u00f9 rapidi gli attacchi a battelli nemici. La scorta di bombe di profondit\u00e0 ammontava a 36 ordigni e per rintracciare i bersagli era disponibile un sonar Type 93.\nTra i fumaioli fu sistemata una singola installazione quadrinata Type 92 da 610\u00a0mm, che poteva contare solo sui quattro siluri pronti nei tubi dato che non fu prevista alcuna ricarica. L'ordigno in questione era il noto Type 93, introdotto con la classe Hatsuharu e propulso a ossigeno puro, il che garantiva grande autonomia, notevole spinta e anche una scarsa scia di bolle (molto pi\u00f9 evidente se si adoperava l'aria compressa come propellente). Il Type 93 era lungo circa 9 metri e pesava chili, compresa la testata di guerra da 490 chili di alto esplosivo, di gran lunga maggiore rispetto a quella in uso sul Mark 15 statunitense; poteva essere lanciato alla velocit\u00e0 di 48, 40 o 36 nodi e raggiungere rispettivamente una portata di , e metri. Anche in questi casi il Type 93 rivel\u00f2 di avere un raggio d'azione superiore alle armi americane e, in generale, rimase insuperato sino alla conclusione della seconda guerra mondiale. L'affusto Type 92 era scudato e brandeggiabile grazie a motori elettrici incorporati.\nTutti gli esemplari entrarono in servizio con un radar Type 22 per bersagli di superficie e, eccettuata la prima mezza dozzina di navi, con un radar Type 13 specifico per la ricerca aerea. Il primo apparato era solitamente piazzato su una piccola piattaforma a sua volta saldata all'albero tripode prodiero, opportunamente rafforzato: sotto alla piattaforma era quindi costruito un ambiente per gli operatori. Il radar in s\u00e9 presentava due antenne, aveva un raggio massimo di poco meno di 70 chilometri ed era capace di individuare bersagli grandi come una nave da battaglia fino a 35 chilometri; tuttavia non era abbastanza accurato per fornire dati sicuri all'artiglieria durante un combattimento. Il radar Type 13 fu invece vincolato all'albero di maestra ed era sostanzialmente formato da una lunga antenna \"a pioli\", in grado di localizzare un aereo solitario entro 58 chilometri circa e una formazione a 100 chilometri circa dalla nave. Il suo raggio massimo arrivava a oltre 170 chilometri.\nCostruzione.\nLa classe Matsu fu ordinata in ventotto esemplari e frettolosamente inserita nel programma navale modificato del 1942; i costi economici furono concentrati nell'anno fiscale 1944. Le navi ebbero numeri di scafo compresi tra 5481 e 5509, ma nel corso del 1943 la commessa per gli ultimi dieci cacciatorpediniere fu annullata e rimpiazzata da un'altra di uguale consistenza per la derivata classe Tachibana: la classe Matsu fu cos\u00ec prodotta in diciotto unit\u00e0. Alla costruzione parteciparono l'arsenale militare di Yokosuka, che si aggiudic\u00f2 sette esemplari, la ditta Fujinagata, che var\u00f2 sei esemplari nei suoi cantieri di Osaka, e infine l'arsenale militare di Maizuru che cur\u00f2 l'allestimento di cinque unit\u00e0. Gli esemplari furono impostati tra l'agosto 1943 e l'agosto 1944, varati tra il febbraio e il novembre 1944 e completati tra l'aprile 1944 e il gennaio 1945.\nI processi costruttivi videro un molto intenso utilizzo della saldatura ad arco elettrica che, unita alle linee semplici del progetto, consent\u00ec una decisa contrazione dei tempi di lavoro: infatti, eccettuato il capoclasse e giusto il primo paio di esemplari, i Matsu furono completati e immessi in servizio a distanza di cinque-sei mesi dall'impostazione sullo scalo.\nModifiche al progetto.\nDato che la classe prest\u00f2 servizio effettivo per un anno circa, in contemporanea con l'ancora pi\u00f9 essenziale classe Tachibana e con gi\u00e0 tutte le attrezzature ritenute necessarie a espletare i compiti richiesti, furono relativamente poche le modifiche cui and\u00f2 incontro. I primi esemplari della serie, se sopravvissuti ben dentro al 1944, ricevettero il radar Type 13 sull'albero di maestra; tutte le unit\u00e0 arrivate all'inverno di quell'anno, inoltre, arricchirono la contraerea con cinque cannoni Type 96 da 25\u00a0mm su affusto singolo, uno dei quali piazzato tra il secondo fumaiolo, la sovrastruttura poppiera e su una piattaforma rialzata, che fu aggiunta all'uopo al centro dello scafo. Gli esemplari di pi\u00f9 tarda produzione montarono direttamente in cantiere sia la contraerea aggiuntiva, sia l'apparato Type 13. Nel 1945 la riserva di bombe di profondit\u00e0 fu incrementata a sessanta (aumento che interess\u00f2 le ultime navi nella fase costruttiva finale) e, quello stesso anno, il \"Take\" fu equipaggiato a poppa con sistemi di lancio per due siluri umani \"kaiten\". Si tratt\u00f2 dell'unica conversione del genere nella classe.\nImpiego operativo.\nI Matsu furono distribuiti tra la 43\u00aa, la 52\u00aa e la 53\u00aa Divisione della Marina imperiale, tuttavia solo la met\u00e0 circa esplet\u00f2 servizio al di fuori delle acque nazionali e delle immediate vicinanze del Giappone: tutti furono assegnati a compiti di scorta a naviglio mercantile, cisterniero o di importanti navi da guerra in trasferimento da una base all'altra. Il capoclasse and\u00f2 perso gi\u00e0 nell'agosto 1944 nel corso di un brutale, breve scontro nella zona di Chichi-jima contro cacciatorpediniere statunitensi, mentre il \"Kuwa\", il \"Kiri\", il \"Maki\" e il \"Sugi\" parteciparono alla battaglia del Golfo di Leyte (23-26 ottobre); furono quindi coinvolti, con altri gregari, nelle numerose missioni tra le Filippine, in particolare coprendo gli sbarchi di rinforzi alla guarnigione di Leyte. Le operazioni furono duramente contrastate dagli statunitensi, che affondarono il \"Kuwa\", il \"Momo\", l\"Ume\", il \"Momi\" e l\"Hinoki\" tra il dicembre 1944 e il gennaio 1945 \u2013 alcune di queste unit\u00e0 furono distrutte nel tentativo di abbandonare Manila. Per converso il \"Sugi\", il \"Kaya\" e il \"Kashi\" presero parte al bombardamento navale di rappresaglia su San Jose, per quanto in ultimo rivelatosi poco fruttuoso. Il \"Take\", invece, sopravvisse a uno scontro di superficie, durante il quale col\u00f2 a picco un cacciatorpediniere statunitense, e contribu\u00ec alla distruzion di un sommergibile americano; raggiunse quindi i gemelli nelle acque metropolitane nipponiche. Negli ultimi mesi di ostilit\u00e0 i Matsu continuarono a proteggere i sempre pi\u00f9 difficili movimenti navali e lo \"Tsubaki\", il \"Nara\", lo \"Yanagi\" subirono gravi danni che li costrinsero all'immobilit\u00e0 negli arsenali, senza essere peraltro raddobbati; il \"Sakura\", in luglio, centr\u00f2 una mina nel porto di Osaka che lo mand\u00f2 a fondo. Al momento della resa del Giappone la Marina imperiale aveva ancora in servizio undici esemplari della classe, alcuni dei quali non operativi e in vari stati di avaria. Tre (\"Nara\", \"Tsubaki\", \"Yanagi\") furono giudicati irrecuperabili e avviati alla demolizione nell'immediato dopoguerra, e gli altri furono spartiti tra le potenze vincitrici: due ciascuno all'Unione Sovietica, al Regno Unito, agli Stati Uniti e alla Repubblica cinese dopo essere stati utilizzati per le imponenti operazioni di rimpatrio di truppe e civili giapponesi da Cina e Sud-est asiatico."}
{"id": "600771", "revid": "253269", "url": "https://it.wikipedia.org/wiki?curid=600771", "title": "Roger Guenveur Smith", "text": "Biografia.\nTrasferitosi a Los Angeles, ha studiato alla Yale Drama School. Sposato con Carolina, ha un figlio. Smith ha cominciato a recitare in una scuola privata, leggendo le prime quindici pagine del lavoro \"Le avventure di Tom Sawyer\" di Mark Twain per una gara di discorso, continuando in seguito alle scuole superiori e al college. Smith ha studiato all'Occidental College di Los Angeles, e alla Yale University di New Haven, dove ha ottenuto il dottorato in American Studies. Venne ammesso dopo aver fatto una audizione per la Yale's Drama School. Tra i suoi compagni di studi vi erano Angela Bassett e John Turturro.\nHa partecipato in diversi film e ha doppiato Bao-Dur, un personaggio visto nel videogioco \"\". Smith ha ricevuto un Obie-Award per la sua performance in \"A Huey P. Newton Story\" e ha collaborato con Spike Lee in diversi lavori. \u00c8 apparso in film come \"Aule turbolente\", \"Fa' la cosa giusta\", \"Malcolm X\", \"Bus in viaggio\", \"He Got Game\", e \"S.O.S. Summer of Sam - Panico a New York\". Durante gli anni 90 gli \u00e8 stato assegnato un ruolo fisso in \"Tutti al college\", uno spinoff de \"I Robinson\". In aggiunta alle sue performance Smith continua a lavorare su film indipendenti."}
{"id": "600772", "revid": "1782831", "url": "https://it.wikipedia.org/wiki?curid=600772", "title": "Hober Mallow", "text": "Hober Mallow \u00e8 un personaggio del \"Ciclo della Fondazione\" dello scrittore di fantascienza Isaac Asimov. \u00c8 il protagonista di \"I principi mercanti\", il racconto che chiude il primo libro del ciclo (\"Fondazione\", noto in Italia anche come \"Cronache della Galassia\").\nBiografia.\nOriginario di Smyrno, uno dei Quattro Regni che confinano con Terminus, Mallow \u00e8 il Capo dei Mercanti della Fondazione e pilota dell'astronave Far Star. Viene inviato in missione su Korell per scoprire il destino di alcune navi della Fondazione perse in quel settore e ad investigare la possibilit\u00e0 che Korell abbia sviluppato una tecnologia nucleare.\nAppena Mallow atterra sul pianeta centrale del Sistema, un missionario della Fondazione cerca protezione a bordo della \"Far Star\". Una folla di Korelliani attende il religioso fuori della nave e chiede che venga consegnato per processarlo. Mallow, sospettando un inganno, lo consegna di buon grado e prosegue la sua missione, aprendo il commercio con il Commodoro di Korell. Mallow ne trae grande profitto personale e diviene uno degli uomini pi\u00f9 ricchi di Terminus. Nel corso delle discussioni di affari, scopre che i Korelliani hanno effettivamente accesso alla tecnologia nucleare tramite l'Impero, tuttavia Mallow decide di scoprire da chi e come l'energia sia effettivamente prodotta.\nMallow atterra sul pianeta di Siwenna, una provincia periferica dell'Impero. Parlando con un tecnico della centrale atomica locale, scopre che questi in realt\u00e0 non ha una idea precisa del funzionamento dei macchinari che gli sono assegnati: sa come mantenerli in funzione, ma \u00e8 convinto che non si rompano mai e si rifiuta di rispondere quando Mallow gli chiede se, in caso di malfunzionamento, sarebbe in grado di ripararli. Questa \u00e8 la prova che \u00e8 impossibile che l'Impero abbia fornito generatori atomici a Korell, perch\u00e9 i suoi scienziati e tecnici sono semplicemente incapaci di costruirli; e per questo inoltre il tecnico di Korell, che ha studiato a Trantor, \u00e8 cos\u00ec ignorante sul vero funzionamento dei generatori. Ci\u00f2 che Korell sta facendo \u00e8 utilizzare i generatori che ancora possiede in quanto ex-provincia dell'Impero, ma molto presto anche questi smetteranno di funzionare e quando questo accadr\u00e0 non ci sar\u00e0 nessuno capace di sostituirli, a parte la Fondazione stessa.\nQuando fa ritorno a Terminus, Mallow \u00e8 accusato di tradimento per non aver diffuso la pseudo-religione della Fondazione e per aver consentito che un missionario della Fondazione fosse ucciso, ma riesce a vincere il processo dimostrando che il missionario era in realt\u00e0 un membro della Polizia Segreta di Korell. Sull'onda della pubblicit\u00e0 che ne deriva, Mallow vince l'elezione a Sindaco di Terminus. Durante il suo mandato, si trova ad affrontare la nuova Crisi Seldon, che stavolta consiste nel rischio di guerra con Korell. La soluzione di Mallow \u00e8 far s\u00ec che, prima che la guerra inizi, l'economia Korelliana diventi totalmente dipendente dal commercio con Terminus, trasferendo il potere e l'influenza della Fondazione dal mondo religioso a quello economico. Durante il suo mandato, infatti, Mallow ha dato il via a una politica di aiuto economico verso Korell, aiuto che con lo scoppio della guerra si interrompe generando sul pianeta una crisi economica che porta a una nuova vittoria per la Fondazione.\nNei secoli successivi, Mallow viene ricordato come il primo dei Principi Mercanti e come eroe del mito di Terminus. Ad un incrociatore da battaglia della Fondazione viene dato il suo nome e la nave di Golan Trevize all'inizio del quarto romanzo \"L'orlo della Fondazione\" si chiama proprio \"Far Star\"."}
{"id": "600778", "revid": "526286", "url": "https://it.wikipedia.org/wiki?curid=600778", "title": "Il regno del fuoco", "text": "Il regno del fuoco (\"Reign of Fire\") \u00e8 un film del 2002 diretto da Rob Bowman ed interpretato da Christian Bale come protagonista.\nTrama.\nNel 2002 il dodicenne Quinn Abercromby raggiunge la madre, direttrice dei lavori di escavazione per la metropolitana nel sottosuolo di Londra, al cantiere dove lavora. Gli operai scoprono, in un cunicolo laterale, una grotta in cui dorme una bestia misteriosa che sputa negli occhi di Quinn la sua saliva irritante, vedendolo come una preda. Tenta di andare ad avvisare la madre, ma la bestia si risveglia del tutto: si tratta di un drago che subito dimostra la propria ferocia sputando fuoco, distruggendo e uccidendo tutti coloro che si trovavano l\u00ec, tranne Quinn.\nNel 2020 la situazione \u00e8 del tutto insostenibile: il clima terrestre \u00e8 denso di smog causato dal fuoco e la Terra \u00e8 teatro di devastazione e desolazione. I draghi hanno ridotto in cenere gran parte delle citt\u00e0 e delle terre emerse, nulla hanno potuto gli umani contro di loro, nemmeno attraverso l'uso di armi atomiche. I grossi rettili sono diventati la specie dominante del pianeta e hanno sterminato ogni specie animale (anche se uno dei sopravvissuti ha con s\u00e9 un falco e Quinn un cavallo) e gran parte delle specie vegetali. Rimangono solo alcune roccaforti, tra cui il castello comandato da Quinn nel Northumberland, che per\u00f2 hanno perso da tempo i contatti tra di loro. Tra i superstiti si instaurano dei riti, come una preghiera da far recitare ai bambini che altri non \u00e8 se non un regolamento contro i mostri sputafuoco. L'ambiente rievoca l'atmosfera medievale, seppur in chiave moderna e con l'ausilio della tecnologia rimasta.\nUn giorno, Eddie Stax, non volendo aspettare che il raccolto di uno dei pochissimi campi rimasti maturi, per la salute della sua famiglia, va a rubarlo con loro, ma un drago li intercetta e incendia il campo, uccidendo tre di loro. Fortunatamente, Quinn, con il suo migliore amico Creedy e un ragazzo, Jared Wilke, arrivano con delle autopompe e salvano loro la vita. \nIl giorno dopo, al castello arriva una pattuglia di statunitensi composta da alcuni carri armati e un elicottero, che si presenteranno come \"cacciatori di draghi\", il cui capo \u00e8 Denton Van Zan e il comandante in seconda e pilota dell'elicottero, \u00e8 Alex Jensen. Pi\u00f9 tardi, il castello viene preso di mira da un drago femmina, ma gli statunitensi riescono ad ucciderla grazie ad un sistema di monitoraggio tridimensionale, al prezzo di tre di loro. Dopo lo scontro, Van Zan spiega a Quinn il loro obiettivo: loro hanno scoperto che questi rettili sono tutti delle femmine (compreso quello abbattuto), che per riprodursi hanno bisogno di un unico maschio la cui tana si trova a Londra; Quinn capisce quindi che il mostro in questione \u00e8 proprio quello che venne risvegliato durante i lavori per la metro condotti da sua madre diciotto anni prima. Van Zan, per rimediare alle perdite subite durante il viaggio, decide di prendere alcuni degli abitanti del castello, cosa che, ovviamente, non va bene a Quinn e i due vengono subito alle mani. Quinn ha la peggio e Van Zan porta a termine il suo piano. Arrivati alla periferia di Londra, gli statunitensi hanno subito uno scontro con il maschio, ma vengono letteralmente decimati; si salvano solo Van Zan, Alex e pochi altri. Nel mentre il mostro - come Quinn aveva previsto - arriva al castello e massacra tutti i suoi abitanti in un inferno di fuoco; solo Quinn, Jared, pochi altri adulti e i bambini sopravvivono alla furia del drago. \nVan Zan e Alex ritornano al castello e decidono di passare il comando a Quinn per uccidere il rettile e vendicare tutti i loro morti. Seguendo il Tamigi con l'elicottero, il trio arriva vicino al centro di Londra, appena in tempo per vedere tutti i draghi femmina volare via spaventate dal maschio, che pur di sopravvivere cannibalizza le sue stesse consorti. Avendo il vantaggio di concentrarsi solo sul maschio, Quinn, Van Zan e Alex seguono la galleria dove il mostro si era risvegliato diciotto anni prima e arrivano in una piazza chiusa dove elaborano un piano d'attacco per distruggere il drago con delle frecce esplosive. Quinn, tuttavia, perde le sue frecce, e Van Zan fallisce il bersaglio con l'unica freccia, sfregiando il mostro, per poi morire divorato dopo un ultimo assalto con la sua ascia. A questo punto, Quinn e Alex recuperano una freccia e Quinn, trovatosi finalmente faccia a faccia con il drago, calcolando bene il tempo, spara la freccia dentro la sua bocca un attimo prima che spari fuoco, facendola esplodere e mettendo finalmente fine al suo regno di terrore. In questo modo le uova delle femmine non possono essere fecondate e si auspica che la scia di terrore, devastazione, desolazione e cenere venga fermata.\nQualche tempo dopo Quinn, Alex e Jared cercano di contattare gli altri superstiti nel globo, costruendo delle antenne rudimentali.\nI draghi.\nIl film ritrae i draghi secondo l'iconografia classica di terrificanti belve lanciafiamme; tuttavia li ritrae in modo pi\u00f9 verosimile e realistico possibile, lontano dalla pura concezione di creature leggendarie.\nI draghi di questo film sono una specie molto antica, comparsa sulla Terra nell'era preistorica. Non si conosce il loro ramo evolutivo, ma pare che siano stati loro a sterminare i dinosauri, con la loro predazione eccessiva. Ma dopo tale estinzione e l'arrivo dell'era glaciale, i draghi, rimasti senza cibo, entrarono in letargo, aspettando di risvegliarsi quando il pianeta si fosse ripopolato.\nI draghi sono verosimilmente rettili dal corpo ricoperto di scaglie, una coda lunga e forte che termina con una specie di uncino, grandi e potenti ali che sono \"fuse\" completamente con gli arti anteriori similmente a quelle degli pterodattili, che ripiegano e usano a mo' di zampe quando sono a terra. Viene data una spiegazione pseudoscientifica su come riescano a sputare fuoco: nella bocca hanno due ghiandole che secernono sostanze diverse le cui esalazioni interagendo ottengono lo stesso effetto di un napalm naturale. Nonostante le dimensioni, i draghi riescono a volare perch\u00e9 evidentemente il loro scheletro \u00e8 piuttosto leggero, come gli pterosauri.\nSono esclusivamente carnivori ma nel corso del film viene menzionato un paio di volte che inghiottirebbero anche la cenere in cui riducono gli ambienti che bruciano. Non se ne conosce la ragione, forse la cenere serve a innescare una qualche reazione nel loro organismo.\n\u00c8 presente un evidente dimorfismo sessuale, i maschi sono molto pi\u00f9 grandi delle femmine e hanno corna ricurve simili a quelle che nell'iconografia sono attribuite ai demoni. Cos\u00ec come nei leoni e nei banchi di peschi, sono presenti molte femmine e pochi maschi tanto che all'epoca del film ne \u00e8 rimasto uno solo al mondo, probabilmente perch\u00e9 gli altri sono rimasti uccisi nella competizione per il cibo.\nNonostante l'apparenza, i draghi non sono invincibili. Il loro corpo \u00e8 leggero per consentire loro il volo e ci\u00f2 li rende pi\u00f9 vulnerabili fisicamente di quanto sembri. Nel film si vede un esemplare femmina che cade rovinosamente dopo essere stata colpita all'ala mentre \u00e8 in volo e il suo corpo si smembra. I maschi sono molto pi\u00f9 robusti, abbastanza da resistere ai proiettili, ma rimangono vulnerabili ad esplosivi e bombe. Il loro principale punto debole tuttavia resta la vista: tali rettili ci vedono benissimo sia di giorno che di notte, ma durante il crepuscolo non riescono a mettere a fuoco le immagini e durante quell'ora rimangono pressoch\u00e9 ciechi.\nProduzione.\nIl film \u00e8 stato girato nei Monti Wicklow, in Irlanda.\nColonna sonora.\nLa colonna sonora \u00e8 stata composta da Edward Shearmur.\nAccoglienza.\nIncassi.\n\"Il regno del fuoco\" ha incassato complessivamente $82.2 milioni a fronte di un budget di $60 milioni.\nDurante il suo weekend di apertura negli Stati Uniti, il film ha incassato $15.632.281, finendo in terza posizione, dietro a \"Era mio padre\" e \"Men in Black II\".\nCritica.\nSull'aggregatore di recensioni online \"Rotten Tomatoes\", il film ha una percentuale del 40% di voti positivi, basata sul giudizio di 154 utenti, venendo definito \"un piacevole film di serie B (sempre che non accendiate il cervello)\". Su Metacritic ha un punteggio di 39 su 100.\nAltri media.\nVideogiochi.\nNel 2002, Kuju Entertainment ha distribuito un adattamento videoludico del film per PlayStation 2, Xbox e GameCube. Il videogioco ha ottenuto critiche prevalentemente negative.\nIl design dei \"draghi\" del videogioco fantasy \"\" \u00e8 stato ispirato dalle viverne di questo film."}
{"id": "600779", "revid": "767487", "url": "https://it.wikipedia.org/wiki?curid=600779", "title": "Marco Baldi", "text": "Carriera.\nEsord\u00ec con la Billy Milano nel 1982, in quel momento una delle squadre pi\u00f9 forti d'Europa e contribu\u00ec, per il club meneghino alla vittoria di importanti trofei. A Milano rimase per sette anni, fino al 1989, dopodich\u00e9 inizi\u00f2 a girovagare per l'Italia, la Germania ed il Regno Unito, cambiando continuamente casacca.\nRitorna a Milano nel 1995 dove fa in tempo a vincere un altro campionato ed un'altra Coppa Italia. Termina la sua carriera cestistica, sempre con l'Olimpia nel 2001. Proprio dell'Olimpia \u00e8 stato team manager dal 2002 fino al 2007."}
{"id": "600786", "revid": "1718925", "url": "https://it.wikipedia.org/wiki?curid=600786", "title": "Episodi di Naruto", "text": "Questa \u00e8 la lista degli episodi, OAV e film dell'anime . La regia \u00e8 di Hayato Date e la serie \u00e8 prodotta da Pierrot e TV Tokyo. Gli episodi di questo anime sono tratti dal manga omonimo scritto e disegnato dal \"mangaka\" Masashi Kishimoto e pi\u00f9 precisamente vol. 1-27 (escludendo i capitoli 239-244). La storia racconta le avventure di Naruto Uzumaki, un giovane ninja del Villaggio della Foglia, e dei suoi tentativi di raggiungere la carica di Hokage, il ninja pi\u00f9 forte e leader del villaggio. La serie \u00e8 stata trasmessa per la prima volta, in Giappone, il 3 ottobre 2002 sul canale televisivo TV T\u014dky\u014d, ed \u00e8 stata completata la messa in onda l'8 febbraio 2007. In Italia la serie \u00e8 andata in onda dal 5 settembre 2006 al 7 luglio 2008, su Italia 1.\nSono stati utilizzati ventiquattro brani musicali per le sigle dell'anime, nove di apertura e quindici di chiusura: l'elenco completo \u00e8 disponibile qui. Tutti gli episodi sono stati trasmessi in formato 4:3 a definizione standard.\nSerie TV.\nGli episodi di \"Naruto\" sono suddivisi in cinque stagioni in base alla suddivisione introdotta nell'edizione home video giapponese. Queste stagioni sono quindi una modalit\u00e0 di suddivisione intervenuta successivamente, mentre nella trasmissione televisiva la serie \u00e8 andata in onda senza soluzione di continuit\u00e0 e come \"corpus\" unico di episodi. Ogni stagione \u00e8 provvista di una sottopagina dedicata, nella quale \u00e8 possibile trovare informazioni pi\u00f9 approfondite quali: titoli e trame degli episodi e date di trasmissione italiane e giapponesi.\nFilm.\nDal 2004 al 2006 sono stati distribuiti tre film collegati all'anime \"Naruto\", i cui eventi non influiscono sul manga o sulla serie. Il primo di questi fu trasmesso in Italia nel circuito televisivo di Mediaset nel 2009. Nel 2015, insieme agli altri due (che fino ad allora erano rimasti inediti) sono stati proiettati al cinema per la distribuzione di Lucky Red."}
{"id": "600794", "revid": "1793900", "url": "https://it.wikipedia.org/wiki?curid=600794", "title": "Cantone di Clervaux", "text": "Il Cantone di Clervaux \u00e8 un cantone del Lussemburgo settentrionale, compreso nel distretto di Diekirch. Confina a sud con i cantoni di Vianden, di Diekirch e di Wiltz, a est con il cantone di Lussemburgo, a ovest con la provincia belga del Lussemburgo (Vallonia), a nord con la provincia belga di Liegi (Vallonia), a est con il circondario di Bitburg-Pr\u00fcm (Renania-Palatinato, Germania).\nIl capoluogo \u00e8 Clervaux. La superficie \u00e8 di 342 km\u00b2 e la popolazione nel 2012 era di 15.875 abitanti.\nComprende 5 comuni:\nStoria.\nDal 1\u00ba gennaio 2012, i comuni di Heinerscheid e Munshausen sono stati soppressi a seguito della fusione nel comune di Clervaux, contemporaneamente sono stati soppressi anche i comuni di Consthum e Hosingen fusisi per creare il nuovo comune di Parc Hosingen. Nel contempo il cantone ha guadagnato dal cantone di Diekirch il territorio del soppresso comune di Hoscheid che ha concorso alla creazione del nuovo comune di Parc Hosingen."}
{"id": "600803", "revid": "1984945", "url": "https://it.wikipedia.org/wiki?curid=600803", "title": "Gran Loggia d'Italia degli Alam", "text": "La Gran Loggia d'Italia degli ALAM \"(Antichi Liberi Accettati Muratori)\" \u00e8 nata in Italia nel 1910, con la denominazione originaria di Serenissima Gran Loggia d'Italia.\n\u00c8 un'obbedienza massonica mista fondata da un gruppo di appartenenti al Rito scozzese antico e accettato, usciti dal Grande Oriente d'Italia nel 1908. Anche se la fondazione ufficiale avviene nel 1910, tradizionalmente la sua nascita viene collocata nel 1908 anno della scissione. La sua sede storica fu in Piazza del Ges\u00f9 47, a Roma; attualmente ha sede in Roma a Palazzo Vitelleschi, Via San Nicola de' Cesarini 3.\nStoria.\nLe origini.\nLe origini della Gran Loggia d'Italia traggono le mosse dallo scisma dal Grande Oriente d'Italia (24 giugno 1908) di un notevole numero di massoni, appartenenti al Rito scozzese antico e accettato, guidati dall'allora Sovrano Gran Commendatore Saverio Fera.\nLe ragioni dello scisma sono state essenzialmente di natura politica: il GOI, dopo l'elezione a Gran maestro di Ettore Ferrari, perseguiva un orientamento di carattere radicale ed anticlericale mentre i fuoriusciti di Piazza del Ges\u00f9 avevano un approccio pi\u00f9 conciliante con la Chiesa cattolica e, in genere, pi\u00f9 conservatore.\nIl \"casus belli\" fu una proposta di censura, avanzata da Ettore Ferrari nel corso della gran loggia annuale del GOI, all'indirizzo di quei parlamentari aderenti alla massoneria che si erano rifiutati di votare alla Camera dei deputati la mozione del socialista gradualista Leonida Bissolati, anch'egli massone, volta ad abolire l'insegnamento della religione nella scuola elementare.\nIl Sovrano gran commendatore \"in pectore\" del Rito scozzese, Saverio Fera, forte oppositore della politicizzazione forzata perseguita da Ferrari all'interno dell'obbedienza, pose il veto formale contro la proposta di censura.\nLa frattura che ne segu\u00ec all'interno dell'obbedienza fu insanabile, e il 26 giugno 1908, a seguito dell'elezione di Achille Ballori, membro del Supremo consiglio vicino a Ferrari, a Sovrano Gran Commendatore del Rito scozzese, Saverio Fera dichiar\u00f2 risolte le costituzioni del 1906 e sciolto il rapporto con Grande Oriente d'Italia.\nIl 13 luglio il Gran maestro del GOI, Ettore Ferrari, espulse Fera e tutti i massoni del Supremo consiglio a lui vicini.\nSolo nove logge del GOI seguirono Saverio Fera nella costituzione della Serenissima Gran Loggia d'Italia, ma nel giro di un anno la nuova obbedienza ne contava gi\u00e0 cinquanta.\nQuesta tendenza prosegu\u00ec negli anni successivi, soprattutto al sud, dove la Gran Loggia d'Italia super\u00f2, per numero di aderenti, il Grande Oriente.\nNel 1912 la Gran Loggia d'Italia ottenne, inoltre, il riconoscimento internazionale della Conferenza mondiale dei supremi consigli di Rito scozzese antico ed accettato, che ne accrebbe il prestigio e la credibilit\u00e0 in Italia.\nSaverio Fera, mor\u00ec nel 1915 dopo la sua morte anche a seguito della guerra ormai in corso, l'obbedienza pur continuando i suoi lavori, ebbe un periodo di passaggio tra vari Gran Maestri, fino al 1919, anno in cui venne eletto Raoul Vittorio Palermi, che rimase in carica fino al 1925.\nIl primo dopoguerra e l'avvento del Fascismo.\nIl 29 dicembre 1915 mor\u00ec Saverio Fera, fondatore della Gran Loggia, al quale successe Leonardo Ricciardini, affiancato da Raoul Palermi alla guida del Supremo consiglio.\nLa maestranza di Ricciardini fu funestata sia dagli eventi della Prima guerra mondiale e dalla crisi che ne consegu\u00ec, sia per il rientro di numerose logge della nuova obbedienza all'interno del GOI. Nel 1918 la Gran Loggia d'Italia contava sessanta logge e 5.000 fratelli.\nNello stesso anno, fu eletto Gran maestro William Burguess che per\u00f2 rassegn\u00f2 le dimissioni il 23 marzo 1919 spianando di fatto la strada per l'elezione di Raoul Palermi alla guida della Gran Loggia.\nSotto la maestranza di Palermi l'obbedienza di Piazza del Ges\u00f9 conobbe una nuova crescita che la port\u00f2 a contare 14.000 iscritti nel 1921.\nIl 19 maggio 1922 la Gran Loggia d'Italia fu invitata a Losanna alla Conferenza mondiale dei supremi consigli di rito scozzese, a scapito del Grande Oriente d'Italia.\nQuesto nuovo riconoscimento si tradusse in un vero e proprio trionfo per il Palermi il quale, galvanizzato dal successo ottenuto a Losanna, rimarc\u00f2 il suo filo-fascismo plaudendo alla Marcia su Roma e inviando un telegramma ufficiale con il quale augurava il successo al neonato Governo Mussolini.\nL'appoggio della comunione massonica di Piazza del Ges\u00f9 alla presa del potere da parte di Mussolini non fu una mera dichiarazione di cortesia. Lo storico statunitense Peter Tompkins nel volume \u201c\"Dalle carte segrete del Duce\"\u201d, (2001), ha evidenziato che tutti e quattro i \u201cquadrumviri\u201d della Marcia su Roma (Italo Balbo, Michele Bianchi, Cesare Maria De Vecchi e Emilio De Bono) appartenevano alla Gran Loggia d'Italia; alla stessa comunione appartenevano anche altri importanti gerarchi quali Roberto Farinacci, Amerigo Dumini, Cesare Rossi, Giacomo Acerbo, Giovanni Marinelli e Giuseppe Bottai. Tompkins ha appurato anche che 72 ore prima della Marcia su Roma, alla Stazione Termini, Mussolini si incontr\u00f2 con Raoul Palermi, il quale si sarebbe messo a piena disposizione del futuro capo del Governo, impegnandosi ad influire sullo stesso Vittorio Emanuele III, che Tompkins definisce \u201cmassone segreto della loggia di Piazza del Ges\u00f9\u201d. Inoltre, Tompkins aderisce alla tesi secondo cui Giacomo Matteotti sarebbe stato assassinato, oltre che per l'incisiva denuncia delle irregolarit\u00e0 e delle violenze compiute dai fascisti nelle elezioni politiche del 1924, anche perch\u00e9 in possesso di documenti attestanti le tangenti versate dalla compagnia petrolifera Sinclair Oil Company ai ministri Gabriello Carnazza e Orso Maria Corbino, entrambi massoni di Piazza del Ges\u00f9 e allo stesso Benito Mussolini.\nTuttavia, nonostante l'appoggio di Palermi, molti templi della Gran Loggia d'Italia furono devastati dagli squadristi fascisti. Il 23 novembre 1925, a seguito dell'ostracismo del regime e della nuova legislazione che vietava ogni forma di associazionismo massonico, la Gran Loggia d'Italia fu prima messa in sonno e poi sciolta un anno dopo. Raoul Palermi cerc\u00f2 di creare un surrogato della massoneria di Piazza del Ges\u00f9, costituendo l\"'Ordine nazionale di cultura e beneficenza San Giovanni di Scozia\", ma la nuova associazione naufrag\u00f2 dopo pochi anni.\nA proposito di Palermi, Valentino di Fabio, Gran Maestro della Federazione italiana Le Droit Humain avrebbe poi scritto in una sua relazione del 1946 al Supremo Consiglio di Parigi e pubblicata l'anno successivo: \"Tenne a battesimo il fascismo, non gi\u00e0 per consigliarlo, ma con la speranza di distruggere tutte le altre istituzioni concorrenti e rimanere solo. Abol\u00ec il segreto, cambi\u00f2 la formula del giuramento, fece ammissioni in massa, vendette gradi, finse riunioni del Supremo Consiglio non mai tenute; gabell\u00f2 come regolarmente prese alcune sue deliberazioni e dichiarazioni di principio, in circolari di devozione al fascismo, di riconoscimento delle sue gerarchie, present\u00f2 una serie di provvedimenti che ottennero persino il consenso di Mussolini, ma provocarono ribellioni aperte di Logge e di altissimi gradi, uno dei quali nel marzo 1923 scrisse testualmente: \u00abLa nostra famiglia si disgrega non gi\u00e0 per l'opposizione al fascismo, ma per l'azione del Palermi. Egli ha tradito gli ideali supremi. Il Rito e le Logge sono in piena ribellione contro l'inaudita vilt\u00e0 e malafede di quest'uomo\u00bb. Insomma ridusse la Massoneria a una sezione di partito politico - scrive ancora Di Fabio - e avendo le sue Logge subito destino comune, simul\u00f2 il suicidio, e in seguito secondo voci sempre pi\u00f9 insistenti e distinte fu accusato di essere entrato a servizio di spionaggio politico (O.V.R.A.). I pi\u00f9 non ci credemmo. Ripugnava alla nostra coscienza. E quando con orrore leggemmo il nome con la sua qualit\u00e0 e l'attribuzioni nella lista resa ufficialmente pubblica cercammo invano tutte le ragioni per scagionarlo. E ancor oggi che per dovere di storico imparziale debbo parlarne, mi si stringe il cuore\".\nPer quanto riguarda gli eventi del 25 luglio 1943, relativi alla messa in minoranza di Mussolini nel Gran Consiglio del fascismo e il suo successivo arresto, sarebbe stato determinante \u2013 secondo Tompkins\u00a0\u2013 il vincolo massonico derivante dall'iniziazione alla Gran Loggia d'Italia, che legava ancora dodici dei diciannove consiglieri contrari a Mussolini: non a caso la vicenda si concluse con il conferimento dell'incarico di Capo del governo al \"massone non dichiarato\" Pietro Badoglio, da parte del \"massone segreto\" di Piazza del Ges\u00f9 Vittorio Emanuele III.\nIl secondo dopoguerra e la difficile rinascita.\nLa massoneria di Piazza del Ges\u00f9 si risvegli\u00f2 dal lungo sonno del ventennio il 4 dicembre 1943 quando, in casa di Salvatore Farina, fu ricostituito il Supremo consiglio del Rito scozzese antico e accettato per l'Italia, a capo del quale fu eletto l'avvocato Carlo De Cantellis, mentre Farina fu nominato Luogotenente.\nIl 4 giugno 1944, a seguito della Liberazione di Roma da parte degli alleati, il Supremo consiglio si dimise su spinta dell'ex Gran maestro Raoul Palermi.\nSuccessivamente alle vicissitudini del Supremo consiglio, De Cantellis entr\u00f2 in aperta polemica con Palermi, fondando un suo gruppo.\nNei mesi successivi la Gran loggia di Piazza del Ges\u00f9 venne funestata da una serie di scissioni e ricongiungimenti, polemiche e accuse che ne logorarono il gi\u00e0 esiguo tessuto sociale.\nPalermi respinse sdegnato ogni accusa, autodefinendosi \"martire della patria\", \"antifascista\" e \"partigiano\".\nNel 1946, a seguito del ritiro dell'ultraottantenne Palermi, venne eletto alla guida dell'obbedienza Pietro Di Giunta il quale, a causa di gravi problemi di salute, cedette il comando della Gran loggia prima a Prodam e in seguito a Giulio Cesare Terzani.\nLa maestranza di Terzani dur\u00f2 fino al 1949, quando Domenico Franzoni venne eletto Sovrano gran commendatore, mentre Ernesto Villa fu nominato Gran maestro.\n\u00c8 importante evidenziare come, all'indomani della Seconda guerra mondiale, la Gran Loggia d'Italia si ritrov\u00f2 a dover affrontare da sola la propria ricostituzione, con tutte le problematiche economiche ed organizzative che ne conseguirono.\nL'aperto filofascismo espresso dall'allora Gran maestro, Raoul Palermi, imped\u00ec all'obbedienza di Piazza del Ges\u00f9 di agganciarsi alla massoneria statunitense, che prefer\u00ec sostenere il Grande Oriente d'Italia.\nAncora nella sua relazione gi\u00e0 citata in questa voce, Valentino di Fabio scrive sulla ripresa della Gran Loggia d'Italia nel primo dopoguerra (1946): \"Nessuna notizia ci \u00e8 pervenuta da via della Mercede, prosecutrice di Piazza del Ges\u00f9, ad onta di nostro regolare invito. Certo che tutta questa Sezione massonica, fatta di numerosi rami risente della condotta e degli atti del Palermi: perch\u00e9 laddove dappertutto si \u00e8 cercata l'Unit\u00e0 cui parecchi hanno, come ho detto detto, sacrificato se stessi, qui si \u00e8 preferita la \u00abdivisione\u00bb. Il Palermi, novello Saturno, partor\u00ec un numero stragrande di Sovrani Gran Commendatori [...] che poi tent\u00f2 di rimangiarsi. Abdic\u00f2 a favore di Scervini, di De Cantellis, di Barba, si fece prendere la mano da Messineo, che recentemente ha ripreso un posto, non invidiabile, non bello, nella cronaca nera. Ognuno di essi, credendosi il vero Unto del Signore, si diede ad iniziare, organizzare, benedire o scomunicare e a far pettegolezzi fra il pubblico profano, per la mura, sui quotidiani e persino nei Tribunali civili, portando in giro le proprie miserie e i segreti che si \u00e8 tenuti per giuramenti a non rivelare a chicchessia. Questo esempio fu largamente imitato da apprendisti e profani [...] furono creati circoli e circoletti indipendenti, imposero tasse, riscossero denaro, si attribuirono e attribuirono gradi, e rivestiti di ricchi paludamenti, si diedero, da autentici guitti, a recitare la farsa delle forme esteriori della Massoneria, a farsi fotografare nella pi\u00f9 svariate pose, e spesso a scivolare nel codice, donde il convincimento che la Massoneria si \u00e8 demolita da s\u00e9, non gi\u00e0 per mancanza di contenuto, o per lotta di idee, ma per questo enorme numero di farisei; e che se vuole salvarsi \u00e8 dentro di s\u00e9 che deve ritrovare le forze sane\". \nGli anni '50 e l'iniziazione femminile.\nDomenico Franzoni ed Ernesto Villa, rispettivamente Sovrano gran commendatore e Gran maestro, furono costretti alle dimissioni nel 1951, sostituiti \"pro tempore\" dal Luogotenente sovrano gran commendatore Ermanno Gatto e dal vicario Romano Battaglia.\nSotto la guida di Ermanno Gatto e Romano Battaglia, vengono introdotte numerose novit\u00e0 dell'ordinamento dell'obbedienza, come la nomina diretta da parte del Sovrano gran commendatore di ispettori provinciali direttamente dipendenti dal governo centrale dell'ordine e la costituzione di una commissione politica.\nMa l'atto pi\u00f9 importante fu quello preso nell'inverno del 1955, aprendo, su suggerimento del nuovo Gran maestro Tito Ceccherini, l'obbedienza alle donne e dando alla Gran Loggia d'Italia l'assetto odierno. L'ammissione delle donne \u00e8 in contrasto con quanto stabilito dalle del 1723.\nPer quanto riguarda l'Italia nel suo insieme, le donne venivano iniziate nel Droit Humain gi\u00e0 dal 1904 con la sua prima loggia a Roma, la n.16, e dal 1916 come Federazione nazionale.\nL'artefice dell'iniziazione femminile all'interno della Gran Loggia d'Italia, Tito Ceccherini, fu anche artefice della nuova stagione di rapporti internazionali della Gran Loggia d'Italia con numerose potenze straniere.\nPresto, per\u00f2, la figura di Ceccherini fu offuscata dal suo rigido decisionismo e dalla crisi finanziaria che colp\u00ec l'obbedienza di Piazza del Ges\u00f9.\nNonostante i tentativi del Sovrano gran commendatore del Rito scozzese, Riccardo Granata, il dissenso in seno al gruppo dirigente della Gran Loggia d'Italia port\u00f2 alla crisi della maestranza di Ceccherini, costretto alle dimissioni nel 1961.\nGli anni '60 e la maestranza di Giovanni Ghinazzi.\nA seguito delle burrascose dimissioni di Ceccherini, fu nominato reggente della Gran Loggia d'Italia Giovanni Ghinazzi.\nIl 4 aprile 1962, per\u00f2, Ceccherini invia ai dirigenti dell'obbedienza una lettera con la quale sconfessa l'accettazione delle sue dimissioni da parte della Giunta centrale della Gran Loggia d'Italia ritenendosi, di conseguenza, ancora il legittimo Gran Maestro in carica e decreta l'espulsione del Gran Maestro Ghinazzi. Il 22 maggio dello stesso anno, Ceccherini riprende posto nella sede nazionale dell'obbedienza, inviando una lettera a tutti i dirigenti, nazionali e locali, con la quale annuncia la sua ripresa dei pieni poteri di Gran Maestro e scrivendo quanto avvenuto al Sovrano gran commendatore del Rito scozzese, Riccardo Granata, il quale risponde alla lettera del Ceccherini dicendo che, visto il suo alto grado, Ghinazzi doveva essere giudicato, ed eventualmente espulso, solo dal Supremo Consiglio del Rito.\nNella riunione del Supremo Consiglio, il Sovrano Gran Commendatore Granata non soltanto sconfess\u00f2 l'operato di Ceccherini, ma riconobbe in Giovanni Ghinazzi l'unico e legittimo Gran Maestro della Gran Loggia d'Italia degli ALAM.\nA seguito del responso del supremo consiglio, Tito Ceccherini fond\u00f2, assieme ad un ristretto gruppo di fedelissimi, una nuova Serenissima Gran Loggia Italiana, con a capo del Rito Scozzese, il principe Giovanni Alliata Di Montereale.\nNel mese di giugno del 1962 la Gran Loggia d'Italia, guidata da Giovanni Ghinazzi, si trasferisce nella sua sede attuale, presso Palazzo Vitelleschi, nel cuore di Roma.\nContemporaneamente la Gran Loggia d'Italia entra nel C.L.I.P.S.A.S. (Centro di raccordo e informazione delle potenze massoniche firmatarie dell'appello di Strasburgo), organizzazione massonica internazionale nata su iniziativa del Grande Oriente del Belgio.\nNel 1971, alcuni maestri venerabili sollevarono il problema dell'elezione del Sovrano Gran Commendatore del rito a Gran Maestro dell'Ordine.\nGhinazzi istitu\u00ec una commissione di studi approvata il 1\u00ba dicembre 1984 dall'assemblea della Gran Loggia e che port\u00f2 all'unificazione delle cariche di Sovrano Gran Commendatore del Rito Scozzese e di Gran Maestro della Gran Loggia. A seguito di questa unificazione fu uniformato anche il sistema dei gradi, che divenne un \"unicum\" armonico dal 1\u00ba al 33\u00ba grado.\nIl 14 novembre 1986, Giovanni Ghinazzi muore lasciando dietro di s\u00e9 una Gran Loggia rinnovata e rinvigorita nel numero di aderenti e nel peso e riconoscimento internazionale con rapporti di amicizia importanti come quello con il Grande Oriente di Francia e la Gran Loggia del Belgio.\nCaratteristiche generali.\nAderiscono alla Gran Loggia d'Italia circa 7.500 affiliati, distribuiti in circa 400 logge (Eurispes, Rapporto Italia 2008), in tutta Italia ed in alcune giurisdizioni estere come Regno Unito, Canada, Libano, Romania e Stati Uniti d'America; in Italia vi sono 140 sedi. La maggiore differenza con altre obbedienze, tra cui il GOI, sta nel fatto che si tratta di una obbedienza a carattere misto, in cui sono cio\u00e8 accettate anche le donne, con pari dignit\u00e0, responsabilit\u00e0, e valore iniziatico, caratteristica comune con l'Ordine internazionale de Le Droit Humain che per primo ha introdotto la donna in massoneria nel mondo, nel 1893, e in Italia nel 1904. Inoltre la Gran Loggia d'Italia degli ALAM pratica esclusivamente il Rito scozzese antico ed accettato. Il rito scozzese \u00e8 considerato un \"continuum\" unico, dal 1\u00ba al 33\u00ba grado, e nella Gran Loggia d'Italia degli ALAM la figura del Gran maestro, che presiede i primi tre gradi e quella del Sovrano Gran Commendatore, che presiede i gradi dal quarto al trentatreesimo, sono riunite sotto un'unica persona, mentre in obbedienze che praticano pi\u00f9 riti sono solitamente distinte, come distinti sono i percorsi dei riti stessi.\nLe gran maestranze pi\u00f9 recenti.\nLe gran maestranze Canova e Franchi.\nDopo la morte di Giovanni Ghinazzi, fu eletto Sovrano gran commendatore Gran maestro il commercialista bolognese Renzo Canova, affiancato dal Luogotenente Giuseppe Riservato. Il nuovo capo della massoneria di Piazza del Ges\u00f9 sent\u00ec subito l'esigenza di aprire la Gran loggia al mondo esterno; inoltre port\u00f2 avanti un accurato lavoro di riorganizzazione interna dell'Obbedienza. Fu, inoltre, promotore della rivista ufficiale della Gran Loggia d'Italia, \"Officinae\", che inizi\u00f2 le pubblicazioni nel 1989.\nCanova fu riconfermato fino al 1995, anno in cui fu eletto alla guida della Gran Loggia d'Italia il pisano Franco Franchi (1926-2002), medico endocrinologo e professore universitario.\nLa gran maestranza di Franchi fu caratterizzata da una nuova spinta verso il mondo esterno: si scelse collaboratori nuovi, giovani, che portarono una ventata di novit\u00e0 all'obbedienza. A Firenze, per esempio, si avvalse di un ispettore provinciale che, per primo, seppur con la dovuta riservatezza, apr\u00ec la storica sede di Borgo Pinti ai profani, con iniziative culturali e politiche, tanto che molti chiamarono quel periodo \"la primavera fiorentina\". Franchi promosse altres\u00ec dibattiti ed iniziative pubbliche, anche a livello internazionale, ed impront\u00f2 la sua gran maestranza ad una pi\u00f9 fitta rete di rapporti con le principali obbedienze europee ed extraeuropee. Questa nuova rete di rapporti internazionali port\u00f2, il 4 dicembre 1998, all'ingresso della Gran Loggia d'Italia nel S.I.M.P.A. (\"Secretariat International Ma\u00e7onnique des Puissances Adogmatiques\", Segretariato internazionale delle potenze massoniche adogmatiche). Un'altra importante iniziativa di Franchi fu quella di limitare ad un massimo di due i mandati che ogni Gran Maestro poteva svolgere.\nAlla gran maestranza di Franco Franchi si deve anche la nascita dell\"'Unione massonica del Mediterraneo\", fondata nel 2001, che vede la Gran Loggia d'Italia come coordinatore unico permanente, ed alla quale aderiscono il Grande Oriente di Francia, La Gran Loggia Simbolica di Spagna, il Grande Oriente di Grecia, l'Ordine Massonico Internazionale \"Delphi\", la Gran Loggia Centrale del Libano, la Gran Loggia dei Cedri, la Gran Loggia liberale di Turchia e la Gran Loggia del Marocco.\nLa gran maestranza Danesin.\nNel dicembre del 2001 il veneziano Luigi Danesin fu eletto Sovrano gran commendatore e Gran maestro, succedendo a Franco Franchi alla guida dell'Obbedienza di Piazza del Ges\u00f9.\nLuigi Danesin \u00e8 stato riconfermato per il suo secondo mandato fino alla fine del 2007. Durante la maestranza di Danesin, la Gran Loggia d'Italia ha celebrato il duecentesimo anniversario della fondazione del Supremo consiglio d'Italia del Rito scozzese antico ed accettato e nel 2007 i duecento anni della nascita di Giuseppe Garibaldi, gi\u00e0 Gran maestro della massoneria italiana e membro del Supremo consiglio.\nGrazie all'attivit\u00e0 di raccordo e ai rapporti internazionali portati avanti dallo stesso Luigi Danesin, il 27 maggio 2007 \u00e8 stata siglata la \"Dichiarazione di Roma\", con la quale 24 supremi consigli di Rito scozzese provenienti da tutto il mondo sanciscono una unit\u00e0 d'intenti sullo sviluppo della massoneria scozzese a livello internazionale.\nLa gran maestranza Pruneti.\nIl 1\u00ba dicembre 2007 \u00e8 stato eletto come nuovo Sovrano gran commendatore Gran maestro il fiorentino Luigi Pruneti, rieletto poi per il triennio successivo, giornalista, scrittore e docente di materie umanistiche, gi\u00e0 direttore del trimestrale \"Officinae\".\nLa gran maestranza Pruneti, gi\u00e0 dal suo inizio, \u00e8 stata caratterizzata da elementi di grande democrazia interna; Pruneti ha infatti posto dei limiti ai poteri del Gran maestro stesso, tanto che, pur restando egli ovviamente il capo della comunione ed il suo rappresentante verso l'esterno, ogni sua disposizione verr\u00e0 sottoposta alla ratifica dal Gran consiglio dell'Ordine, cosa che fino ad oggi avveniva solo per le decisioni pi\u00f9 importanti. Ha inoltre limitato al minimo indispensabile le normali prerogative del Gran maestro durante gli ultimi mesi di mandato, in modo da garantire la massima trasparenza per le elezioni future.\nIn vista di una sempre maggiore apertura verso l'esterno, gi\u00e0 perseguita dai suoi predecessori, ha ribadito la richiesta ai rappresentanti locali (delegati magistrali regionali, ispettori provinciali), di organizzare, laddove possibile, eventi aperti al pubblico.\nPer quanto riguarda i rapporti internazionali, Luigi Pruneti ha gi\u00e0 stipulato, nel corso del suo mandato, importanti trattati di amicizia, come quelli con il Grande Oriente di Francia, il Grande Oriente della Grecia, la Gran Loggia mista di Francia, la Gran Loggia di Francia, il Grande Oriente del Belgio, ed altre importanti e storiche obbedienze europee, oltre ad un trattato di amicizia con la Gran loggia femminile d'Italia.\nNegli anni del suo mandato, il Gran maestro ha rinunciato ad attingere al fondo di sua esclusiva competenza, preferendo lasciare nella disponibilit\u00e0 della comunione i quarantamila Euro annui che lo costituiscono; questo ha contribuito in parte a risanare il bilancio della comunione, che alla fine del 2007 era in forte passivo dopo l'acquisto di alcuni immobili, ed \u00e8 servito inoltre per donazioni di emergenza, per le zone colpite da calamit\u00e0 naturali. Termina il suo mandato nel dicembre del 2013\nLa gran maestranza Binni.\nIl 14 dicembre 2013 \u00e8 stato eletto come Sovrano Gran Commendatore Gran Maestro, per il triennio 2013-2016, il bolognese Antonio Binni, avvocato civilista..\nIl mandato nasce nel segno della continuit\u00e0, con il Gran Maestro precedente, cercando di dare seguito ai tanti rapporti internazionali e completare la strada intrapresa sulla riorganizzazione interna. Il 17 dicembre 2016 viene confermato alla guida della comunione dalla grande assemblea.\nLa gran maestranza Romoli.\nIl 30 novembre 2019 viene eletto Sovrano Gran Commendatore Gran Maestro, per il triennio 2020-2022, il commercialista romano Luciano Romoli, col 93% dei voti espressi dalla Grande Assemblea mista Rito/Ordine.\nL'iniziazione delle donne.\nCome evidenziato, la Gran Loggia D'Italia \u00e8 una delle poche comunioni massoniche che ammette l'iniziazione delle donne, considerate a livello iniziatico ed amministrativo al pari degli uomini, la tradizione massonica che si ispira a quella inglese, non ammette invece la possibilit\u00e0 alle donne di essere iniziate o di iniziare.\nL'ingresso delle donne nella Gran Loggia D'Italia, \u00e8 stata sancita definitivamente nel 1955, ma la prima donna iniziata risulta gi\u00e0 1921 a Firenze, dagli archivi della Gran Loggia infatti in questo anno risulta iniziata in una loggia fiorentina, una donna di nome Noemi Truci Ruspantini, il 14 marzo del 1949 risultano iniziata a Milano Maya Mazzoni Buonanni, il primo gennaio 1955 risultano iniziate altre due donne una a Roma e l'altra a Catania.\nSar\u00e0 per\u00f2 nel 1956 che verranno costituite due logge totalmente femminili aderenti alla Gran Loggia D'Italia, in seguito le donne saranno molte e non vi sono ulteriori dettagli negli archivi, se non i dati statistici, che vedono intorno al 35% la presenza femminile nella Gran Loggia D'Italia.\nMembri notabili.\nLa Gran Loggia d'Italia degli ALAM ha annoverato fra i suoi membri, personaggi illustri del mondo dell'arte, dello spettacolo e della finanza, come il fumettista Hugo Pratt, creatore di Corto Maltese, il musicista Gorni Kramer, gli attori Gino Cervi, Carlo Dapporto, Paolo Stoppa, Aldo Fabrizi ed Antonio de Curtis (meglio noto come Tot\u00f2), lo scrittore Curzio Malaparte e il poeta e scrittore Gabriele D'Annunzio, che fu elevato al 33\u00ba grado del Rito scozzese antico e accettato nel 1921. \u00c8 legata alla Gran Loggia d'Italia anche la Regina di Giordania Zein al-Sharaf Talal (1916-1994), madre del Re Hussein di Giordania, alla quale venne conferito il 33\u00ba ed ultimo grado da Giovanni Ghinazzi.\nCronologia dei Gran Maestri.\nLa cronologia dei Gran Maestri della Gran Loggia dalla fondazione ad oggi."}
{"id": "600807", "revid": "1305772", "url": "https://it.wikipedia.org/wiki?curid=600807", "title": "Stacheldraht", "text": "Stacheldraht (che in tedesco significa filo spinato) \u00e8 un malware per sistemi Linux e Solaris che serve per lanciare attacchi di tipo Distributed Denial of Service (DDoS). Un'analisi completa del tool \u00e8 reperibile qui.\nDescrizione.\nIl tool fu creato dal gruppo chiamato Tribe Flood Network (TFN), autori anche dell'omonimo tool TFN e di trin00, intorno a giugno 1999 (ne parlarono anche la Repubblica e il corriere della Sera, anche se un po' pi\u00f9 tardi). Stacheldraht pu\u00f2 lanciare differenti attacchi di tipo DoS, come: UDP flood, ICMP flood, SYN flood e attacchi Smurf.\nIl tool era stato concepito come un tipico sistema a tre livelli:\nQuesta struttura ad albero permette di ridurre il numero di messaggi che il master deve inviare in rete. Infatti se la rete fosse composta da 10000 agent, il master sarebbe costretto ad inviare 10000 messaggi, rischiando, a causa dei ritardi di rete, di perdere l'effetto di azione all'unisono. Usando invece 10 handler (che fungono da proxy) il numero di pacchetti si riduce di un fattore 10.\nFino all'avvento di Stacheldraht i messaggi inviati erano in chiaro, e quindi la rete poteva essere essa stessa soggetta ai classici attacchi al TCP (session hijacking). Per questo motivo venne creato un protocollo cifrato simile al telnet per controllare i computer.\nQuesto tipo di architettura rendeva facile risalire all'attaccante. Era sufficiente utilizzare un intrusion detection system o un semplice sniffer per capire l'origine dell'attacco. Successive tecniche hanno visto l'uso di altri canali di comunicazione meno diretti del TCP (come IRC o le reti peer-to-peer)."}
{"id": "600809", "revid": "292162", "url": "https://it.wikipedia.org/wiki?curid=600809", "title": "UEFA Champions League 1999-2000", "text": "La UEFA Champions League 1999-2000 fu vinta per l'ottava volta dal Real Madrid nella finale contro il Valencia. La finale venne disputata nello Stade de France di Saint Denis.\nFormula.\nL'edizione 1999-2000 vide l'introduzione di una nuova formula della competizione. La minacciata costituzione di una \"Superlega\" fra le migliori societ\u00e0 del continente aveva costretto infatti l'UEFA a rivoluzionare completamente \u2013 e a stagione in corso \u2013 i criteri per l'accesso alle sue Coppe. Alle prime sei Federazioni europee, i cui campioni e vicecampioni accedettero direttamente ai gruppi eliminatori, fu concesso il diritto di iscrivere al terzo turno preliminare una terza squadra, e alle migliori tre associazioni addirittura una quarta societ\u00e0. L'iscrizione di una seconda squadra ai preliminari fu garantita anche alle Federazioni fino al quindicesimo posto nella graduatoria continentale. Abolita la Coppa delle Coppe e marginalizzata la Coppa UEFA, la Champions League assumeva cos\u00ec un netto predominio, e la partecipazione ad essa quasi garantita alle migliori societ\u00e0 del continente.\nDisputati dunque tre turni preliminari, le cui perdenti al terzo turno accedevano alla Coppa UEFA, la Champions League fu allargata a 32 squadre suddivise in otto raggruppamenti. Le otto squadre classificate al terzo posto nei gruppi del primo turno vennero ammesse ai sedicesimi di finale della Coppa UEFA. Le prime due di ogni gruppo si qualificarono invece alla seconda fase con quattro gruppi da quattro. Alla fine della seconda fase a gruppi, le prime due classificate di ogni raggruppamento ebbero accesso ai quarti di finale e ai successivi turni ad eliminazione diretta.\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "600814", "revid": "1543377", "url": "https://it.wikipedia.org/wiki?curid=600814", "title": "Nazionale di calcio della Tanzania", "text": "La nazionale di calcio della Tanzania \u00e8 la rappresentativa nazionale calcistica della Tanzania ed \u00e8 posta sotto l'egida della Tanzania Football Association. Fondata nel 1930, quando ancora la nazione si chiamava Tanganica, \u00e8 affiliata alla FIFA ed alla CAF dal 1964.\nNon ha mai preso parte alla fase finale della Coppa del mondo, mentre ha disputato due fasi finali della Coppa d'Africa, nel 1980, uscendo al primo turno dopo aver raccolto un punto in tre partite, e nel 2019, uscendo al primo turno dopo tre sconfitte in tre gare.\nL'isola di Zanzibar, che appartiene alla Tanzania, ha una propria rappresentativa ed una federazione affiliata alla CAF, anche se non pu\u00f2 prendere parte alle qualificazioni alla Coppa del mondo e alla Coppa d'Africa.\nNella graduatoria FIFA in vigore da agosto 1993 il miglior posizionamento raggiunto dalla Tanzania \u00e8 stato il 65\u00ba posto del febbraio 1995, mentre il peggiore \u00e8 stato il 175\u00ba posto dell'ottobre 2005; occupa il 137\u00ba posto della graduatoria.\nRosa attuale.\nLista dei 23 giocatori convocati per le partite di qualificazione alla Coppa d'Africa 2021 contro e .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "600816", "revid": "228587", "url": "https://it.wikipedia.org/wiki?curid=600816", "title": "Roberto Ceriotti", "text": "Ceriotti \u00e8 noto soprattutto per le sue numerose apparizioni sui canali Fininvest/Mediaset in trasmissioni per bambini come \"Bim bum bam\", dove prese il posto di Paolo Bonolis e diede vita a uno dei suoi personaggi pi\u00f9 popolari, una parodia di Batman di nome BatRoberto.\nBiografia.\nRoberto Ceriotti ha cominciato la sua carriera facendo parte del Coro dei Piccoli Cantori di Milano, con i quali ha anche inciso parecchie sigle televisive. \nNel 1977 ha partecipato a \"La Giornata di Reginaldo Peacock\", film basato su una storia della scrittrice Katherine Mansfield e andato in onda il 2 dicembre 1977 sulla 2\u00aa rete.\nNel 1979 ha recitato al Teatro Gerolamo di Milano in \"L'Adalgisa\" di Carlo Emilio Gadda, diretto da Umberto Simonetta. Con lo stesso regista ha lavorato nel 1980 per \"Il figlio sorridente\", nel 1981 per \"Alcune domande di matrimonio\" e nel 1983 per \"C'era un sacco di gente soprattutto giovani\".\nDal 1984 \u00e8 entrato nella compagnia stabile del teatro San Calimero in Milano di Piero Mazzarella e Rino Silveri, dove ha recitato in \"I miserabili\" e dove \u00e8 rimasto fino al 1990.\nDa quel momento \u00e8 stato conduttore di \"Bim bum bam\" sino al 2000 e successivamente \u00e8 stato protagonista di televendite (come per esempio nel contenitore pomeridiano \"Il giardino dei girasoli\") per le reti Mediaset, fino al 2010.\nIl 15 febbraio 2018, nel corso del programma \"90 Special\", si \u00e8 riunito insieme ai suoi vecchi compagni di stable Uan e Carlotta Brambilla."}
{"id": "600819", "revid": "767487", "url": "https://it.wikipedia.org/wiki?curid=600819", "title": "The Weather Girls", "text": "The Weather Girls (\"Le ragazze del meteo\") \u00e8 stato un duo statunitense, composto inizialmente da Martha Wash e Izora Armstead.\nStoria.\nPrecedentemente conosciute come Two Tons O' Fun (\"Due tonnellate di divertimento\", nome scelto a causa della prosperit\u00e0 delle due donne), le due donne, scoperte da Sylvester, videro il loro momento di maggior successo agli inizi degli anni '80. I loro primi successi furono \"Earth Can Be Just Like Heaven\" (1980, secondo nella classifica American Billboard Disco) e \"Just Us\" (anch'esso del 1980, 29\u00b0 nella American R&amp;B). Fu nel 1982 che conobbero il momento di maggiore popolarit\u00e0, con il brano \"It's Raining Men\", in seguito cantato da Geri Halliwell nel 2001, la cui seconda versione funse in Italia da sigla iniziale alla trasmissione di Radio 1 \"Contemporanea\" condotta da Ennio Cavalli.\nScioltasi la formazione nel 1988, Izora intraprese una breve carriera da solista, durata fino al 1991.\nDopo una pausa di tre anni, Izora riform\u00f2 The Weather Girls, questa volta per\u00f2 con sua figlia Dynelle al posto di Martha Wash, e si trasfer\u00ec in Germania. Il singolo principale dell'album \"Can You Feel It\" raggiunse la seconda posizione nella classifica Dance di Billboard. Il loro album successivo \"Think Big!\" fu pubblicato nel dicembre 1995: riscosse consensi grazie anche a un duetto con Jimmy Somerville, \"Star\", cover di uno dei successi di Sylvester.\nNel 2002 il duo registr\u00f2 un singolo, \"Get Up\", con la formazione tedesca Disco Brothers nel tentativo di rappresentare la Germania all'Eurovision Song Contest di quell'anno.\nL'ultima registrazione firmata The Weather Girls fu nel 2004, l'anno stesso della morte di Izora, avvenuta in California il 16 settembre per insufficienza cardiaca.\nMartha Wash si \u00e8 cimentata anch'essa come solista ed ha collaborato come cantante con formazioni dance come Black Box e C+C Music Factory."}
{"id": "600820", "revid": "599013", "url": "https://it.wikipedia.org/wiki?curid=600820", "title": "Groucho", "text": ""}
{"id": "600821", "revid": "253269", "url": "https://it.wikipedia.org/wiki?curid=600821", "title": "Malcolm Arnold", "text": "Biografia.\nDall'et\u00e0 di 17 anni studi\u00f2 al Royal College of Music di Londra, frequentando i corsi di Composizione con Gordon Jacob e di tromba con Ernest Hall. Nel 1941 vinse il Premio \"Cobbet\" per la composizione e entr\u00f2 come Terza Tromba nella London Philharmonic Orchestra, di cui divenne Prima Tromba nel 1942. Durante la guerra fu esonerato dal servizio militare per la sua valenza musicale e dopo una stagione nel 1944 alla BBC Symphony ritorn\u00f2 alla LPO nel 1946. Ma gi\u00e0 in questi anni alla carriera di strumentista si era affiancata quella di compositore, producendo un catalogo di brani attraenti, come la Beckus the Dandipratt comedy ouverture Op.5 (1943), registrata nel 1948 dalla LPO sotto la direzione del Direttore Principale Eduard van Beinum. Nello stesso anno vince la Mendelssohn Scholarship, che gli permette di passare un anno in Italia e al suo ritorno decide di concentrarsi interamente alla composizione. La sua esperienza come professore d'orchestra gli \u00e8 d'aiuto nella composizione e nell'orchestrazione e si costruisce rapidamente una reputazione di compositore fluente e versatile ma anche di brillante orchestratore.\nPi\u00f9 che al cinema, con oltre 90 partiture originali ed un totale di 132 colonne sonore, Arnold prefer\u00ec l'opera concertistica. Nella sua produzione ha scritto brani per quasi ogni genere, per dilettanti e professionisti, comprendendo nove sinfonie, cinque balletti, due opere, 20 concerti, ouverture e danza orchestrali, due quartetti d'archi e altra musica da camera, musica corale, cicli di canzoni e brani per fiati e gruppi d'ottoni., in questo settore, \u00e8 composta da pezzi per balletti, scene, opere, musica da camera e corale, quartetti, ecc. Ha inoltre composto 9 sinfonie. La caratteristica delle sue partiture cinematografiche sta nella musica a blocco unico, senza presenza di temi aggiuntivi nelle varie situazioni, ma di sviluppo tonale del tema conduttore.\nNel 1958 la colonna sonora del film La locanda della sesta felicit\u00e0 gli frutt\u00f2 l'Ivor Novello Awards e quella per Il ponte sul fiume Kwai il Premio Oscar. In realt\u00e0, il motivo pi\u00f9 celebre del film, quello fischiettato dai prigionieri di guerra, si chiama \"Colonel Bogey March\" ed \u00e8 stato scritto nel 1914 da Kenneth J. Alford (al secolo Frederick Joseph Ricketts e conosciuto come \"The British March King\"), mentre Malcolm Arnold scrisse una contromelodia (nota come The River Kway March) che nel film viene suonata dall'orchestra, fuori dallo schermo. Una parte del successo della colonna sonora \u00e8 da ricercare nel fatto che durante la Seconda guerra mondiale la melodia di Alford aveva simboleggiato il coraggio e la dignit\u00e0 britannica, anche a fronte di un testo offensivo nei confronti di Hitler, (Hitler Has Only Got One Ball).\nCuriosit\u00e0.\nIl 24 settembre del 1969 ha diretto la Royal Philharmonic Orchestra nel famoso concerto dei Deep Purple (Concerto for Group and Orchestra) tenutosi nella Royal Albert Hall a Londra.\nOnorificenze.\nLaurea Honoris Causa in Musica dalle Universit\u00e0 di Exeter, Durham, Leicester, Miami University di Oxford, Ohio.\nIl primo Malcolm Arnold Festival ha avuto luogo nell\u2019ottobre 2006 al Royal and Derngate Theatre di Northampton."}
{"id": "600822", "revid": "717966", "url": "https://it.wikipedia.org/wiki?curid=600822", "title": "Northrop Frye", "text": "Biografia.\nCresciuto a Moncton, nel Nuovo Brunswick, \u00e8 entrato nel Victoria College nel 1929, laureandosi con lode in filosofia nel 1933, per poi passare alla facolt\u00e0 di teologia ed essere ordinato pastore della Union Church of Canada nel 1936. Ha poi proseguito gli studi presso il Merton College di Oxford.\nDal 1940 ha poi insegnato letteratura inglese all'Emmanuel College della Victoria University di Toronto, di cui \u00e8 stato anche rettore dal 1959 al 1966.\nNell'anno accademico 1974-1975 \u00e8 stato Norton professor alla Harvard University.\nHa sposato Helen Kemp, anche lei insegnante, nel 1937 e, rimasto vedovo nel 1984, ha sposato Elizabeth Brown nel 1986.\nMorto nel 1991, \u00e8 sepolto nel Mount Pleasant Cemetery di Toronto, in Ontario.\nNel 2000 il Canada ha stampato un francobollo con la sua immagine.\nLa sua opera pi\u00f9 famosa \u00e8 \"Anatomia della critica\", uscita in prima edizione nel 1957, ma anche i suoi studi sulla Bibbia e su William Blake sono molto importanti e hanno avuto successo tra gli studiosi a cavallo tra letteratura e religione.\nTra gli argomenti di indagine figurano anche Percy Shelley, George Byron, John Milton, William Shakespeare e gli archetipi mito-poietici della letteratura.\nIl Frye concepisce la letteratura come un universo a s\u00e9 stante: \u00abessa non \u00e8 un commento sulla vita e sulla realt\u00e0, ma inserisce vita e realt\u00e0 in un sistema di relazioni verbali\u00bb.\nLa letteratura imita e ricostruisce nelle sue strutture verbali \"il sogno totale dell'uomo\". Compito della critica \u00e8 di mettere in chiaro quell'ordine di strutture. E il Frye costruisce allo scopo, un complesso sistema di simboli, modi, miti e generi, alla base dei quali sono facilmente riconoscibili gli archetipi di Jung. I miti della generazione e della morte, i ritmi della vita, del sogno e delle stagioni: sono queste le strutture fondamentali della realt\u00e0 che la letteratura ricostruisce."}
{"id": "600824", "revid": "228587", "url": "https://it.wikipedia.org/wiki?curid=600824", "title": "Giovanni Ghinazzi", "text": "Biografia.\nGiovanni Ghinazzi nasce a Bologna, in una famiglia borghese, il 9 luglio 1915. Nonostante il diploma da ragioniere in tasca, affascinato dalle imprese degli aviatori italiani, decide di iscriversi alla Scuola allievi ufficiali piloti della Regia aeronautica militare. Nel 1936 viene assegnato all'VIII Stormo di Bologna e un anno dopo viene chiamato a partecipare alla campagna di Spagna. Nel 1939 opera in Albania. Dopo un breve periodo in Italia, \u00e8 chiamato a prestare la sua opera nella Seconda guerra mondiale. Per il suo coraggio e il suo valore \u00e8 insignito con diverse medaglie e croci al merito. Nel 1955, dopo essersi occupato di formare i nuovi piloti, viene congedato per le lesioni all'udito riportate durante le missioni di guerra con il grado di generale.\nL'incontro con la massoneria.\nL'incontro tra Ghinazzi e la massoneria avviene nell'estate del 1945. Dopo la messa al bando operata dal fascismo, \u00e8 il momento della rinascita dell'associazionismo massonico. L'Italia \u00e8 in fermento. Dopo un ventennio di \u201csonno\u201d, rinascono logge in ogni parte d'Italia. A Bologna Ghinazzi con una decina di persone d\u00e0 vita alla prima Officina, che viene chiamata \u201cOrione\u201d. Ben presto l'impegno e la passione di Ghinazzi lo portano a diventare Maestro Venerabile e nel giro di pochi anni a ricoprire incarichi importanti anche a livello nazionale. Tra il 1955 e il 1956 assume la carica di Gran Maestro pro tempore, fino a quando viene nominato alla guida della Serenissima Gran Loggia Tito Ceccherini e Ghinazzi assume la carica di Gran Maestro aggiunto.\nIl connubio all'inizio \u00e8 molto produttivo: tra le novit\u00e0 introdotte l'apertura della Comunione anche alle donne, che trasforma ben presto l'associazione in un'obbedienza mista. Ma l'idillio tra i due non dura molto e i dissidi portano alle dimissioni di Ceccherini nel 1962.\nLa reggenza.\nA seguito delle burrascose dimissioni di Ceccherini, Giovanni Ghinazzi \u00e8 nominato reggente della Serenissima Gran Loggia. Il 4 aprile del 1962, per\u00f2, Ceccherini invia ai dirigenti dell'obbedienza una lettera con la quale sconfessa le sue dimissioni ritenendosi, di conseguenza, ancora il legittimo Gran Maestro in carica e decreta l'espulsione del Gran Maestro Ghinazzi. Riprende posto nella sede nazionale dell'Obbedienza e annuncia la ripresa dei pieni poteri. Ma il Supremo Consiglio non gli d\u00e0 ragione e riconosce Giovanni Ghinazzi come unico e legittimo Gran Maestro della Serenissima Gran Loggia.\nIl nuovo reggente si appresta dunque a portare avanti una difficile opera di ricostruzione della Comunione che in poche settimane ha perso sede centrale, archivio e fondi.\nNel giugno del 1962 Ghinazzi viene eletto anche alla carica di Sovrano Gran Commendatore del rito scozzese antico ed accettato, a capo quindi del Supremo Consiglio: vengono cos\u00ec concentrate in un'unica persona le massime cariche del Rito e dell'Ordine.\nLa situazione \u00e8 abbastanza disastrosa: la scissione ha portato una netta diminuzione degli iscritti e la prima cosa che Ghinazzi fa \u00e8 dedicarsi al proselitismo. L'espansione della Gran Loggia \u00e8 da quel momento una costante della sua reggenza: in meno di 25 anni vede fondare 237 officine, riemergerne 20, regolarizzarne 14 e contare 5\u00a0000 iscritti.\nNel 1964 si registra anche la fusione con la Serenissima Gran Loggia Nazionale d'Italia, che porta nuova linfa vitale. Negli anni, nell'ottica di una massoneria unica e universale, cerca anche di stabilire buoni rapporti con il Grande Oriente d'Italia, ma senza ottenere risultati apprezzabili. Nel 1965 l'Obbedienza assume il nome definitivo di Gran Loggia d'Italia degli Alam, e si inaugura la sede attuale, situata a Roma in Palazzo Vitelleschi, via San Nicola de' Cesarini 3.\nIn quegli anni la Gran Loggia d'Italia entra nel CLIPSAS (Centro di Raccordo e Informazione delle Potenze Massoniche Firmatarie dell'Appello di Strasburgo), organizzazione massonica internazionale nata su iniziativa del Grande Oriente del Belgio, e poi nel circuito CATENA, un'organizzazione internazionale che riconosce alle donne il diritto di appartenere alla Libera Muratoria. Ghinazzi \u00e8 uno strenuo difensore della massoneria come unica grande unione senza confini geografici: durante il suo lungo mandato sono numerosi i rapporti internazionali intessuti e le visite effettuate all'estero.\nNel 1971 alcuni Maestri Venerabili sollevano il problema dell'elezione del Sovrano Gran Commendatore del Rito a Gran Maestro dell'Ordine, rimasto sospeso dal 1962. Ghinazzi istituisce una commissione di studi approvata il 1\u00ba dicembre del 1984 dall'assemblea della Gran Loggia, e che porter\u00e0 all'unificazione delle cariche di Sovrano Gran Commendatore del rito scozzese e di Gran Maestro della Gran Loggia. A seguito di questa unificazione verr\u00e0 uniformato anche il sistema dei gradi, che diventa un \"unicum\" armonico dal I al XXXIII grado.\nGli ultimi anni e la P2.\nNel 1981 la Gran Loggia si trova a dover affrontare il terremoto mediatico suscitato dalla scoperta della loggia P2, appartenente al Grande Oriente d'Italia. Nonostante la sua totale estraneit\u00e0 anche nella sede di via de' Cesarini ci sono controlli e perquisizioni, che si prolungano per 25 giorni. La Gran Loggia ne esce comunque senza danni.\nIl 14 novembre 1986, Giovanni Ghinazzi muore lasciando dietro di s\u00e9 una Gran Loggia rinnovata e rinvigorita nel numero di aderenti e nel peso e riconoscimento internazionale con rapporti di amicizia importanti come quello con il Grande Oriente di Francia e la Gran Loggia del Belgio."}
{"id": "600827", "revid": "41025", "url": "https://it.wikipedia.org/wiki?curid=600827", "title": "Planisfero Dymaxion", "text": ""}
{"id": "600828", "revid": "1776051", "url": "https://it.wikipedia.org/wiki?curid=600828", "title": "Cancelli (Foligno)", "text": "Cancelli \u00e8 una frazione montana del comune di Foligno (PG), appartenente alla circoscrizione n. 5 \"Sant'Eraclio\".\nIl piccolo paese si trova a circa 900 , 14\u00a0km ad est di Foligno. \u00c8 attualmente popolato da pochissime persone, tutte appartenenti alla stessa famiglia, omonima del borgo: i Cancelli.\nPer raggiungere il paese, si devia dalla Strada statale 77 della Val di Chienti all'altezza di Scopoli, percorrendo una lunga strada sterrata che si inerpica sulle pendici di monte Cologna. Oppure, si sale da Sant'Eraclio in direzione Scandolaro e si prosegue per Cancelli.\nStoria.\nNel 1889 vennero trovati dei reperti archeologici risalenti ad un periodo anteriore a quello dell'avvento di Roma; in seguito furono anche rinvenute diverse monete d'epoca imperiale. Questi ritrovamenti testimoniano la presenza umana in quei luoghi, precedente all'avvento del Cristianesimo, e la presenza di santuari protostorici umbri. \u00c8 qui che si inserisce la leggenda/tradizione che rende celebre Cancelli nel circondario folignate ed anche oltre: il passaggio degli apostoli Pietro e Paolo. Durante il loro peregrinare, essi si trovarono a passare per il paese e furono ospitati da una famiglia del luogo. Per ricambiare il favore, visto che il capofamiglia lamentava un disturbo sciatico, gli apostoli donarono a lui e a tutti i suoi discendenti primogeniti di sesso maschile, residenti a Cancelli, la facolt\u00e0 di guarire i mali legati al dolore ischiatico (la nevralgia sciatica).\nAl XIII secolo risalgono invece i primi scritti che riportano il nome di Cancelli; nel 1644 il paese e le sue pertinenze risultavano abitati da 118 persone e godevano di una posizione dominante nei confronti dei borghi vicini.\nEconomia e manifestazioni.\nL'unica famiglia oggi residente nel paese (anch'essa di nome Cancelli) si ritiene discendente dall'antico ospite degli apostoli e reclama la facolt\u00e0 di guarigione a loro \"divinamente\" conferita. Questo ha sicuramente giovato nel tempo all'economia di Cancelli, altrimenti basata solo su attivit\u00e0 agricole, boschive o pastorali. Non di rado si \u00e8 reso necessario, nei secoli passati, l'intervento ecclesiastico per regolamentare l'esercizio delle attivit\u00e0 \"lenitive\": i guaritori non dovevano chiedere somme di denaro, bens\u00ec solamente accettare le offerte dei pellegrini che a loro si fossero rivolti. In breve tempo, la fama crebbe e raggiunse perfino il Piemonte.\nLe principali feste del paese si celebrano in occasione dell'Ascensione e per i Ss. Pietro e Paolo (29 giugno), patroni di Cancelli e del santuario.\nCuriosit\u00e0.\nCome per la gran parte delle pratiche rituali similari (vietate gi\u00e0 a partire dal Concilio di Trento), la Chiesa non riconosce ufficialmente le propriet\u00e0 guaritive dei Cancelli, anche se rilascia una sorta di \"patentino\" che autorizza i soli primogeniti maschi all'esercizio della pratica anche fuori delle mura del santuario, che avviene esclusivamente all'interno del Santuario e solo eccezionalmente pu\u00f2 essere svolta all'esterno.\nIl vescovo folignate Bizzoni, nel 1586, arriv\u00f2 addirittura a proibire l'esercizio delle guarigioni, almeno fino a quando non dovette approfittarne egli stesso per guarire la propria sciatica.\nAnche alcuni Papi, tra cui Pio IX, approfittarono dei \"guaritori\" di Cancelli. All'interno del santuario \u00e8 conservata una bolla papale che autorizza la pratica. Va notato che questi guaritori non possono accettare alcun compenso per la loro prestazione (ci\u00f2 corrisponde anche alle regole degli sciamani), ma possono solo accettare un'offerta per la chiesa.\nA tutt'oggi, ovviamente, non risulta alcuno studio scientifico circa l'efficacia dei metodi utilizzati dai guaritori di Cancelli: si tratta generalmente di lievi tocchi e benedizioni eseguiti sulla schiena e sui fianchi dei malati, che a detta di alcuni teologi, corrispondono esattamente all'antica benedizione di Mos\u00e8.\nLa popolarit\u00e0 di Cancelli crebbe in tempi recenti, quando Enzo Tortora ospit\u00f2 un membro della famiglia Cancelli alla trasmissione televisiva \"cult\" Portobello."}
{"id": "600830", "revid": "830939", "url": "https://it.wikipedia.org/wiki?curid=600830", "title": "Massimo Donelli", "text": "Biografia.\nGiornalista professionista dal 1976, ha iniziato la carriera nel 1967 lavorando nella redazione genovese della Gazzetta dello Sport. Ha lavorato nei quotidiani Il Secolo XIX, Corriere della Sera, Il Mattino, Il Giornale, La Notte e Il Sole 24 Ore e nei periodici Epoca, di cui \u00e8 stato anche direttore, e Panorama.\n\u00c8 stato inoltre il direttore dei contenuti del portale web CiaoWeb, fin quando nel 2001 questo non \u00e8 stato ceduto all'azienda \"Hachette-Rusconi\". Nel 2003 era in Rai.\n\u00c8 stato iscritto alla loggia massonica P2 (tessera n. 2207).\n\u00c8 stato docente all'Istituto per la formazione al giornalismo e ai corsi di formazione di Publitalia e membro dell'Itma (International Television Magazines Association).\nDal 2015 collabora col sito internet \"tvsvizzera.it\", parte integrante di SRG SSR.\nTv Sorrisi e Canzoni.\nDal 2 settembre 2002 al 9 ottobre 2006 \u00e8 stato il direttore della rivista TV Sorrisi e Canzoni. Da direttore ha promosso la nascita del sito internet della testata (avvenuta l'8 maggio 2003) e ha mantenuto il primato di \"Sorrisi\" come il primo giornale televisivo italiano in termini di vendite (nonostante l'uscita nel corso del 2005 di quattro nuovi periodici televisivi a basso costo). Prima di lasciare l'incarico ha cominciato a battersi contro lo spostamento della prima serata dei programmi televisivi provocata dalla \"guerra\" tra \"Affari tuoi\" e \"Striscia la notizia\". Gli \u00e8 succeduto Umberto Brindani.\nMediaset.\nDal 16 ottobre 2006 \u00e8 il nuovo direttore di Canale 5, subentrato a Giovanni Modina. Come direttore delle rete ammiraglia di Mediaset ha voluto riportare in onda programmi storici della rete come \"Ciao Darwin\" e \"La sai l'ultima?\" (ottenendo per\u00f2 cattivi risultati nel secondo caso) e affidandosi a programmi \"classici\" come \"La corrida\", \"Scherzi a parte\", \"Zelig\".\nGrazie alle scelte di Donelli, Canale 5 nell'autunno 2007 \u00e8 riuscita a vincere (ma solo nella fascia prime time) la battaglia negli ascolti con Raiuno dopo che quest'ultima aveva vinto per sette anni consecutivi. Nell'autunno 2008 vuole nel suo palinsesto pi\u00f9 novit\u00e0, come \"Fantasia\", \"Il ballo delle debuttanti\" e \"Pomeriggio cinque\". Visto il successo di quest'ultimo, Donelli cre\u00f2 anche le versioni estive (\"A gentile richiesta\" nel 2010, \"Pomeriggio Cinque Estate\" nel 2011 e \"Pomeriggio Cinque Cronaca\" nel 2012) ottenendo buoni risultati: uno dei punti deboli della direzione Donelli \u00e8 stato il progressivo crollo di ascolti dei programmi della domenica pomeriggio (specie quello di \"Domenica 5\" dal gennaio 2011 in poi).\nDonelli \u00e8 anche direttore del canali La 5 (dal maggio 2010), Mediaset Extra (dal novembre 2010), Mediaset Italia (canale per l'estero, dal marzo 2012). Il 21 dicembre 2012 tutte le sue direzioni passano a Giancarlo Scheri, mentre Donelli assume l'incarico di \"direttore dell'area Sviluppo e Comunicazione Tv\" di Mediaset. Il 31 gennaio 2014 lascia il Biscione.\nInsegnamento.\nMassimo Donelli, negli ultimi anni, ha ricevuto la cattedra di \"Prodotti e linguaggi dei prodotti a stampa\" presso l'Universit\u00e0 Vita e Salute San Raffaele di Milano.\nInoltre insegna \"Teoria e Tecniche del Linguaggio Giornalistico\" presso l'Universit\u00e0 Cattolica del Sacro Cuore di Milano e \"Broadcasting Management\" presso l'Universit\u00e0 della Svizzera italiana di Lugano."}
{"id": "600835", "revid": "57342", "url": "https://it.wikipedia.org/wiki?curid=600835", "title": "Giuseppe Codacci Pisanelli", "text": "Biografia.\nFiglio di Alfredo Codacci Pisanelli, docente di diritto all'universit\u00e0 di Roma, liberale, deputato del Regno e sottosegretario e nipote di Giuseppe Pisanelli, insigne giurista e Ministro di grazia e giustizia del Regno d'Italia. \nConsegu\u00ec la laurea in giurisprudenza e in scienze politiche e divenne libero docente in Diritto Amministrativo nel 1940 all'universit\u00e0 di Macerata, Capitano di cavalleria durante la seconda guerra mondiale e nel 1943, entrato in magistratura, fu uditore al tribunale di Roma e pretore di Tricase. Nel 1944 entr\u00f2 come volontario nell'Esercito Cobelligerante Italiano e fu inviato come osservatore per l'Italia al processo di Norimberga. Nel 1946 torn\u00f2 all'insegnamento all'universit\u00e0 di Roma e nel 1953 all'universit\u00e0 di Bari.\nFu rettore del Consorzio Universitario Salentino dal 1955 al 1976, e restando direttore dell'Istituto di Scienze Giuridiche ed Economiche.\nAttivit\u00e0 politica.\nNel 1946 fu eletto all'Assemblea costituente per la Democrazia Cristiana nella circoscrizione di Lecce.\nFu pi\u00f9 volte deputato dalla I alla IV legislatura (1948-1968).\nFu brevemente ministro della difesa nell'8\u00ba gabinetto De Gasperi (1953), presidente dell'Unione Interparlamentare (1957-1962). Nel 1954 \u00e8 segretario provinciale della DC di Lecce e commissario di quella di Bari. Dal 1958 al 1960 fu vicepresidente della commissione esteri della Camera. Poi divenne ministro per i rapporti con il Parlamento nei governi Fanfani III e IV (luglio 1960 - giugno 1963) e Leone (giugno - dicembre 1963).\nFu, dal 1962 al 1968, sindaco di Tricase, nel Salento, dal quale proviene la sua famiglia: suo era stato il progetto della Regione Salento, proposto invano alla Costituente nel dicembre 1946.\nNon rieletto alla Camera nel 1968, vi ritorn\u00f2 ancora nella VI legislatura (1972-1976)\nNel 1979 fu candidato per la lista della Democrazia Cristiana alle elezioni europee per l'Italia meridionale e fu il primo dei non eletti."}
{"id": "600837", "revid": "3115", "url": "https://it.wikipedia.org/wiki?curid=600837", "title": "Academiuta di lenga furlana", "text": "L'Academiuta di lenga furlana \u00e8 stata un istituto di lingua e poesia fondato nel 1945 a Casarsa della Delizia (Friuli), che raccoglieva un gruppo di ne\u00f2teroi seguaci dei principi del felibrismo regionale.\nL'Academiuta viene fondata il 28 febbraio 1945 da Pier Paolo Pasolini e alcuni suoi amici, tutti lettori appassionati di Graziadio Isaia Ascoli e seguaci dei suoi ideali. Viene dedicata al fratello di Pasolini, Guido, ucciso da alcuni partigiani comunisti pochi giorni prima, nell\u2019eccidio di Porz\u00fbs.\nI poeti si riuniscono la domenica pomeriggio a Versuta, alternando letture di poesie all'ascolto di brani musicali eseguiti dalla violinista Pina Kalc.\nNell'agosto dello stesso anno esce il primo numero dello\" Strolig\u00f9t\" (Il Lunarietto), prima rivista ufficiale dell'Academiuta, della quale usciranno in totale 5 numeri.\nPasolini invita poeti e scrittori a collaborare con testi in lingua friulana e circa quindici o venti poeti subiscono la sua influenza, tra cui Amedeo Giacomini, Umberto Valentinis, Novella Cantarutti, Leonardo Zanier, Federico Tavan, Giacomo Vit e Nelvia Di Monte."}
{"id": "600840", "revid": "33751", "url": "https://it.wikipedia.org/wiki?curid=600840", "title": "Nazionale di calcio dell'eSwatini", "text": "La nazionale di calcio dell'eSwatini \u00e8 la rappresentativa calcistica dell'omonima nazione africana, fino al 2018 nota come Swaziland, ed \u00e8 posta sotto l'egida della \"eSwatini Football Association\", fondata nel 1968 e affiliata alla FIFA dal 1978.\nLa selezione \u00e8 una delle pi\u00f9 deboli della confederazione africana e non ha mai preso parte alla fase finale della Coppa d'Africa n\u00e9 ha mai partecipato alla fase finale dei mondiali di calcio.\nOccupa la 146\u00aa posizione della classifica mondiale della FIFA.\nStoria.\nLa nazionale della Swaziland esord\u00ec battendo per 2-0 il il 1\u00ba maggio 1968.\nEsord\u00ec nelle qualificazioni alla Coppa d'Africa nelle eliminatorie per l'edizione del 1986.\nIl 12 giugno 2015 ottenne una storica vittoria esterna a Casablanca contro la (2-1) in una partita di qualificazione alla Coppa d'Africa 2017. Per lo Swaziland fu la prima vittoria esterna nelle eliminatorie della Coppa d'Africa. Il match si sarebbe dovuto giocare a Conakry, ma la sede della partita fu spostata a causa di un'epidemia di ebola.\nRosa attuale.\nLista dei giocatori convocati per la doppia sfida di qualificazione alla Coppa d'Africa 2021 contro Guinea-Bissau e Senegal del 26 e 30 marzo 2021.\nPresenze e reti aggiornate al 25 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "600847", "revid": "1543377", "url": "https://it.wikipedia.org/wiki?curid=600847", "title": "Agenzia Spaziale Italiana", "text": "LAgenzia Spaziale Italiana (ASI) \u00e8 un ente governativo italiano, istituito nel 1988, che ha il compito di predisporre e attuare la politica aerospaziale italiana. Dipende e utilizza i fondi ricevuti dal Governo italiano per finanziare il progetto, lo sviluppo e la gestione operativa di missioni spaziali, con obiettivi scientifici e applicativi.\nGestisce missioni spaziali in proprio e in collaborazione con i maggiori organismi spaziali internazionali, prima tra tutte l'Agenzia spaziale europea (dove l'Italia \u00e8 il terzo maggior contribuente dopo Francia e Germania, e a cui l'ASI corrisponde una parte del proprio \"budget\"), quindi la NASA e le altre agenzie spaziali nazionali. Per la realizzazione di satelliti e strumenti scientifici, l'ASI stipula contratti con le imprese, italiane e non, operanti nel settore aerospaziale.\nHa la sede principale a Roma e centri operativi a Matera (sede del Centro di geodesia spaziale Giuseppe Colombo) e Malindi, Kenya (sede del Centro spaziale Luigi Broglio). Il centro di Trapani-Milo, usato per i lanci di palloni stratosferici dal 1975, non \u00e8 pi\u00f9 operativo dal 2010.\nHa un organico di circa 260 dipendenti (al 2018), e un \"budget\" annuale al 2019 di circa 1,075 miliardi di euro. Le attivit\u00e0 di ricerca vengono svolte in cooperazione con le Universit\u00e0, il CNR, gli osservatori astronomici, ecc. I campi di studio sono in genere le \"scienze dell'universo, le scienze della Terra, le scienze della vita\" e la tecnologia aerospaziale.\nLa politica spaziale italiana prima dell'ASI.\nLe attivit\u00e0 dell'Agenzia spaziale italiana affondano le radici in una tradizione che fa del nostro Paese uno dei primi al mondo ad essersi occupato di questo settore, gi\u00e0 da inizio Novecento, con studi, esperimenti e personaggi di rilievo internazionale; alcuni di loro sono citati di seguito.\nDopo la fase pionieristica le attivit\u00e0 spaziali italiane trovano una prima sistematizzazione nel 1959, con la creazione, all'interno del Consiglio Nazionale delle Ricerche, della commissione per le ricerche spaziali, e nel 1963 venne creato, all'interno del Consiglio Nazionale delle Ricerche, un Istituto di ricerche spaziali, quale strumento di coordinamento della ricerca fondamentale e di quella applicativa per l'attuazione dei programmi spaziali nazionali.\nIl primo risultato di quegli sforzi fu, nel 1964, il lancio del satellite artificiale San Marco 1, partito dalla base statunitense di Wallops Island, in Virginia, in virt\u00f9 di un primo accordo con gli Stati Uniti in materia spaziale. Poco dopo questo lancio, l'Italia si dot\u00f2 anche di una propria base di lancio rilevando una vecchia piattaforma da sbarco dell'esercito americano (la San Marco) e una vecchia piattaforma petrolifera dell'Eni (la Santa Rita) nei pressi di Malindi, in Kenya, e attrezzando nei dintorni anche un segmento di terra. Nasceva cos\u00ec il Centro spaziale Luigi Broglio, da cui sarebbero partiti negli anni successivi altri quattro satelliti della serie San Marco (San Marco 2 nel 1967, San Marco 3 nel 1971, San Marco 4 nel 1974, San Marco D/L nel 1988).\nNel corso degli anni sessanta, l'Italia inizi\u00f2 a giocare un ruolo chiave anche nella politica spaziale europea, che proprio allora andava prendendo forma. Nel 1964 ader\u00ec infatti alle prime organizzazioni spaziali europee, ELDO (European Launcher Development Organization, per la costruzione dei lanciatori) ed ESRO (European Space Research Organization, per la realizzazione di satelliti scientifici).\nNel 1970 l'Istituto di Ricerche Spaziali del CNR divent\u00f2 il Servizio Attivit\u00e0 Spaziali, nell'ambito della cui attivit\u00e0 fu progettato, realizzato e lanciato in orbita, il 26 agosto 1977, il satellite sperimentale pre-operativo per telecomunicazioni SIRIO. Nel frattempo, nel 1975, nasceva l'Agenzia spaziale europea, di cui l'Italia fu tra i Paesi fondatori e di cui \u00e8 tuttora il terzo paese contribuente dopo Francia e Germania.\nNel 1980 allo scopo di rafforzare il ruolo italiano nel settore, veniva istituito il Piano Spaziale Nazionale, la cui gestione scientifica, tecnica e amministrativa era interamente affidata al CNR. La costante crescita di importanza del settore spazio, del ruolo italiano e la necessit\u00e0 di una sua razionalizzazione, spinsero per\u00f2 alla creazione di un ente a s\u00e9 stante, appunto l'Agenzia spaziale italiana, nata nel 1988.\nSpace economy italiana.\nASI ricopre un ruolo chiave nella space economy nazionale.\nCon il decreto-legge n. 35 del 14 marzo 2005 viene avviato l'iter di costituzione dei Distretti Tecnologici regionali i partnership sia con gli enti del governo centrale come il MIUR che con partner privati. Il 25 febbraio 2018 entra in vigore la nuova normativa sulla Space Economy. Viene istituito il \"Comitato interministeriale per le politiche relative allo spazio e alla ricerca aerospaziale\". In base agli obiettivi della legge, la norma sancisce che il Presidente del Consiglio dei ministri, \"\"con proprio decreto da adottare entro quindici giorni\" dalla data di entrata in vigore della disposizione, \"individua il Sottosegretario di Stato alla Presidenza del Consiglio dei ministri con delega alle politiche spaziali e aerospaziali e l'ufficio della Presidenza del Consiglio responsabile delle attivit\u00e0 di supporto, coordinamento e segreteria del Comitato\"\".\nL'Agenzia Spaziale Europea valuta che, in Italia, per ogni euro investito nello spazio, l'economia registra 7 euro di ritorni economici, mentre tale ritorno economico, secondo uno studio effettuato dalla stessa ASI con il dipartimento di Economia dell\u2019Universit\u00e0 di Roma Tre, ammonterebbe a 11 euro.\nIn Italia, le circa 250 imprese del settore danno lavoro a circa 6300 persone (+3% degli occupati dal 2014) e nel 2017 hanno prodotto un fatturato di 1,9 miliardi di euro. L'Italia \u00e8 il terzo finanziatore dell\u2019Agenzia Spaziale Europea ed uno dei primi dell\u2019attuale European Astronaut Corps, nonch\u00e9, realizzando sia lanciatori che satelliti, uno dei pochissimi paesi al mondo a disporre di una filiera di prodotto completa nel settore.\nNel settembre 2015 la NASA ha annunciato la selezione di 13 micro-satelliti che faranno parte della missione Artemis 1 tra i quali figura, unico tra le proposte europee, ArgoMoon, realizzato dall'azienda italiana Argotec in collaborazione con l'Agenzia Spaziale Italiana. Un altro microsatellite di Argotec che parteciper\u00e0 a una missione DART della NASA sar\u00e0 LiciaCube (Light Italian cubesat for imaging of asteroids) progetto di un cubesat italiano coordinato dall'ASI. Questo satellite far\u00e0 parte della missione DART e si separer\u00e0 dalla sonda principale poco prima dell'impatto di quest'ultima con il meteorite per documentare gli effetti dell\u2019impatto.\nViene inoltre approvato il programma multimissione PLATiNO (Piccoli Satelliti ad Alta Tecnologia), per sviluppare la capacit\u00e0 industriale nel settore dei satelliti di piccola massa. Il 7 agosto 2019, l'azienda Sitael ha firmato un contratto con l'Agenzia Spaziale Italiana per la realizzazione di una piattaforma satellitare, \"Platino-1\" che ha lo scopo di validare le tecnologie che compongono il satellite, compresa la micro-antenna SAR realizzata da Thales Alenia Space.\nNel 2020 nasce Primo Space, il primo fondo di venture capital italiano specializzato nel settore spaziale, promosso dalla societ\u00e0 Primomiglio Sgr ed a cui partecipa Cassa Depositi e Prestiti. Il nuovo fondo nasce con il supporto dell\u2019Agenzia spaziale italiana e della Fondazione E. Amaldi, principale advisor di Primo Space nella valutazione tecnica. Il fondo ha ricevuto 30 milioni di finanziamento dal Fondo europeo d\u2019investimenti (FEI) nell'ambito del programma pilota InnovFin Equity Spacea, sua volta inserito nel programma Ue Horizon 2020.\nAd Ottobre 2020, l'azienda Sitael ha anche vinto un bando straordinario dell' Agenzia Spaziale Europea per fronteggiare l'emergenza COVID-19 con tecnologie spaziali. Sitael realizzer\u00e0 un treno-ospedale con postazioni di terapia intensiva connesse via satellite per servizi di tele-medicina anche in movimento. Il progetto si chiama \"ICUTRAIN\" (Intensive Care Unit TRAIN), ed \u00e8 stato selezionato dall\u2019ESA come vincitore del bando \u201c\"Space in response to COVID-19 outbreak\"\u201d, fra gli oltre 130 inizialmente selezionati. ICUTRAIN \u00e8 un\u2019idea di SITAEL, proposto dall\u2019Agenzia Spaziale Italiana (ASI).\nSettori di attivit\u00e0.\nFin dalla sua nascita l'ASI ha organizzato il suo lavoro e i suoi investimenti su cinque direttrici principali: lo studio scientifico dell'Universo, l'osservazione della Terra da satellite, le telecomunicazioni, l'abitabilit\u00e0 nello spazio, lo sviluppo di mezzi per l'accesso allo spazio e la meteorologia.\nGrande valore per la messa in pratica di queste attivit\u00e0 sono la collaborazione con istituti di ricerca e universit\u00e0 italiane, ne \u00e8 un esempio l\u2019esperienza prodotta con il programma UniSat presso la Scuola di Ingegneria Aerospaziale dell\u2019Universit\u00e0 di Roma \u201cLa Sapienza\u201d raccolta poi da aziende private come GAUSS.\nOsservazione dell'universo.\nL'attivit\u00e0 di Osservazione dell'Universo dell'ASI \u00e8 al suo interno strutturata nelle tre linee \"Esplorazione del Sistema Solare\", \"Cosmologia e Fisica Fondamentale\" e \"Astrofisica delle Alte Energie\". Le attivit\u00e0 scientifiche sono svolte in collaborazione con le Universit\u00e0, il Consiglio Nazionale delle Ricerche, enti di ricerca come l'Istituto nazionale di astrofisica (INAF) e l'Istituto nazionale di fisica nucleare (INFN). Nel corso della sua attivit\u00e0 l'ASI ha messo in orbita propri satelliti scientifici e partecipa alle maggiori missioni ESA e NASA per l'esplorazione del sistema solare e lo studio dello spazio profondo. Il primo satellite scientifico messo in orbita dall'ASI \u00e8 stato Beppo-SAX, realizzato in collaborazione con l'agenzia spaziale olandese (NIVR) e dedicato a Giuseppe \"Beppo\" Occhialini, uno dei padri dell'astrofisica delle alte energie in Italia. Lanciato nel 1996, questo satellite per lo studio delle emissioni in banda X (che avrebbe dovuto rimanere operativo per due anni ma ha in realt\u00e0 continuato a lavorare fino al 2003), ha contribuito in modo determinante alla comprensione del fenomeno cosmico dei lampi di raggi gamma.\nSempre nel campo dell'astrofisica delle alte energie, il 23 aprile del 2007 l'ASI ha lanciato il satellite per astronomia gamma AGILE. La particolarit\u00e0 di AGILE \u00e8 la combinazione di due rivelatori a immagini, operanti simultaneamente nelle bande di energia gamma e di raggi X-duri, fusi in un unico strumento dalle grandi capacit\u00e0 scientifiche.\nPer quanto riguarda le partecipazioni a missioni internazionali, vanno ricordate:\nOsservazione della Terra.\nL'Agenzia spaziale italiana ha dedicato particolare attenzione ai programmi di Osservazione della Terra sia partecipando ai numerosi programmi in ambito ESA (ERS-1, ERS-2, Envisat), sia avviando collaborazioni con altre Agenzie spaziali europee ed internazionali (il programma Vegetation, per il monitoraggio della vegetazione terrestre, con la Comunit\u00e0 Europea, l'agenzia spaziale francese CNES, l'agenzia spaziale belga BISA e l'agenzia spaziale svedese SSC; i progetti SAR-X e SRTM, per l'osservazione della Terra in banda X, con l'agenzia spaziale tedesca DLR e la NASA).\nIl 22 ottobre del 1992 l'ASI ha lanciato, in collaborazione con la NASA, il satellite LAGEOS-2 (che seguiva la missione NASA LAGEOS-1 lanciata nel 1976): si tratta di un satellite passivo, una sfera di alluminio ricoperta da specchi in grado di riflettere raggi laser emessi dalle stazioni a Terra, e che ha consentito accurate misurazioni dei movimenti delle placche tettoniche, del campo gravitazionale terrestre e degli spostamenti dell'asse di rotazione terrestre. Nel 2012 \u00e8 stato lanciato LARES, un satellite che svolger\u00e0 una missione simile a quella di LAGEOS 2 ma che permetter\u00e0 misure con precisione maggiore.\nPi\u00f9 recentemente l'ASI ha sviluppato poi il programma COSMO-SkyMed, una costellazione satellitare in orbita bassa, equipaggiata con sensori radar, in condizione di monitorare il territorio in qualsiasi condizione meteorologica, in grado di raccogliere dati di interesse ambientale, con elevata frequenza di rivisitazione dei siti, e di renderli disponibili all'utenza in tempi rapidi.\nIl sistema \u00e8 essenzialmente dedicato alla protezione civile, al monitoraggio dell'ambiente e del clima, alla prevenzione delle catastrofi, al controllo delle coste, alle risorse idrogeologiche. Il lancio del primo satellite \u00e8 avvenuto il 7 giugno 2007\nInoltre l'ASI e il CONAE (l'ente spaziale argentino) hanno firmato un accordo per la costituzione del Sistema SIASGE che prevede l'integrazione dei sistemi satellitari italiano COSMO-SkyMed e quello argentino SAOCOM, capace di coprire l'80% delle richieste da parte della comunit\u00e0 internazionale.\nNel 2010 \u00e8 stata decisa la missione SHALOM, acronimo di \"Spaceborne Hyperspectral Applicative Land and Ocean Mission\", \u00e8 una missione spaziale scientifica congiunta dell'Agenzia spaziale israeliana e dell'Agenzia Spaziale Italiana per sviluppare un satellite iperspettrale per l'osservazione della Terra.\nNel 2018 l'ASI partecipa alla missione CSES una missione congiunta sino-italiana composta da un satellite per lo studio del campo magnetico, del plasma e dei flussi di particelle nell'orbita terrestre. L'Italia partecipa alla missione CSES attraverso il progetto LIMADOU guidato dal professor Piergiorgio Picozza (ricercatore principale) che ha fornito l\"High Energy Particle Detector\" (HEPD) del satellite, progettato per ottimizzare la rilevazione di particelle cariche in caduta dalla fascia di Van Allen interna a causa di fenomeni sismici e perturbazioni elettromagnetiche di natura non sismica. Ha inoltre collaborato allo sviluppo e al collaudo dell\"Electronic Field Detector\" (EFD) nella camera al plasma dell'INAF-IAPS a Roma e partecipa all'analisi dei dati di tutti gli strumenti del satellite CSES.\nIl 22 marzo 2019 viene lanciato, tramite vettore Vega, il PRISMA acronimo di \"PRecursore IperSpettrale della Missione Applicativa\". Lo scopo della missione \u00e8 di testare un dimostratore tecnologico dotato di strumenti ottici per il monitoraggio delle risorse naturali e delle caratteristiche dell'atmosfera. PRISMA sar\u00e0 in grado di monitorare i fenomeni geologici che avvengono in Italia, lo stato delle risorse naturali, la qualit\u00e0 dell'aria e i livelli di inquinamento. PRISMA \u00e8 una missione ASI continuazione del programma HypSEO per sviluppare una fotocamera iperspettrale per applicazioni spaziali ed interrotto nel 2002.\nTelecomunicazioni e navigazione satellitare.\nIl primo successo in questo campo fu, poco dopo la fondazione dell'ASI, il lancio, avvenuto il 16 gennaio 1991, del primo satellite per telecomunicazioni Italsat F1, cui si aggiunse, l'8 agosto 1996, Italsat F2. In ambito ESA, l'ASI ha partecipato inoltre ai progetti OLYMPUS e Artemis.\nOggi l'ASI \u00e8 impegnata soprattutto, assieme all'ESA e alla gran parte del settore spaziale europeo, nello sviluppo del sistema di navigazione satellitare Galileo. L'industria italiana \u00e8 infatti coinvolta sia nella costruzione di alcuni dei satelliti che formeranno il sistema (con Thales Alenia Space) sia nella predisposizione del segmento di terra, con Telespazio. L'ASI ha il compito di coordinare gli investimenti italiani nel progetto Galileo e di sostenere lo sfruttamento delle opportunit\u00e0 offerte da questo progetto, in particolare nel settore dei trasporti.\nSviluppo di lanciatori e navette spaziali.\nL'ASI ha sviluppato IRIS, uno stadio propulsivo per il trasferimento orbitale dalla \"stiva\" dello Space Shuttle NASA all'orbita di trasferimento di carichi utili con un peso fino a 900\u00a0kg. \u00c8 stato utilizzato nell'ottobre del 1992 per l'inserimento di LAGEOS II in orbita circolare a 6000\u00a0km.\nL'ASI partecipa in ambito ESA allo sviluppo del nuovo vettore Ariane 5, ed \u00e8 il principale finanziatore del lanciatore Vega, vettore per satelliti della classe fino a 1500\u00a0kg da inserire in orbita bassa. L'Agenzia spaziale italiana contribuisce con il 65% del \"budget\" del progetto VEGA, e l'industria italiana \u00e8 fortemente coinvolta nella sua realizzazione.\nLa filiera industriale spaziale italiana con capofila l'ASI e Leonardo \u00e8 impegnata nello sviluppo del progetto della navetta ESA denominata Space Rider finanziata principalmente dall'Italia. Inoltre, tramite l'ESA e il CIRA, l'ASI sta partecipando allo sviluppo dello spazioplano ipersonico Hexafly.\nIn questo programma di sviluppo di trasporti spaziali va a collocarsi anche l'accordo in merito allo sviluppo del primo spazioporto italiano firmato da Altec e Virgin Galactic all'interno del distretto aerospaziale pugliese.\nAbitabilit\u00e0 nello spazio.\nIl primo grande impegno dell'ASI nella ricerca sulle stazioni spaziali orbitanti abitabili \u00e8 stato con le due missioni Tethered (1992 e 1996), il cosiddetto \"satellite a filo\". L'esperimento nasceva da un'intuizione dell'italiano Giuseppe Colombo dell'Universit\u00e0 di Padova, per verificare la possibilit\u00e0 di ottenere energia sufficiente al mantenimento di una stazione orbitale per mezzo di un satellite collegato alla stazione stessa da un lungo cavo metallico. Attraversando la ionosfera, ed i relativi campi magnetici, il cavo pu\u00f2 infatti generare corrente elettrica.\nOggi l'Italia ha un ruolo rilevante nel programma di sviluppo ed utilizzazione della Stazione Spaziale Internazionale (ISS), raggiunto non solo con la partecipazione significativa al programma europeo dell'ESA per la realizzazione del modulo Columbus ed alla sua utilizzazione (cui l'Italia partecipa in misura del 19%), ma anche attraverso uno specifico accordo bilaterale con la NASA.\nSecondo questo accordo, l'ASI ha infatti fornito alla NASA tre moduli logistici per il trasporto di rifornimenti e attrezzature verso la Stazione: Multi-Purpose Logistics Module (MPLM), progettati e costruiti dall'industria italiana (con Alenia Spazio, oggi Thales Alenia Space, come primo contraente) sotto coordinamento dell'ASI. Inoltre, l'ASI ha costruito (questa volta nell'ambito di un contratto tra ESA e NASA), basandosi sullo stesso progetto, il Nodo 2 (successivamente denominato Harmony), un elemento pressurizzato che fa da modulo di interconnessione tra i laboratori di costruzione statunitense e quelli di costruzione europea e giapponese, e ha portato fino a un elevato livello di sviluppo il Nodo 3 (denominato Tranquility), che verr\u00e0 invece concluso nell'ambito di un contratto ESA.\nIn cambio della fornitura dei moduli MPLM, l'ASI ha avuto dalla NASA sei opportunit\u00e0 di volo per astronauti italiani verso la Stazione Spaziale Internazionale. La prima di queste opportunit\u00e0 \u00e8 stata sfruttata da Umberto Guidoni nel 2001, primo europeo ad approdare sulla Stazione Spaziale Internazionale. La seconda \u00e8 toccata invece a Paolo Nespoli, che tra ottobre e novembre del 2007 ha accompagnato in orbita il Nodo 2.\nL'ASI tramite l'ESA e Thales Alenia Space sta contribuendo al progetto di realizzazione della nuova stazione spaziale denominata Lunar Orbital Platform-Gateway.\nSociet\u00e0, fondazioni ed associazioni partecipate da ASI.\nAziende.\nL'ASI, quale ente nazionale di riferimento del settore aerospaziale, nel perseguire le finalit\u00e0 indicate nel proprio Statuto e nel D. Lgs. n. 128/2003, partecipa, come azionista di minoranza o di riferimento, in societ\u00e0 di capitali, in partenariato con soggetti pubblici e privati, attuando, a seconda dei casi, diversificate politiche di \"governance\" e di gestione aziendale.Tutte le partecipazioni dell\u2019ASI sono detenute e finalizzate al perseguimento dei propri scopi istituzionali e sono periodicamente poste sotto revisione per verificarne l\u2019attualit\u00e0 e la sostenibilit\u00e0 economico-finanziaria.\nIn particolare, ASI detiene il controllo del CIRA S.C.p.A. e partecipazioni di minoranza in ALTEC S.p.A., in SpaceLab (gi\u00e0 ELV S.p.A). e in e-GEOS S.p.A.\nC.I.R.A..\nL'ASI detiene il 47,182%, quota di maggioranza, del partenariato pubblico-privato del Centro italiana ricerche aerospaziali S.C.p.A.\nIl CIRA S.c.p.A. ha il compito di attuare il PRORA (PROgramma nazionale di Ricerche Aerospaziali), provvedimento governativo, elaborato in coerenza con il Programma Nazionale della Ricerca (PNR), con il Documento di Visione Strategica e con le esigenze espresse dal mondo dell'Industria e della Ricerca.\nDal 2005, il CIRA \u00e8 anche uno dei soci del Centro euro-mediterraneo sui cambiamenti climatici (CMCC), altro centro di eccellenza italiano attivo nell'ambito della climatologia con una quota del 5,72%.\nASI attraverso il CIRA S.C.p.A. detiene anche le seguenti partecipazioni:\nA.L.T.E.C..\nAerospace Logistics Technology Engineering Company S.p.A. (ALTEC) \u00e8 una societ\u00e0 pubblico-privata con sede a Torino e costituisce un centro di eccellenza per la fornitura di servizi ingegneristici e logistici a supporto delle operazioni e dell\u2019utilizzazione della Stazione Spaziale Internazionale e a supporto dello sviluppo e della realizzazione di missioni di esplorazione planetaria.\nIl socio di maggioranza \u00e8 la societ\u00e0 Thales Alenia Space Italia S.p.A. che detiene il 63,75% delle azioni; l\u2019Agenzia Spaziale Italiana detiene il 36,25% delle azioni.\nA partire dagli ultimi mesi dell\u2019anno 2015, la societ\u00e0 \u00e8 stata interessata da un processo di revisione dell\u2019assetto azionario che si \u00e8 concluso con l\u2019assemblea straordinaria del 29 gennaio 2016, in cui gli attuali soci (Thales Alenia Space Italia e l\u2019Agenzia Spaziale Italiana) hanno deliberato il definitivo assestamento delle quote approvando il nuovo statuto sociale, contenente anche la variazione della denominazione sociale.\nOggi nella sede di ALTEC sono presenti due centri di controllo per la Stazione Spaziale, uno collegato alla NASA e uno all\u2019ESA. ALTEC \u00e8 inoltre sede del \"Gaia DPCT\" (Data Processing Data Torino), centro nazionale di elaborazione dell\u2019ingente mole di dati scientifici del programma europeo GAIA dell\u2019ESA per l\u2019osservazione dell\u2019Universo. Nell\u2019ambito del programma ESA di utilizzo della ISS, ALTEC ha la responsabilit\u00e0 dei servizi di addestramento degli astronauti, di logistica (ALTEC \u00e8 il Centro Logistico Europeo) e di supporto alle operazioni. Oltre a fornire supporto ingegneristico dal suo centro di controllo, coadiuva con proprio personale distaccato le attivit\u00e0 del centro di controllo ESA in Germania. La societ\u00e0 \u00e8, inoltre, impegnata nelle attivit\u00e0 relative alla realizzazione in volo degli esperimenti italiani sulla ISS.\nALTEC S.p.A. \u00e8 centro di eccellenza per la fornitura di servizi ingegneristici e logistici a supporto delle operazioni e dell\u2019utilizzazione della Stazione Spaziale Internazionale e anche a quello di altre infrastrutture in favore di ASI, di ESA, di altre Agenzie Spaziali, di Enti pubblici, di comunit\u00e0 scientifiche, di industrie nazionali ed estere e di altri soggetti privati. \u00c8 a supporto dello sviluppo e realizzazione di missioni di esplorazione planetaria, nonch\u00e9 operante in iniziative commerciali correlate alla \"space economy\", utilizzando anche il \"know-how\" e le infrastrutture realizzate.\nLa scelta nel maggio 2018 dell'Aeroporto di Taranto-Grottaglie come luogo dove sorger\u00e0 il primo spazioporto italiano operativo per i voli suborbitali (individuato dal Ministero delle infrastrutture e dei trasporti e dall'ENAC per realizzarlo entro il 2020) fa seguito all'accordo firmato nel dicembre del 2017 tra Altec e la Virgin Galactic di Richard Branson, che sta sviluppando la SpaceShipTwo, navetta per il volo suborbitale destinata al turismo spaziale, ma anche un sistema di lancio per piccoli satelliti in orbita bassa. In base all'intesa tra le due aziende saranno valutate congiuntamente le opportunit\u00e0 operative dello spazioporto italiano per la Virgin Galactic, per eseguire voli sperimentali suborbitali, addestramento astronauti e piloti, scopi didattici e turismo spaziale, facendo anche seguito all'accordo firmato nel giugno del 2017, presso la \u201cCasa dell'Aviatore\u201d dell'Aeronautica Militare, un accordo di cooperazione tra l'americana FAA (Federal Aviation Administration), ENAC e ASI sul \u201cCommercial Space Transportation\u201d. La collaborazione proposta si basa sull'utilizzo del sistema di volo spaziale Virgin Galactic, in particolare lo Spazioplano riutilizzabile SpaceShipTwo ed il suo velivolo vettore, White Knight Two che verranno assemblati in Puglia con la collaborazione della Sitael di Mola di Bari.\nNel 2019 viene inaugurato, sempre nel centro ALTEC a Torino, il \"Rover Operations Control Center\" (ROCC) centro di controllo e sviluppo fondamentale per le future missioni robotiche di esplorazione della ESA in particolare ExoMars. All'interno del centro sono comprese diverse strutture strategiche:\nSpaceLab.\nFondata come ELV S.p.A. (European Launch Vehicle) nel dicembre 2000 da Avio S.p.A. e Agenzia Spaziale Italiana, il 1\u00ba marzo 2018 ha cambiato la propria denominazione sociale in Spacelab S.p.A., in seguito a un'operazione di M&amp;A. Essa \u00e8 partecipata al 70% da Avio S.p.A. e al 30% dall'Agenzia Spaziale Italiana.\nContestualmente all'operazione di M&amp;A \u00e8 stato mutato l\u2019oggetto sociale. Spacelab S.p.A. svolge in Italia e all'estero, attivit\u00e0 nel settore dell\u2019industria aerospaziale e, in particolare, nel campo dei sistemi di trasporto spaziale, dei lanciatori e dei loro componenti e attrezzature. Spacelab S.P.A. \u00e8 impegnata in particolare in attivit\u00e0 di ricerca e di sviluppo di nuove tecnologie e di infrastrutture di prova nel settore del trasporto spaziale.\ne-GEOS.\nLa societ\u00e0 e-GEOS S.p.A., \u00e8 stata costituita nel 2000 dall'Agenzia Spaziale Italiana, che ha selezionato il socio privato - la societ\u00e0 Telespazio S.p.A. - a seguito di bando di gara internazionale, e con cui ASI ha sottoscritto un Accordo di Joint Venture (\u201cAJV\u201d) finalizzato a costituire e regolare un rapporto associativo per la promozione e lo sviluppo del mercato nazionale ed internazionale delle applicazioni e dei servizi commerciali nel settore dell'Osservazione della Terra.\nLa Societ\u00e0 ha per oggetto principale lo svolgimento di attivit\u00e0 di sviluppo, produzione e commercializzazione di servizi, prodotti e applicazioni nel settore dell'Osservazione della Terra. Sulla base di Accordi e Convenzioni nazionali ed internazionali, e-GEOS ha avuto riconosciuto un ruolo esclusivo di soggetto gestore del \"ground segment\" e dell\u2019attivit\u00e0 di utilizzazione della costellazione satellitare COSMO-SkyMed, fatta salva la competenza della Difesa in chiave duale. Tali accordi prevedono tra l\u2019altro la gestione da parte di e-GEOS dei servizi relativi agli impianti ASI di Matera e Malindi destinati alle attivit\u00e0 di Osservazione della Terra.\nASI detiene il 20% delle azioni di e-GEOS S.p.A.\nFondazioni ed associazioni di cui ASI fa parte.\nASI aderisce ad associazioni i cui scopi siano in linea con i propri scopi istituzionali.\nA.P.R.E..\nLAgenzia per la Promozione della Ricerca Europea (APRE) \u00e8 un\u2019associazione senza scopo di lucro che agisce in stretto collegamento con il MIUR.\nL'associazione ha lo scopo di fornire ai propri associati, nonch\u00e9 ad enti pubblici, enti privati e persone fisiche, informazioni, supporto e assistenza in materia di partecipazione italiana ai programmi ed alle iniziative di collaborazione a livello nazionale ed europeo nel campo della ricerca e sviluppo, dell'innovazione tecnologica e del trasferimento dei risultati.\nC.O.D.I.G.E.R..\nLa Conferenza Permanente dei Direttori Generali degli Enti Pubblici di Ricerca (CODIGER) \u00e8 un\u2019associazione autonoma e senza fini di lucro con durata illimitata, attiva su tutte le questioni attinenti alla gestione degli Enti pubblici di ricerca italiani, di cui ASI \u00e8 membro.\nC.T.N.A..\nIl Cluster Tecnologico Nazionale Aerospazio (CTNA), in quanto Associazione riconosciuta, agisce come interlocutore unico nazionale tra tutti gli attori principali del sistema aerospaziale nazionale: Grandi, medie e piccole aziende, Centri di Ricerca, mondo Accademico, Istituzioni Governative, Agenzie e Piattaforme nazionali, Federazioni di Categoria e Distretti industriali e tecnologici aerospaziali regionali.\n\u00c8 quindi un punto di sintesi e convergenza di bisogni e priorit\u00e0 dei diversi portatori di interesse del sistema aerospaziale nazionale. L\u2019ASI \u00e8 membro fondatore del CTNA.\nNe fanno parte Cluster Lucano Aerospazio (CLAS), Distretto Aerospaziale Piemonte (DAP), Distretto Advanced Manufacturing 4.0 per conto di Regione Toscana, Distretto Tecnologico Aerospaziale della Campania (DAC), Distretto Aerospaziale Sardegna (DASS), Distretto Tecnologico Aerospaziale S.c.a. r.l. (DTA), Dominio ICT/Aerospazio Abruzzo, IR4I Cluster Tecnologico Aerospaziale dell\u2019Emilia Romagna, Lazio Innova Spa, Lombardia Aerospace Cluster, Umbria Aerospace Cluster, Distretto Tecnologico Ligure sui Sistemi Intelligenti Integrati, Consiglio Nazionale delle Ricerche (CNR), Centro Italiano ricerche aerospaziali (CIRA), GE Avio, Leonardo Spa, Federazione Aziende Italiane per l\u2019Aerospazio, la Difesa e la Sicurezza (AIAD).\nC.V.A..\nLa Communaut\u00e9 des Villes Ariane (CVA) fu creata nel 1998 sotto forma di associazione riconosciuta non avente scopo di lucro di diritto francese. L\u2019associazione raggruppa le citt\u00e0 europee (denominate citt\u00e0 \u201cAriane\u201d) e le imprese industriali che lavorano nel campo del trasporto spaziale europeo. Ha sede a \u00c9vry (Essonne).\nL\u2019ASI \u00e8 Membro Aderente del CVA dal 2017.\nE.S.P.I..\nLEuropean Space Policy Institute (ESPI) \u00e8 un\u2019associazione internazionale con sede a Vienna e costituita come organizzazione non-profit di diritto austriaco. \u00c8 composta da ricercatori ed esperti indipendenti, di cui ASI \u00e8 membro ordinario. Opera a livello globale perseguendo diversi obiettivi in ambito di politica, ricerca e cultura spaziale.\nFondazione E. Amaldi.\nL\u2019obiettivo primario della Fondazione E. Amaldi \u00e8 quello di promuovere e sostenere la ricerca scientifica finalizzata al trasferimento tecnologico, partendo dal settore spaziale, come strumento fondamentale per lo sviluppo economico del Paese e come fonte di innovazione per il miglioramento della competitivit\u00e0, della produttivit\u00e0 e dell\u2019occupazione. Il modello di riferimento a cui ci si \u00e8 ispirati \u00e8 il Fraunhofer Institute tedesco, eccellenza assoluta nel trasferimento tecnologico e nella ricerca applicata.\nLa Fondazione si propone di sviluppare e mettere a disposizione i risultati di ricerca applicata, prodotta da differenti attori pubblici e privati e a produrre attivit\u00e0 di ricerca interna. Questo approccio, comunemente chiamato \u201cinnovazione aperta\u201d, tende da una parte a velocizzare l\u2019acquisizione di innovazione da parte delle PMI, mettendo in contatto direttamente e nello stesso ambiente i vari ricercatori di diversa estrazione, dall'altra ad abbattere i costi di Ricerca e Sviluppo.\nI.A.F..\nFondata nel 1951, la International Astronautical Federation (IAF) \u00e8 un\u2019organizzazione internazionale non governativa no-profit, localizzata a Parigi.\nIl suo scopo \u00e8 quello di promuovere la ricerca spaziale, lo sviluppo e l\u2019applicazione di attivit\u00e0 spaziale per scopi pacifici nonch\u00e9 di arricchimento culturale e sfida per la societ\u00e0, battendosi per dimostrare a quest\u2019ultima i benefici sulla qualit\u00e0 della vita derivanti dalle attivit\u00e0 relative allo spazio.\nN.E.R.E.U.S..\nIl Consorzio Network of European Regions Using Space Technologies (NEREUS) \u00e8 un\u2019associazione internazionale no-profit registrata sotto la legge Belga e con sede a Bruxelles.\nASI \u00e8 Membro Associato NEREUS dal 2016 in funzione proprio dello svolgimento delle attivit\u00e0 previste nella \"Nereus Political charter\", che rientra nell'ambito delle competenze istituzionali dell'ASI, con la finalit\u00e0 di promuovere ulteriormente la ricerca scientifica e tecnologica nel settore spaziale, rafforzando le proprie connessioni internazionali, eventualmente creando, attraverso iniziative congiunte con le diverse regioni, nuove occasioni di investimento e finanziamento coinvolgendo gli enti territoriali, i centri di ricerca e le imprese che operano nel settore sul territorio.\nN.E.T.V.A.L..\nIl Network per la Valorizzazione della Ricerca (NETVAL) \u00e8 un\u2019associazione senza finalit\u00e0 di lucro con sede a Lecco, rappresentante del network italiano degli uffici di Trasferimento Tecnologico e Terza Missione.\n annovera 72 membri tra cui 56 Universit\u00e0, 7 EPR, 6 IRCCS, 2 Fondazioni e 1 Associazione.\nLa missione principale del NETVAL consiste nella valorizzazione e lo sfruttamento dei risultati della ricerca attraverso la rete degli uffici di TT e la collaborazione con il sistema economico e industriale, le istituzioni, le associazioni industriali, i venture capitalist e la finanza. L\u2019ASI \u00e8 Socio Ordinario.\nWomen in Aerospace Europe.\nLa Women in Aerospace Europe (WIA-Europe) \u00e8 stata fondata a maggio 2009 su iniziativa di Simonetta Di Pippo e Claudia Kessler, al fine di promuovere in Europa le pari opportunit\u00e0 nel settore aerospaziale sul modello dell\u2019Associazione statunitense Women in Aerospace US.\nGli astronauti italiani.\nNel corso della sua attivit\u00e0, l'ASI ha selezionato sette astronauti italiani che hanno volato con lo Space Shuttle o con la Soyuz. Si tratta di:\nVertici dell'Agenzia.\nCronologia dei vertici dell'Agenzia.\nIl presidente Roberto Battiston \u00e8 stato rimosso in data 6 novembre 2018 dal ministro dell'istruzione, dell'universit\u00e0 e della ricerca Marco Bussetti."}
{"id": "600849", "revid": "4728838", "url": "https://it.wikipedia.org/wiki?curid=600849", "title": "Devoniana", "text": ""}
{"id": "600852", "revid": "1782831", "url": "https://it.wikipedia.org/wiki?curid=600852", "title": "Ascensione (Stargate)", "text": "Nei telefilm fantascientifici \"Stargate SG-1\" e \"Stargate Atlantis\", l'Ascensione \u00e8 un processo tramite il quale alcuni esseri senzienti e sufficientemente evoluti possono effondere i loro corpi fisici e vivere in eterno come pura energia in un sommo piano di esistenza, pieno di conoscenza e potere. Si tratta di un'illuminazione mentale e spirituale che comporta l'acquisizione di un certo livello di saggezza ed auto-conoscenza.\nIl termine \u00e8 stato introdotto per la prima volta nell'episodio della terza stagione di \"Stargate SG-1\" \"Istinto materno\", ma in seguito divenne uno dei temi centrali dei due telefilm, soprattutto di \"Stargate Atlantis\".\nMetodi dell'Ascensione.\nL'ascensione pu\u00f2 essere di due tipi: spirituale o evolutiva. In entrambi i casi, il corpo fisico di un mortale si converte in energia (a volte lasciando dietro di s\u00e9 un involucro vuoto), ed un fascio di luce sorge e s'innalza verso il cielo. Sembra che questo procedimento beffi in qualche modo la morte fisica e molte persone sono ascese al momento o poco prima della morte.\nAscensione Spirituale.\nSe un essere \u00e8 puro di spirito (ad esempio \u00e8 moralmente buono), allora la meditazione alla ricerca dell'illuminazione pu\u00f2 portare ad una diretta ascensione oppure quando si raggiunge la saggezza completa, ed una mente totalmente aperta, e si sono vinte le paure e l'attaccamento al mondo materiale. Questo processo ha la sua terminazione naturale nella morte, momento nel quale l'essere ascende. \u00c8 possibile attuare l'ascensione mentre si \u00e8 ancora in vita. Nel processo di ascensione tramite la meditazione molti esseri ottengono gli stessi poteri sovrannaturali posseduti dagli utilizzatori del Risequenziatore DNA, compresa la telepatia, la telecinesi, una sensitivit\u00e0 superumana, velocit\u00e0 e forza, la precognizione, una perfetta salute e l'abilit\u00e0 di guarirsi autonomamente con il tocco.\nIn alternativa, un essere che ha operato l'ascensione in precedenza pu\u00f2 aiutare un mortale a conseguirla a sua volta. L'Antico Oma Desala, che aveva fondato i miti della terra di Madre Natura, ha aiutato molti esseri ad ascendere in questo modo, ed in particolare il personaggio principale Daniel Jackson. In questo caso, un essere non necessariamente deve essere moralmente retto, come nel caso di Anubis, sebbene nessun essere asceso accetterebbe consapevolmente di far ascendere un essere moralmente malvagio.\nAscensione Evolutiva.\nL'ascensione pu\u00f2 anche essere un processo fisico, poich\u00e9, in essenza, gli esseri ascesi sono ancora strettamente \"fisici\". Un essere umano che sviluppa l'abilit\u00e0 di usare almeno il 90% del proprio cervello pu\u00f2 imparare ad ascendere senza molte difficolt\u00e0.\nGli Antichi sono ascesi naturalmente e hanno raggiunto questo obiettivo senza l'aiuto della tecnologia. Essi tuttavia, svilupparono il DNA Resequencer, un dispositivo capace di trasformare gli esseri umani donando loro la capacit\u00e0 della telecinesi, la telepatia e il potere di curare con il contatto fisico e di ascendere (poich\u00e9 tutte le altre facolt\u00e0 sono una conseguenza del potere di ascensione).\nLa nemesi degli Antichi, gli Ori, sono ascesi anche loro ma non \u00e8 chiaro come. Si sa per\u00f2 che loro seguirono una metodologia religiosa pi\u00f9 che scientifica.\nIl piano di esistenza superiore.\nIl piano di esistenza superiore \u00e8 il luogo dove giungono gli esseri ascesi. Esso \u00e8 popolato da innumerevoli specie e creature diverse, e in primo luogo dagli Antichi e dagli Ori.\nRegole.\nGli antichi osservano scrupolosamente la regola di non interferire con gli eventi del piano di esistenza sottostante, e impongono questa regola ai loro seguaci. L'origine di questo comandamento risiede nel timore di abbassarsi al livello degli Ori, finendo per comportarsi come loro.\nAlcuni antichi hanno tuttavia infranto questa regola: ad esempio, Orlin fu imprigionato su un pianeta per aver fornito ai suoi abitanti una tecnologia in grado di difenderli dai goa'uld, mentre Merlino aveva lavorato di nascosto sulla Terra per creare il Santo Graal, un'arma per distruggere gli esseri ascesi, in prospettiva di una guerra contro gli Ori.\nPoteri derivanti dall'Ascensione.\nL'ascensione offre molti poteri. Gli esseri ascesi hanno dimostrato di essere capaci di cose miracolose. Si \u00e8 visto che essi possono formare Stargate, far ricomparire grandi strutture o addirittura pianeti dopo la loro distruzione, variare il flusso del tempo, effettuare attacchi con sfere di energia incandescenti, aiutare altre persone ad Ascendere.\nGli ascesi sono in grado di interagire con gli esseri fisici, e di utilizzare varie tecnologie. Hanno un potere generale sulla natura (ad esempio, causando fulmini dove desiderano) cos\u00ec come possono utilizzare la telepatia e, in alcuni casi, la precognizione e la telecinesi.\nSi possono presentare ai mortali in qualsiasi forma (animale, vegetale, ecc..), e sono immortali."}
{"id": "600855", "revid": "547034", "url": "https://it.wikipedia.org/wiki?curid=600855", "title": "Matteo Graziano", "text": "Biografia.\nDiplomato geometra, impiegato dell'AMAP di Palermo, ha svolto attivit\u00e0 sindacale nella CISL.\nAderente alla Democrazia Cristiana, \u00e8 eletto deputato regionale, grazie al sostegno della CISL, all'Assemblea Regionale Siciliana nella X legislatura (1986 - 1991).\nRieletto, nell'XI legislatura (1991 - 1996) sempre con la DC, diventa Assessore Regionale alla Presidenza nella I e II Giunta Campione (1992-1993) appoggiato da una maggioranza DC-PSI PDS e Assessore Regionale al Territorio ed Ambiente nel 48\u00ba governo, presieduto dal liberale Francesco Martino dal 1993 al 1995.\nCon lo scioglimento della DC aderisce al PPI, e nel maggio 1995 diviene presidente della Regione Siciliana.\nDa presidente uscente si ricandida nel 1996 all'Ars, ma non viene eletto.\n, ma aderisce a Rinnovamento Italiano, con il quale nel 1997 si candida al Consiglio comunale di Palermo, non venendo eletto. Successivamente Rinnovamento Italiano confluisce nella Margherita.\nNel giugno 2001 \u00e8 inserito nel listino del candidato presidente della Regione Leoluca Orlando, alle elezioni per l'Assemblea Regionale Siciliana, e non viene eletto.\nNel 2003, Graziano fu coinvolto nell'inchiesta della Corte dei Conti sull'utilizzo dei fondi riservati, ma la sua posizione fu prescritta, mentre altri due ex presidenti, Giuseppe Provenzano e Giuseppe Drago furono condannati a risarcire 103.123 euro. Nel 2007 in appello la Corte dei Conti condanna Graziano al pagamento di 232.000 euro.\nNell'aprile 2001, con l'Unione, si candida al Senato della Repubblica, ma non viene eletto.\nNel 2008 con la Margherita confluisce nel Partito Democratico.\nNella primavera del 2009 abbandona il PD per passare all'Unione di Centro.\nNel 2011 ancora un abbandono: aderisce al PID degli ex cuffariani, dove \u00e8 nominato coordinatore provinciale di Palermo."}
{"id": "600859", "revid": "124422362", "url": "https://it.wikipedia.org/wiki?curid=600859", "title": "Tetracarbonilnichel", "text": "Il tetracarbonilnichel (o nichel tetracarbonile) Ni(CO)4 \u00e8 un complesso organometallico che si presenta come un liquido volatile e incolore e rappresenta un reagente versatile . Descritto per la prima volta da Ludwig Mond nel 1890 \u00e8 stato il primo complesso metallocarbonilico semplice ad essere riportato. La sua tossicit\u00e0 e volatilit\u00e0 a temperatura ambiente gli hanno fatto guadagnare l'appellativo di \"morte liquida\".\nStruttura e legame.\nIl tetracarbonilnichel \u00e8 costituito da un atomo centrale di nichel circondato da quattro carbonili CO. Il nichel coordina i leganti carbonili tramite gli atomi di carbonio di CO. Le strutture di questi composti ingannarono i chimici per molti anni e prima del 1950 molti studi descrivevano catene di CO che chelavano il metallo (cio\u00e8 lo legavano tramite pi\u00f9 legami semplici in modo tale da circondarlo come una \"tenaglia\"). \nIl nicheltetracarbonile possiede 18 elettroni di valenza ed \u00e8 quindi un composto a \"18 elettroni\". In Ni(CO)4 il nichel possiede numero d'ossidazione 0.\nSintesi.\nIl tetracarbonilnichel fu sintetizzato nel 1890 da Ludwig Mond per reazione diretta fra nichel metallico e monossido di carbonio. Questo lavoro pionieristico prefigur\u00f2 l'esistenza di molti altri metallocarbonili inclusi quelli del vanadio, cromo, manganese, ferro e cobalto. \nIl nichel metallico reagisce a temperatura ambiente con monossido di carbonio gassoso per formare il tetracarbonile. Facendo avvenire la reazione a 50 \u00b0C con nichel impuro e decomponendo successivamente Ni(CO)4 gassoso formatosi, per riscaldamento moderato, come per contatto con una superficie calda, si attua il processo Mond di purificazione del nichel metallico. \nReazioni chimiche.\nCome altri metallocarbonili a valenza bassa, il nicheltetracarbonile subisce reazioni di sostituzione del CO e pu\u00f2 essere ossidato. Ligandi donatori di elettroni come la trifenilfosfina reagiscono dando Ni(CO)3(PPh3) e Ni(CO)2(PPh3)2. La 2,2'-bipiridina e i ligandi simili si comportano allo stesso modo.\nIl cloro ossida il nichel carbonile a cloruro di nichel NiCl2, liberando monossido di carbonio. Altri alogeni si comportano analogamente. Queste reazioni costituiscono un pratico metodo per rendere il composto atossico. La riduzione o il trattamento con idrossidi porta alla formazione di cluster come [Ni5(CO)12]2- e [Ni6(CO)12]2-. \nLa reazione di Ni(CO)4 con gruppi alchilici e arilici spesso produce composti organici con legame carbonilico -(C=O)-. Gruppi vinilici, come quello di C6H5CH=CHBr, sono convertiti in esteri insaturi dopo trattamento con tetranichelcarbonile seguito da metossido di sodio CH3O-Na+. Alcune reazioni procedono probabilmente attraverso Ni(CO)3, che subisce addizione ossidativa.\nI metallocarbonili sono anche suscettibili di attacco nucleofilo: trattando Ni(CO)4 con alcuni nucleofili Nu- d\u00e0 acil derivati di formula generica [Ni(CO)3C(O) Nu]-.\nNote tossicologiche.\nIl tetracarbonilnichel \u00e8 altamente pericoloso, molto pi\u00f9 di quanto implicherebbe la semplice presenza di CO, a causa degli effetti del nichel in circolo sistemico. Il nichel carbonile pu\u00f2 risultare fatale se assorbito attraverso la pelle o, pi\u00f9 probabilmente, inalato a causa della sua alta volatilit\u00e0. Ni(CO)4 subisce autoignizione all'aria.\nGli avvelenamenti da nichel carbonile sono caratterizzati da due stadi di malessere. Il primo consiste in mal di testa e dolori al torace che durano poche ore a cui segue una breve remissione. La seconda fase \u00e8 una polmonite chimica che inizia tipicamente dopo sedici ore con sintomi quali tosse, mancanza di respiro ed estrema fatica. Dopo quattro giorni si raggiunge la massima gravit\u00e0 e pu\u00f2 sopraggiungere la morte per insufficienza cardiorespiratoria o renale. La convalescenza \u00e8 spesso estremamente lunga e caratterizzata da astenia, depressione e dispnea da sforzo. Danni respiratori permanenti non sono frequenti. La cancerogenicit\u00e0 di Ni(CO)4 \u00e8 materia di dibattito."}
{"id": "600860", "revid": "1714743", "url": "https://it.wikipedia.org/wiki?curid=600860", "title": "Bermudo II di Le\u00f3n", "text": "Origine.\nBermudo era figlio illegittimo del re di Le\u00f3n, Ordo\u00f1o III e della sua amante Aragonta Pel\u00e1ez, figlia del conte Pelayo Gonz\u00e1lez.\nBiografia.\nFin da giovane il padre lo legittim\u00f2, come appare da un documento del 1\u00ba gennaio 968, in cui Bermudo pienamente legittimato figura nella linea di successione al trono di Le\u00f3n. \nFu incoronato re di Galizia, a Santiago di Compostela, nel 982, dai nobili galiziani-portoghesi, dopo la sconfitta subita, nel 981, dal re del Le\u00f3n Ramiro III nella battaglia di Rueda, 40\u00a0km circa a SE di Simancas, contro i musulmani di Ibn Ab\u012b \u2018\u0100mir, che, dopo questa brillante vittoria si fece attribuire il \"laqab\" col quale \u00e8 noto: \"al-Mans\u016br bi-ll\u0101h\" (Colui che \u00e8 reso vincitore da Dio).Inizi\u00f2 cos\u00ec una guerra civile in cui Bermudo II, che aveva l'appoggio dei galiziani - portoghesi, si rafforz\u00f2 con l'appoggio dei Mori di al-Mansur (in spagnolo Almanzor). Ramiro III, dopo aver ottenuto una vittoria nella battaglia di Portela de Arenas (983), fu sconfitto definitivamente, nel 984, fugg\u00ec ad Astorga, dove tuttavia l'anno successivo (985) mor\u00ec avvelenato. Bermudo II nel 984, conquistato il Le\u00f3n (riunendo nuovamente tutti i regni in un'unica corona), dom\u00f2 una rivolta dei nobili, con l'aiuto delle truppe musulmane che si comportarono non da alleati ma da occupanti e rimasero nel regno, che dal 985 fu tributario di al-Andalus.\nVerso il 985, Bermudo spos\u00f2, in prime nozze Velasquita, figlia del conte Ramiro Men\u00e9ndez e di Adosinda Guti\u00e9rrez.\nNel 985, tent\u00f2 inutilmente di espellere i musulmani rimasti nel regno di Le\u00f3n, riuscendo solo a recuperare la citt\u00e0 di Zamora; l'espulsione dei musulmani gli riusc\u00ec per\u00f2 nel 987; allora, per rappresaglia, Al-Mansur Ibn Abi Aamir riun\u00ec un grande esercito,con il quale saccheggio e rase al suolo Coimbra e poi la capitale Le\u00f3n.\nDopo aver divorziato da Velasquita, nel 988, si rispos\u00f2, in seconde nozze, nel 991, con Elvira Garcez di Castiglia, figlia del conte de Castiglia, Garc\u00eda Fern\u00e1ndez e di Ava di Ribagorza. \nBermudo II, nel frattempo, si rifugi\u00f2 a Zamora e quando quest'ultima citt\u00e0 venne attaccata dai Mori si rifugi\u00f2 a Lugo; ambedue le citt\u00e0 furono conquistate e duramente saccheggiate; Bermudo II allora si rinchiuse in Astorga, che fu conquistata nel 996.\nL'ultimo rifugio di Bermudo II fu la Galizia, ma anche qui fu raggiunto dalle truppe di Almanzor, che nell'estate del 997 attaccarono e saccheggiarono Santiago di Compostela, dando fuoco alla chiesa preromanica dedicata a San Giacomo (Santiago), ma rispett\u00f2 il sepolcro del santo, per cui permise che i pellegrinaggi continuassero.\nNel 999, quando il suo regno era ridotto alla sola zona costiera di Galizia e Asturie, mor\u00ec nella provincia di El Bierzo, non lontano da Ponferrada, a causa della gotta, che da tempo lo faceva soffrire, lasciando suo erede il figlio Alfonso, ancora in eta minore. Fu tumulato a Villabuena (Cacabelos) e solo in secondo tempo la salma fu traslata nella capitale, Le\u00f3n.\nLa battaglia di Calata\u00f1azor.\nL'arcivescovo di Toledo, Rodrigo Jim\u00e9nez de Rada e il vescovo di Tuy, Lucas, oltre 200 anni dopo l'avvenimento, ci narrano che nel 998, il re di Le\u00f3n Bermudo II, il re di Navarra Garc\u00eda II S\u00e1nchez il Tremolante e il conte di Castiglia Garc\u00eda Fern\u00e1ndez, formarono una lega ed attaccarono Almanzor a Calata\u00f1azor, dove gli inflissero una terribile sconfitta e che Almazor mor\u00ec in seguito a Medinaceli a causa delle ferite riportate nella battaglia in questione (la battaglia di Calata\u00f1azor).Inoltre ci dicono che al ritorno dell'esercito di al-Andalus a Cordova, apparve miracolosamente un pastore (nel quale gli storici cristiani videro il diavolo) che cantava la famosa lirica: \"A Calata\u00f1azor Almanzor perse il suo tamburo\".\nQuesta versione presenta due gravi inesattezze:\nEssendo gli avvenimenti descritti avvenuti circa 250 anni prima della redazione della cronaca, molto probabilmente, furono fatte delle confusioni, riguardo sia ai partecipanti sia alla data dell'avvenimento:\na Calata\u00f1azor, nel 1002, ci fu uno scontro tra gli alleati cristiani (il re di Le\u00f3n Alfonso V, il re di Navarra, Sancho III Garc\u00e9s il Grande ed il conte di Castiglia Sancho Garc\u00e9s), che riportarono la vittoria e la retroguardia delle truppe di Almanzor che stava rientrando, gi\u00e0 gravemente ammalato (e quindi non partecip\u00f2 alla battaglia), nel suo quartiere invernale di Medinaceli, dove poco dopo mor\u00ec.\nDiscendenza.\nBermudo ebbe una sola figlia da Velasquita, tre figli da Elvira e parecchi altri figli al di fuori dai due matrimoni.\nDa Velasquita ebbe:\nDa Elvira ebbe:\nTra i figli illegittimi vi furono:"}
{"id": "600861", "revid": "1829756", "url": "https://it.wikipedia.org/wiki?curid=600861", "title": "Radio Citt\u00e0 del Capo", "text": "Radio Citt\u00e0 del Capo \u00e8 stata un'emittente radiofonica commerciale indipendente di Bologna. Ultimo editore \u00e8 stato la NetLit srl, controllata al 100% dalla coop bolognese Open Group. Radio d'informazione, musica e cultura, Citt\u00e0 del Capo trasmetteva su Bologna e provincia e in streaming dal sito www.radiocittadelcapo.it e tramite la app TuneIn. Il 30 aprile 2021 Open Group ha annunciato di avere venduto l'ultima frequenza Fm appartenente a Radio Citt\u00e0 del Capo a Radio Subasio, del gruppo Mediaset, decretando di fatto la definitiva scomparsa della storica emittente bolognese. \"Non reputiamo pi\u00f9 strategica la radiofonia tradizionale in analogico\", aveva spiegato Open Group nel novembre 2020 annunciando di volere investire sui podcast. Tutti i contenuti del sito web di Radio Citt\u00e0 del Capo, www.radiocittadelcapo.it, sono stati oscurati.\nLa storia.\nRadio Citt\u00e0 del Capo nasce a Bologna nel 1987, in seguito all'uscita di numerosi redattori di Radio Citt\u00e0 dalla casa madre, in contrasto alla decisione della cooperativa proprietaria della testata di imporre una direzione pi\u00f9 fedele agli orientamenti del nuovo consiglio di amministrazione legato a Democrazia Proletaria, soggetto intervenuto a scongiurare la prevista chiusura dell'emittente. Il debutto della nuova radio risale al 12 ottobre 1987, nella prima sede di via Cartolerie. La storia \u00e8 iniziata con Radio Citt\u00e0, fondata nel 1976 da giornalisti della redazione del quotidiano bolognese \"Il Foglio\". Era il tempo dell'esplosione delle Radio libere in Italia. In quell'anno a Bologna nasceva Radio Alice. A Milano si formava la cooperativa di Radio Popolare e l'emittente iniziava a trasmettere sulle frequenze di Radio Milano Centrale.\nAgli inizi degli anni '90 la radio \u00e8 tra i fondatori di Popolare Network e promuove l'autofinanziamento con l'abbonamento, ovvero propone ai suoi ascoltatori di comprare la radio come si compra un giornale versando una quota fissa annuale. In breve tempo raccoglie oltre mille abbonamenti, quota che garantisce l'indipendenza editoriale dell'emittente. Dopo il trasferimento nei nuovi studi di via Berretta Rossa, nel 2004, acquistata la frequenza 94.7 su cui trasmetteva Radio Fujiko e con l'ingresso dell'Arci di Bologna nella compagine societaria della cooperativa, la radio assume la denominazione di Citt\u00e0 del Capo Radio Metropolitana. Nel corso del 2011 la cooperativa editrice della radio Not Available si fonde con la Coop Voli, dando vita alla Voli Group Soc. Coop. che trover\u00e0 casa nell'ampio open space di Mura di Porta Galliera 1/2, accanto all'autostazione. La radio torna al nome originario: Radio Citt\u00e0 del Capo. Successivamente, e fino al 2017, a gestire la radio diventa la cooperativa multisettoriale Open Group. Negli ultimi tempi, prima della chiusura, la radio \u00e8 attiva solo sulla frequenza 96.300, in quanto l'altra frequenza 94.700 \u00e8 stata ceduta prima a RDS e poi a Radio Canzoni e Sorrisi.\nL'informazione.\nLa colonna portante del palinsesto erano le edizioni del GR in Network trasmesse da Radio Popolare di Milano, le news e le tre rassegne stampa: quella dei titoli nazionali, quella delle testate locali e nazionali. La programmazione si suddivideva tra informazione, cronaca e approfondimento, a partire dal quotidiano spazio mattutino \"Oltre le mura\", seguito dal programma culturale \"Piper\", passando poi al pomeriggio con \"Cotton Fioc\", trasmissione dedicata alle novit\u00e0 musicali che spesso ospitava live in studio. Sostenibilit\u00e0 ambientale, multiculturalit\u00e0, welfare e nuove tecnologie erano i temi di quattro trasmissioni curate dalla redazione, dalla stagione 2017/2018: AdattaMenti, Italia-Italie, Welfare e Pensatech.\nTra le trasmissioni settimanali \"Libera Radio, voci contro le mafie\", \"Psicoradio\", realizzata da una redazione di pazienti psichiatrici e \"Serial K - Le serie tv in Radio\", dal 2014 musica e recensioni sulle serie tv.\nMolte produzioni radiofoniche realizzate dall'emittente, sia d'informazione che redazionali, sono state diffuse su circuiti di radio locali o sul web. Tra le produzioni editoriali si segnala il CD-rom \"Microfoni da Genova\" (2001), che contiene le registrazioni complete della diretta realizzata in occasione del G8 di Genova e le \"Teche Sonore\", una sezione del sito della radio dove erano ascoltabili tracce audio relative alla diretta e alla chiusura di Radio Alice nel marzo 1977.\nLa musica.\nFin dalla sua nascita Radio Citt\u00e0 del Capo si caratterizzava per una programmazione musicale a 360 gradi: musica etnica, jazz, blues, rock, elettronica, rap, classica, lirica. Dai musicisti di strada ai gruppi emergenti del rock italiano, dalla musica popolare a quella sperimentale, la musica in diretta trovava spazio nella programmazione con la realizzazione di live nei quali venivano presentati musicisti affermati e non.\nNegli ultimi anni sono passati dagli studi dell'emittente band italiane come Marta Sui Tubi, Dente, Le luci della centrale elettrica, Calibro 35, Nada, Zen Circus, Il Pan del Diavolo, Paolo Benvegn\u00f9, Perturbazione, Verdena, Jennifer Gentle e Giardini di Mir\u00f2. Molti anche gli artisti stranieri che hanno suonato in diretta a Radio Citt\u00e0 del Capo, solo per ricordarne alcuni: Badly Drawn Boy, Gomez, Okkervil River, Mystery Jets, Band of Skulls, Black Mountain, Geoff Farina e Chris Brokaw.\nLa radio storicamente ha organizzato a Bologna numerosi concerti, dai Tuxedomoon ai Residents, dai Dead Can Dance a John Cale a Peter Hammill, fino a gruppi della scena internazionale all'epoca semisconosciuti: dai Nirvana ai Primus, Pixies e tanti altri. La compartecipazione dell'emittente all'organizzazione di live \u00e8 avvenuta anche insieme alla storica etichetta bolognese indipendente Unhip Records; da questa collaborazione nasceva la rassegna \"Murato\", che ha portato a Bologna nomi come Codeine, Akron/Family, Mulatu Astatke, Califone e Deerhoof."}
{"id": "600862", "revid": "726373", "url": "https://it.wikipedia.org/wiki?curid=600862", "title": "Il mistero dell'inquisitore Eymerich", "text": "Il Mistero dell\u2032Inquisitore Eymerich \u00e8 un romanzo di Valerio Evangelisti del 1996. Fa parte della serie dedicata all\u2032Inquisitore Eymerich.\n\u00c8 stato pubblicato a episodi sulla rivista Il Venerd\u00ec di Repubblica nel 1996 e successivamente in un unico volume edito da Arnoldo Mondadori Editore nello stesso anno.\nTrama.\nIl romanzo si articola su tre diversi piani temporali:\nLa storia di Reich.\nLa vicenda di Reich \u00e8 descritta da due angolazioni diverse: alcuni capitoli hanno come titoli gli anni in cui si svolgono e riferimenti ai saggi dello psicologo (ad esempio \"La funzione dell\u2032orgasmo\"), e seguono la storia della sua vita, pi\u00f9 o meno romanzata, a partire dal 1934: durante un congresso in Svizzera, scopre di essere stato espulso dall\u2032associazione internazionale di psicologia di cui fa parte. Altri capitoli, indicati come \"sedute\" e apparentemente privi di riferimenti temporali (eccetto i nomi dei giorni della settimana) sono ambientati in una cella in cui Reich \u00e8 rinchiuso, che periodicamente si trasforma in un luogo onirico popolato da apparizioni mostruose: in queste occasioni Reich incontra Nicolas Eymerich, che si presenta a lui come un paziente affetto da una presunta schizofrenia. Nel dialogo che si instaura tra i due, il rapporto medico-paziente si inverte, e l\u2032Inquisitore riesce a tirar fuori da Reich tutto il suo passato, le sue paure, i suoi dolori. Alla fine le due narrazioni convergeranno: negli anni Cinquanta Reich (che dalla Norvegia si \u00e8 trasferito a New York e da l\u00ec nel Maine), viene arrestato e rinchiuso in prigione. Qui diventa una cavia per la sperimentazione farmacologica della \"metionina\", un alcaloide comune, ma che in forti dosi provoca allucinazioni simili al delirio schizofrenico, e questo ha provocato i suoi \"incontri\" con Eymerich.\nL\u2032assedio di Alghero e Tanit.\nParallelamente si sviluppa la vicenda dell\u2032Eymerich storico, impegnato nell\u2032assedio di Alghero, che durer\u00e0 quattro mesi, fino alla resa della citt\u00e0, alla deportazione di tutti i suoi abitanti e alla fuga di Mariano. Ma nel frattempo, penetrato in citt\u00e0 con un trucco, l\u2032Inquisitore fa scoperte inquietanti: il mare intorno all\u2032isola (e, in certe ore della giornata, anche le acque di fiumi e laghi) \u00e8 infestato da parassiti simili a tenie, che possono diventare giganteschi e provocare una morte orrenda. In una caverna sotterranea, detta \"Grotta di Nettuno\", si venera la divinit\u00e0 pagana \"Sardus Pater\" e si perpetuano dei riti osceni allo scopo di curare la strana malattia che prolifera sull\u2032isola: nelle grotte pare che ci sia una energia miracolosa, un fascio di luce blu capace di rigenerare i tessuti umani e di salvare dalle \"tenie\" coloro che hanno ancora qualche speranza (nel corso della storia, apparir\u00e0 evidente che questa energia \u00e8 analoga all\u2032energia orgonica di Reich, che, secondo lo psicologo, \u00e8 capace di prevenire anche il cancro). I malati inguaribili vengono invece gettati in un profondo precipizio sotterraneo, dove si amalgamano a formare un\u2032entit\u00e0 mostruosa alla quale gli abitanti danno il nome di Tanit (divinit\u00e0 pagana che Eymerich, il quale tende a trovare la componente demoniaca in ogni altra religione, collega ad \"Astaroth\" e a Baal, e da l\u00ec a \"Beelzebub\", ossia Satana). Eymerich pone fine a questi culti, che lui giudica eretici, e imprigiona \"Tanit\" nelle grotte.&lt;br&gt;Alla fine, l\u2032Inquisitore scopre di essere stato convocato dal re in Sardegna per far ricadere sull\u2032Inquisizione l\u2032uccisione di vari nobili dissidenti lontano dalla mano del \"Justicia de corte\", accusandoli ingiustamente di tradimento ed eresia.\nBambini del Futuro.\nLa terza sottotrama, ambientata in un futuro imprecisato (successivo all\u2032epidemia di anemia falciforme narrata in \"Il Corpo e il Sangue di Eymerich\" e agli sconvolgimenti politici di \"Nicolas Eymerich, Inquisitore\") segue le vicende di tre giovani liceali di quattordici-quindici anni. Ognuno di loro vive in una delle tre \"federazioni\" in cui sono divisi gli ex-Stati Uniti: pur essendo immersi in tre contesti diversissimi per filosofia, tutti e tre sono sottoposti ad una rigida disciplina e sognano di fuggire. Tutti e tre vengono arrestati per \"insubordinazione\", in quanto sospettati di aver avuto contatti con un\u2032associazione sovversiva chiamata \"Bambini del Futuro\", e deportati a \"Lazzaretto\", il luogo misterioso temuto da tutti, che si scopre essere proprio la Sardegna, che dopo molti secoli, senza l\u2032energia orgonica imprigionata da Eymerich, \u00e8 diventata un luogo di malattie e decadimento. Qui i ragazzi incontrano un vecchio pazzo che ritiene di poter curare tutti i malati dell\u2032isola: i quattro scendono in una grotta - la stessa della vicenda dell\u2032Inquisitore - dove liberano l\u2032energia orgonica, che si manifesta in luce blu. Ma cos\u00ec facendo liberano anche la mostruosa \"Tanit\", che li risucchia."}
{"id": "600863", "revid": "1005847", "url": "https://it.wikipedia.org/wiki?curid=600863", "title": "Mario Cingolani", "text": "Biografia.\nSi \u00e8 laureato in chimica all'Universit\u00e0 di Roma.\n\u00c8 stato deputato nella XXVI (1921 - 1924) e nella XXVII legislatura del Regno d'Italia. Nel 1926 fu dichiarato decaduto dal mandato.\nNel 1944 fece parte dell'Alto Commissariato per la punizione dei delitti e degli illeciti del fascismo, nella Sezione per l'avocazione dei profitti di regime.\nNel 1948 \u00e8 stato nominato senatore di diritto, sulla base dell'art. III delle della Costituzione.\nLa Commissione d'inchiesta parlamentare del 1961-1962 nata per accertare eventuali irregolarit\u00e0 nei lavori dell'Aeroporto di Fiumicino, e presieduta da Aldo Bozzi, censur\u00f2 l'operato di Cingolani e Giulio Andreotti."}
{"id": "600864", "revid": "1573940", "url": "https://it.wikipedia.org/wiki?curid=600864", "title": "Vulpes corsac", "text": "Il corsac (Vulpes corsac ), noto anche come volpe delle steppe, \u00e8 una volpe asiatica di medie dimensioni diffusa nelle steppe centrali del continente. Talvolta viene chiamato anche \u00abvolpe delle sabbie\u00bb, ma questo nome pu\u00f2 trarre in inganno, dal momento che cos\u00ec vengono chiamate anche altre due specie, la volpe delle sabbie tibetana e la volpe di R\u00fcppell. \u00c8 minacciato dalla caccia datagli per la pelliccia.\nTassonomia.\nIl corsac appartiene a un clade olartico di volpi, comprendente anche la volpe rossa, la volpe veloce e la volpe artica, tutte somiglianti nell'aspetto. Tuttavia, il parente pi\u00f9 stretto del corsac \u00e8 probabilmente la volpe delle sabbie tibetana. La sua diretta antenata si ritiene essere l'estinta \"Vulpes praecorsac\", che viveva nell'Europa centrale agli inizi del Pleistocene. I fossili di corsac pi\u00f9 antichi risalgono al Pleistocene medio e indicano che un tempo la specie si spingeva a ovest fino alla Svizzera e a sud fino alla Crimea.\nAttualmente vengono riconosciute tre sottospecie di corsac:\nDescrizione.\nIl corsac \u00e8 una volpe di medie dimensioni, con una lunghezza testa-corpo di 45\u201365\u00a0cm e una coda di 19\u201335\u00a0cm. Gli adulti pesano 1,6-3,2\u00a0kg. La pelliccia \u00e8 di colore variabile dal grigio al giallastro, con le regioni inferiori pi\u00f9 chiare e disegni pi\u00f9 chiari su bocca, mento e gola. Durante l'inverno, il manto diviene pi\u00f9 folto e sericeo, e assume una tinta grigio-paglia, con una linea pi\u00f9 scura lungo il dorso.\nPer essere una volpe, ha denti piccoli e cranio largo. \u00c8 munito di artigli uncinati ed \u00e8 in grado di arrampicarsi sugli alberi. Ha vista e udito ben sviluppati e un acuto senso dell'olfatto. Possiede un certo numero di ghiandole odorifere, alcune delle quali secernenti un odore pungente, sebbene non cos\u00ec tanto quanto quello prodotto da altre specie del genere \"Vulpes\". Queste ghiandole sono situate nella regione anale, sopra la base della coda, nonch\u00e9 su zampe e guance.\n\u00c8 stato riportato che i corsac abbaino durante la caccia o quando cercano di intimorire i rivali, ed emettano guaiti o cinguettii pi\u00f9 elevati come richiami d'allarme o per salutare i membri del proprio gruppo.\nDistribuzione e habitat.\nI corsac vivono nelle steppe e nei semideserti dell'Asia centrale e nord-orientale. Sono presenti in tutto il Kazakistan, l'Uzbekistan e il Turkmenistan, nonch\u00e9 nelle regioni vicine, tranne che nelle zone pi\u00f9 settentrionali della Mongolia. A sud, il loro areale si estende fino alle propaggini settentrionali di Iran, Tagikistan, Kirghizistan, Afghanistan e Cina; si incontrano, inoltre, nelle zone viciniori della Russia.\nQueste volpi abitano le steppe erbose aperte e i semideserti, ed evitano la fitta vegetazione e le regioni montuose. Non si spingono mai nei deserti veri e propri e nelle zone ove la copertura di neve supera i 15\u00a0cm di profondit\u00e0. Generalmente si tengono lontane dagli insediamenti umani.\nBiologia.\nBen adattatosi al clima arido delle regioni in cui vive, il corsac riesce a sopravvivere anche con poca acqua, dal momento che ricava la maggior parte dei liquidi necessari dalle prede di cui si nutre. La sua dieta comprende per la maggior parte insetti e piccoli roditori, come arvicole, gerbilli, gerboa, criceti e scoiattoli di terra. Di tanto in tanto cattura anche animali pi\u00f9 grandi, come lepri e pika, e si nutre di carogne e rifiuti umani. Sebbene sia prevalentemente carnivoro, occasionalmente mangia anche frutta e altri vegetali, specialmente quando le prede animali sono scarse. Tra i suoi predatori naturali ricordiamo lupi, aquile, poiane e gufi reali.\nI corsac sono cacciatori notturni che conducono vita nomade attraverso le steppe. Non difendono un proprio territorio e, diversamente da altre volpi, talvolta si riuniscono in branchi. Dal momento che non riescono a cacciare quando la neve \u00e8 troppo alta, trascorrono la stagione rigida all'interno delle tane o, nelle zone pi\u00f9 settentrionali dell'areale, migrano verso sud anche per 600\u00a0km. A volte sono stati visti seguire le mandrie di antilopi locali, approfittando dello strato di neve calpestato dai loro zoccoli.\nTalvolta le prede catturate vengono immagazzinate in appositi depositi sotterranei.\nI corsac si rifugiano all'interno delle tane per ripararsi dal clima rigido e dai predatori pi\u00f9 grandi. Sebbene siano in grado di scavarsi da soli i propri rifugi, questi sono generalmente poco profondi, e i corsac si impossessano piuttosto delle tane scavate da altri animali, come marmotte, scoiattoli di terra o tassi. Le tane possono avere pi\u00f9 entrate, ma generalmente sono profonde meno di un metro. Esse sono condivise da tutti i membri del gruppo e possono comprendere pi\u00f9 camere collegate da gallerie.\nI corsac sono eccellenti arrampicatori, ma corrono piuttosto lentamente e possono essere catturati con facilit\u00e0 dai cani. Sebbene venga riportato che in natura abbiano abitudini prevalentemente notturne, in cattivit\u00e0 sono molto attivi durante il giorno. Si ritiene che la causa di questo cambiamento sia da ricercarsi nell'avanzata degli insediamenti umani, che ha spinto le volpi a divenire attive di notte per evitare l'uomo.\nRiproduzione.\nLa stagione degli amori inizia in gennaio e termina a marzo. Inizialmente i maschi combattono tra loro per avere accesso alle femmine, ma al termine di queste lotte si formano coppie monogame e tutti i membri del gruppo collaborano insieme all'allevamento dei piccoli. Prima di partorire la madre allestisce un'apposita tana, che talvolta condivide con altre femmine gravide, ma, dopo la loro nascita, sposta pi\u00f9 volte i piccoli in nuove tane.\nGeneralmente, dopo un periodo di gestazione di 52-60 giorni, nascono da due a sei piccoli, sebbene siano stati riportati anche casi di cucciolate composte da dieci volpacchiotti. Alla nascita i piccoli pesano circa 60 g e sono ricoperti da una morbida pelliccia di colore marrone chiaro che diviene giallastra man mano che crescono. Inizialmente ciechi, aprono gli occhi verso le due settimane di vita; iniziano a mangiare carne a quattro settimane ed escono per la prima volta dalla tana poco tempo dopo. I corsac raggiungono la maturit\u00e0 sessuale tra i nove e i dieci mesi e si riproducono per la prima volta nel corso del secondo anno di vita. In natura possono vivere fino a nove anni.\nConservazione.\nLa minaccia maggiore per il corsac \u00e8 costituita dal bracconaggio. Corre piuttosto lentamente e pu\u00f2 quindi essere catturato con facilit\u00e0 dai cacciatori; nelle aree dove gli effetti della caccia si sono maggiormente fatti sentire, le popolazioni di questo animale si sono notevolmente ridotte di numero. Alla fine del XIX secolo, ogni anno venivano abbattuti per la loro pelliccia fino a 10.000 esemplari. La popolazione attuale, tuttavia, \u00e8 ancora numerosa, sia perch\u00e9 la specie riesce a contrastare con successo l'elevata pressione venatoria, sia perch\u00e9 il suo habitat naturale \u00e8 rimasto in gran parte intatto, data la bassa densit\u00e0 di popolazione umana. Tra le altre minacce ricordiamo i disastri naturali, che possono decimare un gran numero di esemplari in alcune aree, sebbene le popolazioni riescano a riprendersi e ad aumentare velocemente. Attualmente, sulla Lista Rossa della IUCN, il corsac viene classificato tra le specie a rischio minimo."}
{"id": "600865", "revid": "81195", "url": "https://it.wikipedia.org/wiki?curid=600865", "title": "Nicheltetracarbonile", "text": ""}
{"id": "600871", "revid": "81195", "url": "https://it.wikipedia.org/wiki?curid=600871", "title": "Nichel tetracarbonile", "text": ""}
{"id": "600872", "revid": "1714743", "url": "https://it.wikipedia.org/wiki?curid=600872", "title": "Alfonso V di Le\u00f3n", "text": "Origine.\nAlfonso era figlio del re di Le\u00f3n Bermudo II e di Elvira Garc\u00e9s di Castiglia, figlia del conte de Castiglia, Garc\u00eda Fern\u00e1ndez e di Ava di Ribagorza.\nBiografia.\nNel 999, alla morte del padre, gli subentr\u00f2 nel titolo di re del Le\u00f3n, sotto la reggenza della madre, Elvira e di Menendo Gonzales.\nNel 1002, le truppe leonesi parteciparono alla battaglia di Calata\u00f1azor unitamente ai navarresi di Sancho III il Grande e ai castigliani di Sancho Garc\u00e9s.\nNel 1007, divenuto maggiorenne, cominci\u00f2 a governare da solo e la madre si ritir\u00f2 in convento.\nNel 1015, spos\u00f2 Elvira Men\u00e9ndez de Melanda, figlia del conte galiziano, Menendo Gonz\u00e1lez e di sua moglie, Toda Domna.\nAlfonso si prodig\u00f2 affinch\u00e9 il Le\u00f3n si potesse distaccare dalla sua posizione subordinata al califfo di Cordova.Inoltre ripopol\u00f2 la citt\u00e0 di Le\u00f3n, dopo che era stata distrutta da Almanzor, durante il regno di suo padre.\nAlfonso V inoltre, nel 1017, introdusse nelle citt\u00e0 principali del regno il \"fuero\" o Codice della Legge Municipale.Fu il primo re di Le\u00f3n ad usare anche il titolo di re di Castiglia.\nNel 1017, cerc\u00f2 di approfittare della morte del conte di Castiglia Sancho Garc\u00e9s (essendo il nuovo conte di Castiglia un bambino, Garc\u00eda S\u00e1nchez), occupando alcune terre tra i fiumi, Cea e Pisuerga, della contea di Castiglia; il re di Navarra, Sancho III il Grande, nominato protettore del piccolo conte di Castiglia, reag\u00ec, respingendo i leonesi da tutto il territorio intorno a Palencia.\nNello stesso tempo per\u00f2 cerc\u00f2 di trovare un accordo con il conte di Castiglia, Garcia Sanchez, ed il suo tutore, il re di Navarra, Sancho III il Grande; l'accordo fu trovato, nel 1027, con il programmato matrimonio tra il conte di Castiglia, Garc\u00eda S\u00e1nchez, e la figlia del re di Le\u00f3n, Sancha.\nEssendo rimasto vedovo nel 1022, in seconde nozze, nel 1023, spos\u00f2 Urraca Garc\u00e9s di Navarra, figlia del re di Navarra, Garc\u00eda II S\u00e1nchez il Tremolante.\nRespinse un'invasione di Normanni.\nMor\u00ec, il 5 luglio 1028, ucciso da una freccia scagliata dai difensori musulmani della citt\u00e0 Viseu, nell'odierno Portogallo, mentre la stava assediando e gli successe il figlio, Bermudo.Alfonso fu tumulato nella sua capitale, Le\u00f3n, accanto alla prima moglie Elvira.\nDiscendenza.\nAlfonso ebbe due figli da Elvira, una da Urraca e due illegittimi.\nDa Elvira ebbe:\nDa Urraca ebbero ebbe:\nFuori dai matrimoni:\nBibliografia.\nRafael Altamira, \"Il califfato occidentale\", in \u00abStoria del mondo medievale\u00bb, vol. II, 1999, pp.\u00a0477\u2013515"}
{"id": "600875", "revid": "121621601", "url": "https://it.wikipedia.org/wiki?curid=600875", "title": "Mustelus mustelus", "text": "Il palombo (Mustelus mustelus), conosciuto comunemente anche come palombo comune o palombo liscio, \u00e8 uno squalo non pericoloso per l'uomo appartenente alla famiglia Triakidae.\nDistribuzione e habitat.\nQuesta specie vive sulla piattaforma continentale dell'Oceano Atlantico orientale, al largo delle Isole britanniche e della Francia fino al Sudafrica, compreso il Mar Mediterraneo, il Mar Adriatico, Madera e le Isole Canarie, a una profondit\u00e0 compresa tra i -5 e i -625 metri.\nDescrizione.\nIl palombo ha una colorazione uniforme grigia o grigio-bruna sul dorso e bianca sul ventre. \nLa sua lunghezza \u00e8 superiore ai due metri. Possiede 2 pinne dorsali: la prima \u00e8 posta davanti alla ventrali, la seconda \u00e8 situata anteriormente all'anale. Il lobo inferiore della pinna caudale \u00e8 meno sviluppato di quella superiore. Possiede 5 fessure branchiali laterali, piccoli denti e una testa appiattita.\nRiproduzione.\n\u00c8 viviparo e gli embrioni hanno una placenta vitellina.\nAlimentazione.\nIl palombo si nutre principalmente di crostacei, cefalopodi e aringhe.\nPesca.\nViene catturato con la pesca a strascico e utilizzato per l'alimentazione umana, per ricavarne olio di pesce e per farne mangime per animali."}
{"id": "600876", "revid": "1714743", "url": "https://it.wikipedia.org/wiki?curid=600876", "title": "Ordo\u00f1o III di Le\u00f3n", "text": "Origine.\nFiglio primogenito del re di Le\u00f3n, Ramiro II e di Adosinda Guti\u00e9rrez, figlia del conte Gutier Os\u00f3riz e Ildoncia Men\u00e9ndez, sorella della madre di Ramiro II; quindi i genitori erano cugini primi.\nBiografia.\nNel 944 spos\u00f2 Urraca di Castiglia, figlia del conte di Castiglia Fernan Gonz\u00e1lez e Sancha di Pamplona (ca.900-959), figlia del re di Navarra Sancho I Garc\u00e9s e di Toda di Navarra.\nNel 951, alla morte del padre, la sua ascesa al trono, secondo la \"Cronica de Sampiro\", fu messa in discussione dal fratellastro Sancho I.La contesa port\u00f2 ad una guerra di successione, che vide sia il regno di Navarra che il conte di Castiglia, Fernan Gonz\u00e1lez (suocero di Ordono III), alleati di Sancho, che in un primo tempo sembr\u00f2 avere il sopravvento.\nDurante la guerra civile, vista la posizione presa dal suocero, ripudi\u00f2 la moglie, Urraca.Nel 953, la guerra civile termin\u00f2 con la vittoria di Ordono III che, sconfiggendo Sancho a San Esteban de Gormaz, lo estromise dal potere e ottenne nel contempo la sottomissione della Castiglia al regno di Le\u00f3n.\nDurante il suo regno dovette domare una rivolta in Galizia e combattere al-Andalus con un certo successo; nel 955, il conte di Castiglia, Fernan Gonz\u00e1lez, sconfisse le truppe del califfo \u02bfAbd al-Ra\u1e25m\u0101n III ibn Mu\u1e25ammad, e nello stesso anno, Ordo\u00f1o, con le sue truppe, arriv\u00f2 vicino a Lisbona concluse la pace su richiesta del califfo, \u02bfAbd al-Ra\u1e25m\u0101n III.\nMor\u00ec nel 956, a Zamora. Fu tumulato a Le\u00f3n, nel monastero di San Salvador de Palat del Rey.Gli subentr\u00f2 il fratellastro Sancho I di Le\u00f3n.\nDiscendenza.\nOrdo\u00f1o e Urraca ebbero due figli:\nEbbe, al di fuori del matrimonio, dall'amante, Aragonta Pelaez, figlia del Conte Pelayo Gonzalez e di Ermesinda Gutierrez, un figlio:\nBibliografia.\nRafael Altamira, \"Il califfato occidentale\", in: \u00abStoria del mondo medievale\u00bb, vol. II, 1999, pp.\u00a0477\u2013515"}
{"id": "600880", "revid": "33689", "url": "https://it.wikipedia.org/wiki?curid=600880", "title": "Berzerk", "text": "Berzerk \u00e8 un videogioco di genere sparatutto creato nel 1980 dalla Stern Electronics. Il gioco \u00e8 ricordato per il suo gameplay decisamente frenetico e per l'innovazione tecnica rappresentata dalla sintesi vocale usata per le voci dei robot. Realizzato inizialmente per arcade, \u00e8 stato in seguito convertito per Atari 2600, Atari 5200, Atari 8-bit e Vectrex.\nModalit\u00e0 di gioco.\nScopo del gioco \u00e8 sopravvivere a una lunga serie di labirinti popolati da robot armati di laser, nei panni di un piccolo umanoide verde. Il personaggio, anch'egli armato di laser, viene controllato tramite joystick e un pulsante di fuoco. Per passare di livello non \u00e8 necessario eliminare tutti i robot presenti, ma soltanto raggiungere l'uscita della stanza in cui ci si trova: impresa non cos\u00ec semplice, dato che il protagonista muore non soltanto in seguito allo scontro con un robot o se viene colpito da un laser, ma anche se tocca le pareti del labirinto. Tuttavia, eliminare tutti i robot di un labirinto fa guadagnare un bonus aggiuntivo al giocatore.\nUn altro pericolo \u00e8 rappresentato da \"Evil Otto\", una sorta di \"faccina sorridente\" che si aggira per i labirinti. Evil Otto non soltanto \u00e8 indistruttibile, ma \u00e8 in grado di passare attraverso i muri e individuare la posizione del giocatore. Evil Otto \u00e8 lento, ma nel caso i robot del livello vengano eliminati la sua velocit\u00e0 diventa pari a quella del giocatore se non superiore.\nInnovazioni.\nBerzerk fu uno dei primi videogiochi ad avvalersi della sintesi vocale, che in quegli anni, quando la tecnologia ancora non era avanzata, era incredibilmente costosa: si calcola che il costo di digitalizzazione di una singola parola fosse di circa 1000 dollari. Ciononostante, Stern Electronics decise di puntare su quest'aspetto e cos\u00ec vennero digitalizzate una trentina di parole (solo per la versione inglese: esistono anche versioni con voci in francese, tedesco e spagnolo) che messe insieme formavano varie frasi pronunciate dai robot, ad esempio \"Intruder Alert!\" (\"Allarme intruso!\", frase esclamata alla comparsa di Evil Otto) oppure \"Coins detected in pocket!\" (\"gettoni trovati in tasca!\"), detta durante la fase di demo per invogliare eventuali giocatori.\nAltri media.\nNel 1982 Berzerk ha ispirato una canzone dal titolo \"Going Berzerk\", contenente alcuni effetti sonori originali del gioco ed era incluso nell'album a tema videoludico \"Pac-Man Fever\".\nLa Milton Bradley nel 1983 pubblic\u00f2 un gioco da tavolo tratto dal videogioco, per due giocatori, che a turno controllano l'uno l'umanoide e l'altro i robot e Evil Otto.\nIl caso di Peter Burkowski.\n\"Berzerk\" \u00e8 protagonista del primo caso noto di morte attribuita a un videogioco. Il 3 aprile 1982 Peter Burkowski, un diciottenne di Calumet City, Illinois, mor\u00ec di infarto in seguito a una partita. Si scopr\u00ec in seguito che egli era cardiopatico, ma la causa della morte venne in parte attribuita al gioco. Lo stress causato dall'impegno nella partita fu probabilmente l'evento scatenante dell'attacco di cuore, che prima o poi si sarebbe comunque verificato. Girano voci di altre \"vittime\" di \"Berzerk\", ma si tratta di leggende metropolitane."}
{"id": "600882", "revid": "4175", "url": "https://it.wikipedia.org/wiki?curid=600882", "title": "L'apprendista stregone", "text": "L\u2019apprendista stregone pu\u00f2 riferirsi a:"}
{"id": "600889", "revid": "74801", "url": "https://it.wikipedia.org/wiki?curid=600889", "title": "Dana Reeve", "text": "Figlia di un cardiologo, Charles.\nStudentessa a Middlebury, nel 1992 spos\u00f2 l'attore Christopher Reeve. Quando, nel 1995, il marito rimase paralizzato a seguito di una caduta da cavallo, abbandon\u00f2 quasi completamente la carriera per assisterlo. Mor\u00ec poco tempo dopo la scomparsa del marito, nel 2006, per un cancro ai polmoni, lasciando il figlio tredicenne William, nato dal matrimonio con Reeve.\nAttivista per i diritti dei disabili.\nDopo l'incidente occorso al marito, Dana Reeve divenne un'attivista nelle campagne a difesa dei diritti dei disabili e una grande sostenitrice della ricerca sulle cellule staminali e la clonazione terapeutica, che sostenne anche attraverso una propria organizzazione, protestando contro la politica del governo statunitense.\nCon il marito realizz\u00f2 il Christopher and Dana Reeve Paralysis Resource Center, un ospedale a Short Hills, nel New Jersey.\nIl 25 aprile 1998, la casa editrice Random House pubblic\u00f2 l'autobiografia scritta a quattro mani col marito, \"Still Me\" (\"Ancora io\").\nNel 2004, durante la campagna presidenziale, si schier\u00f2 apertamente a favore di John Kerry, candidato alla Casa Bianca del partito dei Democratici, in quanto favorevole alla ricerca sulle cellule staminali, contrariamente al programma politico del presidente Bush.\nMalattia e morte.\nIl 9 agosto 2005 annunci\u00f2 di essere affetta da un carcinoma del polmone in fase terminale, che la port\u00f2 alla morte il 6 marzo 2006, poco prima del compimento dei 45 anni di et\u00e0."}
{"id": "600890", "revid": "281901", "url": "https://it.wikipedia.org/wiki?curid=600890", "title": "Trachurus trachurus", "text": "Il suro o sugarello (Trachurus trachurus), \u00e8 un pesce d'acqua marina della famiglia dei Carangidae.\nDescrizione.\nPresenta una linea laterale accessoria estesa lungo quasi tutto il dorso, che \u00e8 verde con vivaci iridescenze. la linea laterale \u00e8 dotata di scutelli molto larghi. I fianchi sono argentei e ha una macchia nera sulla parte postero-superiore dell'opercolo e un'altra all'ascella delle pettorali.\nLe pinne dorsali sono grigie, quella anale e le ventrali biancastre, le pettorali e le ventrali grigio-verdognolo. \u00c8 lungo normalmente circa 30\u00a0cm, ma alcuni esemplari raggiungono i 40\u00a0cm.\nDistribuzione e habitat.\nAbita in zone profonde comprese tra i 200 e i 1000 m, ma \u00e8 possibile trovarlo raramente a bassa profondit\u00e0 soprattutto in aree riparate e ombrose.\nSi trova nell'Oceano Atlantico nord-orientale, dall'Islanda al Senegal, comprese le isole del Capo Verde, oltrech\u00e9 nel Mar Mediterraneo e raramente nel Mar Nero. Esistono due popolazioni principali: quella occidentale che vive al largo dell'Europa occidentale, e la popolazione settentrionale che vive nel Mare del Nord.\nConservazione della specie.\nA met\u00e0 degli anni duemila, l'UICN ha classificato il sugarello \"vulnerabile\" a causa di un rapido calo (superiore al 90%) al largo della costa dell'Africa occidentale, portando la popolazione di questa specie sotto il limite biologico di sicurezza per lo sfruttamento. Le cause sono un aumento sconsiderato della pesca. Questo sfruttamento porter\u00e0 ad un calo totale di almeno il 40% nel 2035 con ripercussioni anche nella popolazione delle acque europee. Per tale motivo \u00e8 stato indicato di ridurne lo sfruttamento di almeno il 50%. \nBiologia.\nSi riunisce in grandi banchi nelle acque costiere, dove si nutre di crostacei, cefalopodi e altri pesci. I giovani si riuniscono in branchi sotto l'ombrello di grosse meduse (soprattutto delle specie \"Rhizostoma pulmo\" e \"Cothylorhiza tuberculata\") trovando riparo e protezione senza alcun pericolo in quanto immuni dal veleno delle sue nematocisti. Anche altri giovani carangidi, ad esempio la ricciola, hanno lo stesso comportamento.\nUso alimentare da parte dell'uomo.\nIl sugarello \u00e8 commestibile e pu\u00f2 essere affumicato, fritto, salato e cotto, ed anche bollito condito con un filo d'olio extravergine d'oliva e una spruzzata di limone."}
{"id": "600894", "revid": "2142040", "url": "https://it.wikipedia.org/wiki?curid=600894", "title": "Legislazioni sull'aborto", "text": "Normative.\nAmmissibilit\u00e0.\nL'ammissibilit\u00e0 morale dell'aborto o interruzione volontaria di gravidanza (IVG) \u00e8 soggetta a convinzioni etiche, orientamenti religiosi o pi\u00f9 in generale al modo in cui una cultura si pone di fronte a concetti come la vita o l'anima.\nA partire dagli ultimi decenni del XX secolo, l'interruzione volontaria di gravidanza \u00e8 una pratica autorizzata per legge in numerosi paesi nel mondo, soprattutto in Occidente, a discrezione della donna e nei primi mesi della gestazione.\nLe motivazioni ammesse sono diverse: in primo luogo i casi in cui l'aborto \u00e8 praticato per salvaguardare la salute della madre, in caso di gravi malformazioni del feto, e di gravidanza a seguito di violenza sessuale subita. Queste motivazioni sono ammesse anche in alcuni paesi di stampo conservatore, come l'Iran. In altre nazioni, inoltre, si tiene conto anche di istanze psicologiche e sociali, tra queste: il desiderio o meno della donna di diventare madre, la gravidanza dovuta a rapporti preesistenti o al di fuori di quello vissuto correntemente dalla donna, il timore della reazione del proprio nucleo familiare o della societ\u00e0 in genere (per esempio per la giovane et\u00e0, o nel caso di una gravidanza avvenuta al di fuori da quanto sia percepito come lecito o opportuno). In diversi paesi l'aborto \u00e8 garantito anche alle minorenni, alle quali, in assenza dei genitori, viene affiancato un tutore del tribunale minorile.\nIn altre nazioni ancora, l'aborto \u00e8 imposto alla donna o fortemente raccomandato quando il nascituro non abbia le caratteristiche volute dalla famiglia, prima fra tutte il genere. Questa condizione sociale privilegia i maschi rispetto alle femmine che vengono, in alcuni stati, sistematicamente abortite. Questa situazione \u00e8 endemica in ampie zone dell'India e della Cina.\nTempistiche.\nNegli stati in cui l'interruzione volontaria di gravidanza su richiesta della donna \u00e8 legale, si pu\u00f2 effettuare solo entro un dato periodo di tempo. Scaduto questo viene concessa solo in casi pi\u00f9 rari, a discrezione del medico e in presenza di gravi malformazioni del feto o di rischio per la salute della donna.\nIl termine varia considerevolmente a seconda della legge dello stato. In molti casi, il termine \u00e8 la 12\u00aa settimana di gestazione.\nLegislazione sull'interruzione volontaria di gravidanza.\nAsia.\nIndia.\nLa legge indiana permette l'aborto in determinate circostanze.\nNel paese viene spesso praticato l'aborto selettivo di feti di sesso femminile. A tal proposito dal 1994 sono stati vietati gli esami prenatali che permettono di conoscere il sesso del nascituro. Tuttavia sono molti i medici disposti ad ignorare la legge, anche perch\u00e9 raramente viene comminata una pena ai trasgressori. Anche per questo ha fatto scalpore l'arresto di un medico, Anil Sabhani, che ha praticato nel 2006 un aborto selettivo di un feto di sesso femminile. Il medico ed il suo assistente sono stati condannati a due anni di prigione e a pagare un'ammenda di 5.000 rupie a testa (circa 100 dollari). Per l'arresto sono state necessarie prove audiovisive, e la testimonianza di tre donne, che agivano in accordo con la polizia.\nSecondo uno studio del Lancet, una rivista medica, in India l'aborto selettivo impedirebbe la nascita di 500.000 bambine all'anno. Il governo indiano stima che nel 1991 ogni 1000 uomini nel paese vivevano 972 donne, mentre nel 2001 la media era scesa a 933. La media nazionale \u00e8 oggi di 927, e negli stati del nord (Punjab e l'Haryana) la media si abbassa ulteriormente.\nLe cause dell'aborto selettivo sono socio-economiche: un figlio maschio \u00e8 preferito perch\u00e9 perpetua il nome della famiglia, mentre una femmina con il matrimonio deve abbandonare la propria casa per diventare propriet\u00e0 di un'altra famiglia, e richiede una dote elevata per un buon matrimonio.\nLa pratica dell'aborto selettivo ha provocato uno squilibrio notevole tra le nascite di maschi e femmine, tanto che un'intera generazione di maschi si appresta a diventare adulto dovendo prendere coscienza del fatto che non ci sono abbastanza donne per garantire continuit\u00e0 a tutte le famiglie indiane.\nPer scongiurare l'aborto di feti femminili il governo insieme al Plan International hanno prodotto anche una soap opera intitolata \"Nata dall'anima\", per raggiungere e sensibilizzare le donne. Nella soap la madre viene messa in secondo piano ed \u00e8 la famiglia del marito a scegliere per lei e a costringerla ad un parto cesareo prematuro per liberarsi del feto indesiderato.\nNel 2005 Swami Agnivesh, attivista politico e leader religioso, ha organizzato una carovana religiosa, con esponenti di ogni religione, negli stati del nord per scoraggiare l'aborto.\nCina.\nLa Cina si trova in una situazione molto simile all'India. \nIntorno alla met\u00e0 del secolo scorso \u00e8 stata introdotta la normativa del figlio unico, per ridurre la sovrappopolazione, ma questa legge ha portato ad un rapido declino della nascita di femmine. Si preferisce, per continuit\u00e0 dinastica, avere figli maschi, che al matrimonio restano in casa e si occupano degli anziani genitori, piuttosto che una femmina. Tuttavia, la politica del figlio unico \u00e8 stata abolita dalla Corte Suprema Cinese nel 2013.\nSi \u00e8 recentemente tentato di legiferare contro l'aborto selettivo, ma alla fine non si \u00e8 giunti a nessun risultato: \u00e8 considerato diritto della donna conoscere il sesso del nascituro. Dopo questo \u00e8 estremamente facile corrompere un medico per effettuare un aborto.\nTurchia.\nLa legislazione turca consente l'aborto fino alla decima settimana di gestazione, a patto di soddisfare uno dei seguenti casi: minaccia alla salute psico-fisica della donna, menomazione psico-fisica del feto, stupro o incesto, giustificati motivi di ordine economico-sociale. Nel primo caso, quello del pericolo psico-fisico per la gestante, la sua durata pu\u00f2 essere estese oltre le dieci settimane.\nSe la donna \u00e8 minorenne, \u00e8 necessario il consenso dei genitori. Se la donna \u00e8 sposata, \u00e8 richiesto il consento del marito. La minoranza di donne maggiorenni e single ha facolt\u00e0 di abortire da sola.\nTurchia e Tunisia sono gli unici due Paesi a maggioranza islamica che consentono l'aborto in un ampio spettro di circostanze durante le prime dieci settimane, laddove gli altri Paesi prevedono la sola giustificazione del pericolo per la salute psico-fisica della donna. \nUna differenza sostanziale rispetto all'Occidente \u00e8 la previsione del consenso preventivo da parte dei genitori del minorenne o del marito della maggiorenne. In altre parole, la scelta di disporre del proprio corpo non spetta esclusivamente alla donna.\nSecondo alcuni numeri, negli anni '50, gli aborti clandestini registravano un tasso di mortalit\u00e0 delle gestanti pari al 50%. Nel 1974, il tasso di mortalit\u00e0 delle donne era arrivato a 208 ogni .\" I militari che attuarono il golpe del 1982 votarono la pi\u00f9 recente legislazione sull'aborto che poi entr\u00f2 in vigore l'anno successivo. Negli anni duemila, il tasso di mortalit\u00e0 femminile si era ridotto dal 50% al 2% e a 20 casi ogni 100.000 nascite. \nNel 2012, il governo Erdo\u011fan propose una legge che voleva introdurre l'obiezione di coscienza peri medici e un periodo di preavviso e attesa obbligatori fra la richiesta e l'intervento di interruzione di gravidanza. La legge fu bloccata dalle manifestazioni alcune migliaia di persone.\nCiononostante, forti dell'orientamento poltiico del partito islamico AKP, alcuni ospedali pubblici iniziarono ad adottare regolamenti interni che vietavano di praticare a aborti a donne incinte da pi\u00f9 di sei settimane o che dichiaravano di essere non sposate, contestualmente all'obbligo di informare i mariti, applicando la legge vigente che prevede anche il loro consenso preventivo.\nEuropa.\nIrlanda.\nIn Irlanda l'aborto \u00e8 disciplinato dalla Costituzione. Fino al 2018 l'aborto era sempre vietato, a sola eccezione del caso in cui esso sia una complicanza inevitabile di un intervento necessario per salvare la vita della donna (articolo Article 40.3.3 della Costituzione, noto come \"Eighth Amendment of the Constitution Act, 1983\", cui fece seguito la legge \"Protection of Life During Pregnancy Act 2013\").\nIl 29 gennaio 2018, il Governo irlandese ha deciso di indire entro la fine di Maggio un referendum abrogativo nazionale per rendere meno stringente la normativa costituzionale in materia di aborto.\nIl referendum intende modificare il dettato costituzionale che sancisce i principi dell'eguaglianza e della parit\u00e0 di trattamento nel diritto alla vita fra partoriente e nascituro, gi\u00e0 riformato rispetto alla precedente disciplina che anche all'estero prima degli anni '80 affermava l'infante come soggetto portatore di maggiori diritti e tutele in quanto \"parte debole\" (\"minus habens\").\nIl 25 maggio 2018, con una maggioranza del 66% dei votanti, \u00e8 stato approvato il referendum di revisione costituzionale che autorizza il Parlamento a rivedere la legislazione in materia di aborto, legittimato fino alla dodicesima settimana di gestazione, e in modalit\u00e0 circostanziate.\nLiechtenstein.\nL'aborto in Liechtenstein \u00e8 illegale in quasi tutte le circostanze, punibile con il carcere per la madre e il medico. Un tentativo di legalizzazione nel 2011 \u00e8 stato sconfitto alle urne e nel 2012 \u00e8 fallito il tentativo del Landtag di ammorbidire la legislazione sull'aborto.\nL'articolo 96 del codice penale liechtensteinese dichiara illegale l'aborto con l'eccezione di un serio danno per la vita o la salute fisica della donna che pu\u00f2 essere prevenuto unicamente con l'aborto o di una donna minore di 14 anni al momento del concepimento non sposata con il padre del bambino. L'aborto \u00e8 punibile con la reclusione fino a tre anni per il medico e fino ad un anno per la madre. L'articolo 98 del codice penale, inoltre, condanna la rappresentazione o l'incoraggiamento ad un aborto senza scrupolosa indagine intorno alla sua necessit\u00e0 terapeutica.\nLa proposta di legalizzare l'aborto nelle prime 12 settimane di gravidanza o in presenza di malformazioni del feto \u00e8 stata sconfitta alle urne con il 52,3%.\n In ogni caso il principe Luigi aveva annunziato che avrebbe posto il veto alla proposta.\nMalta.\nL'aborto a Malta \u00e8 illegale. Malta \u00e8 l'unica delle nazioni dell'Unione europea a proibire l'aborto senza eccezioni e una delle poche in Europa, insieme a San Marino e Citt\u00e0 del Vaticano.\nIl codice penale maltese afferma che:\n\u201c(1) Chiunque, mediante qualsiasi pietanza, bevanda, medicina, con la violenza o con qualsiasi altro metodo, abbia causato la perdita del feto ad una donna gravida, indipendentemente dal suo consenso, \u00e8 punito con la reclusione da 18 mesi a tre anni.\u201d\n\u201c(2) La stessa punizione \u00e8 riservata alla donna che si sia cagionata autonomamente la perdita del proprio feto o che abbia consentito l'impiego delle modalit\u00e0 con le quali la perdita del feto \u00e8 stata cagionata.\u201d\nTuttavia, se la gravidanza pone in pericolo di vita, pu\u00f2 essere posto in essere un aborto in territorio maltese senza ripercussioni penali, cos\u00ec come avviene anche a San Marino.\nSan Marino.\nUna proposta di legalizzare l'aborto fu avanzata nel 1974, in sede di revisione del codice penale, ma il governo scelse di procrastinare la decisione per permettere un successivo dibattito, alla luce del quale \u00e8 stato scelto di non apportare modifiche alla legislazione vigente.\nUn disegno di legge per legalizzare l'aborto \u00e8 in discussione da Luglio 2019.\nIl 26 settembre 2021 si \u00e8 svolto un referendum propositivo sulla depenalizzazione e legalizzazione dell'interruzione di gravidanza fino alla dodicesima settimana di gestazione (o anche successivamente nei casi di pericolo per la vita della gestante ovvero di gravi malformazioni fetali).\nAl referendum gli elettori hanno approvato la proposta con il 77,3% dei voti, a fronte di un 22,7% di contrari e un'affluenza del 41,1%.\nItalia.\nLa legge italiana che regola l'accesso all'aborto \u00e8 la Legge 22 maggio 1978, n. 194, approvata dal parlamento dopo vari anni di mobilitazione per la decriminalizzazione e regolamentazione dell'interruzione volontaria di gravidanza da parte del Partito Radicale e del Centro d'informazione sulla sterilizzazione e sull'aborto (CISA), che nel 1976 avevano raccolto oltre 700.000 firme per un referendum - patrocinato dalla Lega XIII maggio e da L'Espresso - per l'abrogazione degli articoli del codice penale riguardanti i reati d'aborto su donna consenziente, di istigazione all'aborto, di atti abortivi su donna ritenuta incinta, di sterilizzazione, di incitamento a pratiche contro la procreazione, di contagio da sifilide o da blenorragia. Solo l'anno precedente il referendum sul divorzio aveva mostrato la distanza tra l'opinione pubblica e la coalizione a guida democristiana al governo. La Corte Costituzionale inoltre nel 1975 consentiva il ricorso all'aborto per motivi molto gravi.\nLa legge 194 consente alla donna, nei casi previsti, di poter ricorrere alla IVG in una struttura pubblica nei primi 90 giorni di gestazione; tra il quarto e quinto mese \u00e8 possibile ricorrere alla IVG solo per motivi di natura terapeutica. La legge 194 istituisce inoltre i consultori come istituzione per l'informazione delle donne sui diritti e servizi a loro dovuti, consigliare gli enti locali, e contribuire al superamento delle cause dell'interruzione della gravidanza. \nLa legge stabilisce che le generalit\u00e0 della donna che ricorre all'IVG rimangano anonime.\nIl ginecologo pu\u00f2 esercitare l'obiezione di coscienza. Tuttavia il personale sanitario non pu\u00f2 sollevare obiezione di coscienza allorquando l'intervento sia \"indispensabile per salvare la vita della donna in imminente pericolo\" (art. 9, comma 5).\nLa donna ha anche il diritto di lasciare il bambino in affido all'ospedale per una successiva adozione e restare anonima.\nQuesta legge \u00e8 stata confermata dagli elettori con una consultazione referendaria il 17 maggio 1981. L'8 agosto 2020, l'uso della pillola abortiva Ru486 \u00e8 stato esteso fino alla nona settimana di gestazione senza l'obbligatoriet\u00e0 del ricovero ospedaliero. \nLa sentenza n. 25767/2015 delle Sezioni unite della Corte di Cassazione ha stabilito il diritto della madre e del concepito al risarcimento del danno medico in virt\u00f9 del diritto alla salute, all'integrit\u00e0 psicofisica e alla uguaglianza delle pari opportunit\u00e0, negando l'esistenza di diritto a \"non nascere se non sani\" e il ristori risarcitorio del danno lamentato in relazione alla mancata opportunit\u00e0 abortiva che sarebbe scaturita da una diagnosi omessa o non sufficientemente accurata. Il TULPS (Testo unico delle leggi di pubblica sicurezza) vieta la pubblicit\u00e0 delle tecniche e dei farmaci abortivi (artt. 112 e 114).\nAlbania.\nIn Albania, l'aborto fu pienamente legalizzato il 7 dicembre 1995 fino alla dodicesima settimana di gravidanza. L'interruzione deve essere praticata dietro richiesta della donna alla quale la legge garantisce il diritto all'anonimato. La gestanti sono obbligate a seguire una settimana di \"counseling\" prima dell'intervento richiesto. \nIl governo di Enver Hoxha implement\u00f2 una politica demografica espansiva, che scoraggiava l'aborto, portando le donne a praticare l'interruzione illegalmente o addirittura da sole. Numeri dell'ONU stimavano un tasso di mortalit\u00e0 femminile intorno al 50% sul totale di gravidanze. In precedenza, le donne individuate come colpevoli di aborto venivano esposte al pubblico ludibrio dal Partito del Lavoro d'Albania oppure inviate nei campi di rieducazione forzata. \nNel 1989, arriv\u00f2 una prima apertura alla legalizzazione, limitata ai casi di incesto, stupro e ai minori di anni sedici. Nel '91, la casistica fu ampliata, ma subordinata al nulla osta di una commissione medica. La legge del '95 annull\u00f2 tutte le precedenti.\nNel 2010, il tasso di aborti era di 9,2 ogni 1.000 donne di et\u00e0 compresa tra 15 e i 44 anni.\nAmeriche.\nStati Uniti d'America.\nNegli Stati Uniti il dibattito etico sull'aborto \u00e8 molto acceso e ha pi\u00f9 volte richiesto l'intervento dei tribunali.\nNegli stati del Nord, gi\u00e0 dagli anni '60 era liberamente praticato anche se illegale. Solo nel 1973 la Corte Suprema concesse la libert\u00e0 di abortire ad una donna, allora era conosciuta con il nome di Jane Roe, la sentenza arriv\u00f2 a parto avvenuto e fu inutile. Ma in seguito, col suo vero nome, Norma McCorvey, si prodig\u00f2 per la causa abortista. In seguito, per\u00f2 dopo pi\u00f9 di 30 anni continu\u00f2 a chiedere la revisione del processo e guid\u00f2 la cordata delle \"donne pentite di avere abortito\", essendosi pentita nel 1995 degli effetti del movimento da lei iniziato. Poco prima di morire Norma Mc Corvay confess\u00f2, in un documentario intitolato \"AKA Jane Roe\", andato in onda nel maggio 2020 sulle televisioni americane, che il suo voltafaccia non era stato sincero, perch\u00e9 fu pagata da un gruppo di evangelici anti-abortisti per mentire: \u00ab\"Ero un pesce grosso e fu uno scambio di favori comune. Io presi i loro soldi, molti soldi. Loro mi misero davanti alle telecamere a dire quel che gli serviva. Recitaii bene. Sono una brava attrice quando voglio. Ma no, in questo momento no, non sto recitando: se una giovane donna vuole abortire, deve avere il diritto di farlo\"\u00bb.\nA venti anni di distanza (1980) si avevano gi\u00e0 due schieramenti nettamente divisi:\nI pro-life da quando fu approvato l'aborto annualmente compiono la Marcia per la vita di Washington, a cui, nel 1974, parteciparono 20.000 persone.\nLa lotta tra le due fazioni fa la prima vittima \"pro-choice\" nel 1993, quando un dottore abortista, David Gunn, viene ucciso con un colpo a bruciapelo esploso da un fondamentalista cristiano, Michael Griffin. Nella sua campagna antiabortista la \"American Coalition Of Life Advocates\" di Andrew Burnett inserisce in un volantino il nome di tredici dottori che praticavano l'aborto. Ad oggi (2006) almeno 5 hanno ricevuto attentati.\nIn USA la lotta pro/contro l'aborto si \u00e8 scatenata come una vera e propria crociata, sfociando spesso in atti di violenza, che hanno la loro massima espressione nelle sparatorie verso le cliniche abortiste.\nIn alcune zone lo spirito intimidatorio \u00e8 talmente forte da causare veri e propri abusi. Nel 1994 una ragazza di 15 anni del Nebraska \u00e8 stata costretta al parto. Per difendersi da una folla di anti-abortisti la famiglia della giovane aveva chiamato la polizia, che port\u00f2 via la ragazza per meglio proteggerla; in seguito ad un processo fu deciso che non abortisse.\nNel 2011 in Mississippi un referendum popolare ha respinto la norma che rendeva illegale l'aborto.\nNello stato di New York, l'aborto \u00e8 legale fino a 24 settimane (5 mesi), ed estendibile fino al nono mese in determinate circostanze.\nLegislazione per nazione.\nLa seguente tabella presenta la situazione attuale della legislazione relativa all'aborto nel mondo, divisa per continente.\nLegenda:\nEsiste un comune denominatore alle legislazioni dei vari Paesi che convergono nel considerare la donna come libera di disporre del proprio corpo e come l'unica avente diritto entro limiti oggettivi prestabiliti sul destino del nascituro, escludendo l'autorit\u00e0 del padre o dello Stato. Praticamente tutte, convergono nel vietare l'aborto selettivo di uno o pi\u00f9 feti in caso di parto plurigemellare."}
{"id": "600895", "revid": "125699196", "url": "https://it.wikipedia.org/wiki?curid=600895", "title": "Nicol\u00f2 Lipari", "text": "Biografia.\nAttivit\u00e0 scientifica e accademica.\nNicol\u00f2 Lipari, emerito di istituzioni di diritto privato all\u2019Universit\u00e0 di Roma La Sapienza \u00e8 uno dei maggiori civilisti italiani. Laureatosi in giurisprudenza all'Universit\u00e0 di Roma \u00e8 stato allievo di Francesco Santoro Passarelli e di Rosario Nicol\u00f2. Ha conseguito la libera docenza in diritto civile nel 1963 e ha vinto il concorso a cattedra nel 1966. All\u2019Universit\u00e0 di Bari, dove ha insegnato oltre che istituzioni di diritto privato anche sociologia del diritto, ha costituito una delle pi\u00f9 innovative e feconde scuola di diritto civile, che ha concorso a rompere le sedimentazioni del dogmatismo e del positivismo valorizzando il rapporto del diritto con le altre scienze sociali. A cavallo degli anni \u201970 ha pubblicato, in collaborazione con i suoi allievi, un rivoluzionario manuale di istituzioni di diritto privato (Di\"ritto privato: una ricerca per l'insegnamento\", 1\u00aa ed. 1972, 2\u00aa ed. 1974, poi tradotto nel 1980 anche in lingua spagnola), nel quale, per la prima volta, si tentava una rilettura dell\u2019intero impianto del codice civile alla luce dell\u2019art. 3 cpv. della costituzione, evidenziando la necessit\u00e0 di qualificare ciascun istituto non in funzione della rigidit\u00e0 di una fattispecie, ma in relazione alla peculiarit\u00e0 delle singole posizioni soggettive implicate. La sua scuola \u00e8 stata la prima ad avviare, in maniera sistematica, il processo di costituzionalizzazione del diritto civile. Al contempo le sue monografie sul negozio fiduciario e sul testamento concorrevano a innovare la tradizionale teoria del negozio giuridico non pi\u00f9 inteso nel segno di una precettivit\u00e0 formale. Chiamato nel 1973 alla cattedra di istituzioni di diritto privato della Facolt\u00e0 di Giurisprudenza dell'Universit\u00e0 La Sapienza di Roma avviava per primo (con un gruppo di allievi, sia di derivazione romana che barese) un tentativo di ripensamento delle tradizionali categorie del diritto civile alla luce dell\u2019ordinamento comunitario, introducendo la formula, successivamente divenuta di stile, del \u201cdiritto privato europeo\u201d, ricerca poi culminata nella pubblicazione del \u201c\"Trattato di diritto privato europeo\"\u201d (Padova, 1\u00aa ed. in 2 volumi nel 1997; 2\u00aa ed. in 3 volumi nel 2003). Al contempo pubblicava una serie di studi in tema di famiglia, di volontariato, di contratto, tentando, in ciascuna di queste tematiche, di cogliere il sostrato valoriale di fenomeni sociali correntemente intesi solo come riflesso di strutture di potere. Ha dedicato alcuni scritti anche al rapporto tra diritto ed economia cogliendone le reciproche interrelazioni. I suoi interessi si indirizzavano poi prevalentemente a temi di teoria generale, in particolare approfondendo la funzione del giudice nella nuova realt\u00e0 di un diritto civile che non discende pi\u00f9 esclusivamente da fonti dettate, ma va ricercato dal basso di un\u2019esperienza vissuta in chiave di valori. Il diritto civile viene cos\u00ec riagganciato alla storia e viene costruito non pi\u00f9 secondo l\u2019ottica dello \"jus positum\", ma nella prospettiva di un\u2019esperienza costantemente \"in fieri\". A questi temi sono dedicati prima il volume (Roma, 2\u00aa ed., 2005) \u201c\"Diritto e valori sociali. Legalit\u00e0 condivisa e dignit\u00e0 della persona\"\u201d , poi la trilogia di scritti che si collocano nella continuit\u00e0 di uno svolgimento unitario: \u201c\"Le fonti del diritto\"\u201d (Milano, 2008); \u201c\"Le categorie del diritto civile\"\u201d(Milano, 2013); \u201c\"Il diritto civile tra legge e giudizio\"\u201d (Milano, 2017). Nel complesso di questi lavori il diritto civile viene definitivamente svincolato dai suoi paradigmi codicistici, viene ripensato nel superamento delle sue tradizionali categorie ordinanti e si offre il supporto teorico a quel processo che ormai si conviene di chiamare come giurisdizionalizzazione del diritto. Il ruolo dell\u2019interprete viene ricostruito quale garante della coerenza tra forme giuridiche e magma socio-economico, nel quadro di una pluralit\u00e0 di fonti non pi\u00f9 riconducibili ad una rigorosa gerarchia. Reagendo alle tentazioni di un crescente nichilismo viene approfondito il passaggio da un sapere teoretico, volto a stabilire improbabili corrispondenze tra parole e cose, ad un sapere pratico, che \u00e8 impegnato continuativamente a plasmare le sostanze normative in modo da renderle conformi al patrimonio positivizzato di valori. Su queste basi viene fondato il diritto civile della stagione del postmoderno, una stagione che viene da L. emblematicamente evidenziata nel passaggio dalla logica delle fonti a quella dei principi (\u201c\"Il diritto civile dalle fonti ai principi\"\u201d, 2018). In tal modo l\u2019intuizione avanzata nella lontana prolusione del 1968 (\u201c\"Il diritto civile tra sociologia e dogmatica\"\u201d) si apre a sempre nuovi esiti applicativi e il procedimento interpretativo viene raccordato al pi\u00f9 complessivo contesto di una realt\u00e0 sociale valutata nella complessit\u00e0 delle sue componenti (istituzionali, assiologiche, comportamentali) ed assunto secondo parametri di segno non formalistico ma sociologico. La novit\u00e0 dell\u2019impianto metodologico emerge anche dal \u201c\"Trattato di diritto civile\"\u201d(in dieci volumi), curato in collaborazione con il collega Pietro Rescigno ed uscito nel 2009. \u00c8 stato condirettore di varie riviste: \u201c\"Rivista trimestrale di diritto e procedura civile\"\u201d, \u201c\"Rivista del diritto commerciale\"\u201d, \u201c\"Le nuove leggi civili commentate\"\u201d, \u201c\"Trusts e attivit\u00e0 fiduciarie\"\u201d. Nel momento in cui \u00e8 uscito dal ruolo universitario conseguendo il titolo di professore emerito, i civilisti italiani gli hanno dedicato due volumi di studi in onore (Milano, 2008). Continua a svolgere una intensa attivit\u00e0 di mobilitazione culturale svolgendo seminari e corsi di lezioni per magistrati ed avvocati nel tentativo di superare i paradigmi del vecchio sistema universitario nell\u2019ottica del c.d. \u201cdiritto vivente\u201d. \u00c8 avvocato con oltre cinquant\u2019anni di esercizio della professione.\nAttivit\u00e0 politica.\nFin dall\u2019inizio della sua attivit\u00e0 accademica L. si \u00e8 battuto per cogliere i presupposti socio-politici del sistema giuridico segnalando i necessari connotati di politica del diritto della scienza giuridica. Nel 1970 ha redatto il progetto di riforma del codice civile presentato in Parlamento dalla sen. Falcucci, che poi diverr\u00e0 uno dei punti di riferimento per la riforma del diritto di famiglia del 1975. Ha dato supporto teorico a gran parte delle iniziative del mondo del volontariato e ha concorso con Luciano Tavazza alla creazione della Fondazione per il volontariato. Nella seconda met\u00e0 degli anni Sessanta, con Stefano Rodot\u00e0 e Pietro Barcellona, ha dato vita ad una serie di convegni che hanno concorso a determinare la base teorica di \u201cMagistratura democratica\u201d. Ha collaborato con i \u201ccattolici per il no\u201d all\u2019esito vittorioso del referendum sul divorzio. Con un piccolo gruppo di intellettuali cattolici (Pietro Scoppola, Roberto Ruffilli, Achille Ardig\u00f2, Ermanno Gorrieri) ha dato vita, nel 1975, alla \u201cLega democratica\u201d, un\u2019organizzazione politica che ha, per un decennio, agito quale gruppo di pressione a sinistra della Democrazia cristiana nel tentativo di realizzare un rinnovamento della politica italiana rompendo le sedimentazioni del sistema dei partiti. Nel 1976 \u00e8 stato chiamato da Benigno Zaccagnini a far parte, come indipendente, del consiglio di amministrazione della Rai, dove, qualche tempo dopo, insieme a Roberto Zaccaria, condusse la battaglia contro gli iscritti alla P2presenti nelle strutture dell\u2019azienda. Ha concorso con Pietro Scoppola al processo di rinnovamento della Democrazia cristiana, presiedendo, in rappresentanza degli \u201cesterni\u201d, l\u2019Assemblea degli esterni organizzata dalla Democrazia cristiana ndel 1981 e intesa a rompere antiche strutture di potere per raccordare il sistema istituzionale alla societ\u00e0 civile. Nel 1983 \u00e8 stato eletto al Senato per la IX legislatura come indipendente nelle liste della Democrazia cristiana e confermato anche nella X. Vicepresidente della Commissione giustizia ha concorso alla redazione della riforma della legge sul divorzio, della legge-quadro sul volontariato, della riforma del codice di procedura civile, della legge sulla responsabilit\u00e0 civile dei magistrati. Ha condotto una battaglia contro la legge Mamm\u00ec sulla riforma del sistema televisivo in dissenso dal proprio gruppo. Ha fatto parte della Commissione Bozzi sul primo tentativo di riforma del sistema costituzionale, della Commissione di vigilanza sulla Rai, della Commissione Stragi (all\u2019interno della quale ha tenacemente combattuto contro i tentativi di insabbiamento della vicenda legata al disastro di Ustica). Uscito dal Senato nel 1992 \u00e8 rimasto punto di riferimento per una serie di iniziative politiche della societ\u00e0 civile volte a realizzare quello che viene designato come il passaggio dalla Repubblica dei partiti alla Repubblica dei cittadini.\nCronaca.\nLipari e la figlia Maria Chiara furono testimoni nel processo relativo all'omicidio di Marta Russo\nOnorificenze e premi.\nNel 1969 \u00e8 vincitore del premio Borgia per le scienze giuridiche bandito dall'Accademia dei Lincei.[2] \nNel 2009 gli \u00e8 stato conferito il premio per gli studi giuridici \u201cGiuseppe Chiarelli\u201d.[3]"}
{"id": "600899", "revid": "125857469", "url": "https://it.wikipedia.org/wiki?curid=600899", "title": "Storia dell'aborto", "text": "La pratica dell'interruzione volontaria di gravidanza \u00e8 stata utilizzata in diverse societ\u00e0 ed epoche sin dall'antichit\u00e0, con differenti motivazioni e funzioni..\nSin dai tempi antichi, gli aborti sono stati realizzati utilizzando erbe medicinali, strumenti taglienti, con la forza o attraverso altri metodi tradizionali. L'aborto indotto ha una storia lunga e pu\u00f2 essere fatto risalire a diverse civilt\u00e0, come la Cina sotto Shennong (c. 2700 a.C.), l'Antico Egitto con il suo papiro Ebers (c. 1550 a.C.) e l'Impero Romano al tempo di Giovenale (c. 200 d.C.). Una delle prime note rappresentazioni artistiche dell'aborto \u00e8 in un bassorilievo ad Angkor Wat (c. 1150 d.C.) in Cambogia. Trovato in una serie di fregi che rappresentano il giudizio dopo la morte, raffigura la tecnica dell'aborto addominale.\nI metodi moderni di aborto fanno invece ricorso ai farmaci o alla chirurgia. Attualmente, l'Organizzazione Mondiale della Sanit\u00e0 raccomanda che sia possibile, per tutte le donne, ricorrere ad aborti legali e sicuri. Ogni anno, infatti, gli aborti svolti in contesti non sicuri causano 47.000 morti e 5 milioni di ricoveri ospedalieri. Quando consentito dalla legge locale, l'aborto \u00e8 stato a lungo una delle procedure pi\u00f9 sicure nel campo della medicina.\nA partire dalla seconda met\u00e0 del XX secolo, l'aborto \u00e8 stato legalizzato nella maggior parte dei paesi.\nL'aborto nell'era premoderna.\nLa prima testimonianza scritta di aborto risale al 1550 a.C. e si trova nel Papiro Ebers.\nIn Egitto le pene inflitte, elencate nel Codice di Hammurabi, variavano a seconda del ceto sociale della donna. Nella giurisprudenza assira, nel Codice di Assura, 1075 a.C., si fa riferimento persino alla pena di morte, per una donna che abbia agito contro la volont\u00e0 del marito. Alcune scoperte archeologiche raccontano anche di primi tentativi di estrazione di un feto; tuttavia, si ritiene che tali metodi non fossero di uso comune, data la scarsa frequenza con cui vengono menzionati in antichi testi di medicina.\nUn'altra tecnica ampiamente utilizzata nell'era primitiva nel Sud Est asiatico era quella del massaggio, che consisteva nell'applicazione di una forte pressione sull'addome. Uno dei bassorilievi che decorano il tempio di Angkor Wat in Cambogia, 1150 a.C., raffigura un demone che pratica un aborto del suddetto tipo su una donna che era finita negli Inferi.\nIn Giappone, \u00e8 possibile trovare traccia della pratica dell'aborto a partire dal XII secolo. In particolare, a ricorrervi erano le \u00e9lite e gli abitanti delle aree urbane. Il fenomeno si \u00e8 poi intensificato durante il periodo Edo, soprattutto tra la classe dei contadini, maggiormente colpita dalle ricorrenti carestie e l'alta tassazione.\nIl contesto greco-romano.\nNel contesto greco-romano la pratica dell'aborto era largamente diffusa in tutte le classi sociali, moralmente accettata e giuridicamente lecita. Al fondo c'era l'idea, premiata dagli stoici, che la vita iniziasse al momento della nascita.\nUnico limite all'aborto era rappresentato dal fatto che il ricorso alla pratica poteva ostacolare l'aspettativa dell'uomo: il feto, infatti, rientrava nella disponibilit\u00e0 dell'uomo di riferimento. Dunque, eccetto che per quelle donne non sottoposte a potest\u00e0 come le prostitute, per le altre, la pratica era permessa col beneplacito del marito, e nel caso in cui una donna incinta fosse condannata alla pena capitale l'esecuzione era rimandata a dopo il parto. Le prime testimonianze greche in materia risalgono al V secolo a. C. Artefici principali dell'aborto erano le levatrici o le stesse gestanti; quanto ai mezzi si menzionano farmaci, accompagnati da cantilene magiche, violenti esercizi fisici o strumenti meccanici.\nAlcuni studiosi e medici anti-aborto hanno suggerito che il giuramento di Ippocrate vietava ai medici greci antichi di eseguire aborti; altri studiosi non sono d'accordo con questa interpretazione ed evidenziano che nel \"Corpus Hippocraticum\" vi sono descrizioni di tecniche abortive. Il medico Scribonio Largo scrisse nel 43 che il giuramento di Ippocrate proibisce l'aborto, cos\u00ec come Sorano d'Efeso, anche se apparentemente non tutti i medici aderirono a questa visione. Secondo lo scritto \"Ginecologia\" di Sorano, datato tra il I e il II secolo d.C., una parte dei medici rifiutavano le pratiche abortive come richiesto dal giuramento di Ippocrate; un'altra parte - di cui egli faceva parte - era disposto a prescrivere gli aborti, ma solo per il bene della salute della madre.\nAristotele, nel suo trattato \"Politica\" (350 a.C.), condanna l'infanticidio come mezzo di controllo della popolazione, preferendo l'aborto per questo scopo, tuttavia con la restrizione \"[che] deve essere praticato prima che si sviluppi la sensazione di vita, la linea tra l'aborto lecito e illecito sar\u00e0 caratterizzata dal fatto di avere la sensazione di essere vivo\".\nNel II secolo Sorano di Efeso introduce il concetto di aborto terapeutico, praticato cio\u00e8 nel caso in cui la gestazione metta in pericolo la vita della madre..\nNella civilt\u00e0 romana era molto sentita la \"patria potestas\" e un uomo poteva liberarsi di un figlio indesiderato semplicemente non riconoscendolo. \u00c8 con le XII tavole che si ha una legislazione in materia di aborto: questo spetta al padre, e la donna che si procura l'aborto senza il suo consenso pu\u00f2 essere ripudiata; inoltre i medici che compiono aborti per nascondere adulterio possono essere puniti con le stesse pene inflitte agli amanti. Un altro motivo per cui pu\u00f2 essere punito il medico \u00e8 la morte della donna a causa dell'aborto, ma non si punisce la pratica in s\u00e9. La prima sanzione esplicita del mondo romano fu un rescritto con cui vennero introdotte due sanzioni penali contro questa pratica: esilio temporaneo a carico delle divorziate o sposate che si fossero procurate l'aborto contro il volere dell'uomo.\nL'aborto nell'era moderna.\nCon lo sviluppo della scienza medica e della prevenzione, la consapevolezza sociale dei rischi connessi all'aborto operato al di fuori di strutture ospedaliere, e dell'affermazione dei diritti sociali e della donna, il tema dell'interruzione di gravidanza divenne sempre pi\u00f9 argomento di dibattito, in particolare nei paesi occidentali.\nL'Unione sovietica (1919), l'Islanda (1935) e la Svezia (1938) sono stati tra i primi paesi a legalizzare varie tipologie di aborto.\nIn Unione sovietica, durante il comunismo, fu legalizzato l'aborto e reso disponibile in genere a carico dello stato. L'obiettivo era fornire l'interruzione di gravidanza in un ambiente sicuro e con l'ausilio di medici anzich\u00e9 terapeuti non abilitati. La campagna fu molto efficiente nelle aree urbane (circa il 75% degli aborti effettuati a Mosca nel 1925 si svolsero in strutture ospedaliere), meno nelle aree rurali spesso carenti di accesso a dottori e trasporti, e dove si preferiva l'accesso alle terapie tradizionali empiriche. Prima di essere nuovamente legalizzato, nel periodo tra il 1936 e il 1955 l'aborto nell'Unione Sovietica fu nuovamente dichiarato illegale, eccetto che per i casi indicati medicalmente, sull'onda dei dubbi di Stalin rispetto alla crescita della popolazione.\nNel 1935, nella Germania nazista, fu approvata una legge che permetteva aborti per le donne ritenute \"ereditariamente malate\", mentre a quelle considerate di razza tedesca era proibito. Il presupposto era basato sulle dottrine eugenetiche.\nNel Regno Unito, la \"Abortion Law Reform Association\" e i grandi cambiamenti sociali del dopoguerra, spinsero il governo britannico a emanare il 1967 Abortion Act. Tale normativa rendeva legale l'aborto in una serie di casistiche, tra le quali il rischio di danno fisico o mentale per la donna, in caso di feto al di sotto delle 28 settimane di gestazione, o nel caso in cui il nascituro avesse probabilit\u00e0 di aver contratto severe patologie fisiche o mentali. L'aborto venne fornito gratuitamente tramite il sistema sanitario nazionale.\nI paesi comunisti.\nNel dopoguerra l'aborto viene legalizzato nei paesi comunisti dell'est legati all'URSS: in Ungheria, Polonia, Bulgaria e Romania nel 1956, in Cecoslovacchia nel 1957, in Yugoslavia nel 1970. La Cina autorizz\u00f2 l'aborto e la contraccezione nel 1957. In quest'ultimo contesto, l'aborto fu usato dallo stato anche per politiche di controllo delle nascite. Tale controllo ha determinato un forte squilibrio nella composizione della popolazione: quasi 50 milioni di uomini in pi\u00f9 rispetto alle donne.\nStati Uniti ed Europa.\nIn Europa e Nord America, le tecniche di aborto avanzate e sicure hanno iniziato ad essere disponibili dal XVII secolo. Tuttavia, il conservatorismo dalla maggior parte dei medici sulle questioni sessuali ne impedirono un'ampia espansione. Vi erano comunque alcuni medici che pubblicizzavano i loro servizi fino a quando tale pratica non fu vietata.\nCome detto, l'Inghilterra legalizz\u00f2 l'interruzione volontaria di gravidanza nel 1967.\nNel 1967, il Colorado divenne il primo stato degli Stati Uniti d'America a depenalizzare l'aborto in caso di stupro, incesto, o qualora la gravidanza potesse portare alla disabilit\u00e0 della donna. Simili normative furono emanate in California, Oregon e Carolina del Nord. Nel 1970, le Hawaii divennero il primo stato americano a legalizzare l'aborto su richiesta della donna. A livello federale, l'aborto viene introdotto nel 1973, in seguito al processo \"Roe contro Wade\".\nPrima di tale sentenza, l'aborto era disciplinato da ciascuno stato dell'unione, con legge propria. In almeno 30 stati era previsto come reato di \"common law\", cio\u00e8 non poteva essere praticato in nessun caso. In 13 stati era legale nei seguenti casi: pericolo per la donna, stupro, incesto o malformazioni fetali. In 3 stati era legale in caso di stupro o di pericolo per la donna. In 4 Stati unico requisito legale era la richiesta della donna.\nNorma Mc Corvey, alias Jane Roe (nome scelto a fini processuali per tutelarne la privacy), aveva vissuto un'adolescenza difficile, e si era sposata a 16 anni con un uomo violento, dal quale aveva avuto due figlie. Mentre \u00e8 incinta del terzo figlio, viene contattata da alcune avvocatesse, che la convincono a portare il caso in tribunale, per affermare il suo diritto ad abortire.\nNel 1972 la causa approda alla Corte Suprema degli Stati Uniti, che decide con sentenza del 22 gennaio 1973. Ci\u00f2 che veniva chiesto ai giudici era se la Costituzione federale riconoscesse un diritto all'aborto anche in assenza di problemi di salute della donna, del feto e di ogni altra circostanza che non fosse la libera scelta della donna. La decisione venne presa con una maggioranza di 7 giudici a favore e 2 contrari. Si fond\u00f2 su un'interpretazione del Quattordicesimo Emendamento. Secondo questa interpretazione, ormai accolta dalla giurisprudenza costituzionale statunitense, esiste un diritto alla libera scelta di ci\u00f2 che attiene alla sfera pi\u00f9 intima dell'individuo. La Corte suprema riconosce il diritto all'aborto in un'ottica di limitazione dell'ingerenza statale. Comunque, il diritto ad abortire della donna, in questa sentenza, non \u00e8 definito assoluto, poich\u00e9 lo Stato avrebbe il dovere di intervenire in talune circostanze, che coincidono in particolare con il tempo di gestazione. Enuncia quindi due principi:\nQuesta sentenza della Corte ha condizionato le leggi di 46 Stati.\nLa sentenza Roe contro Wade ha influenzato la politica nazionale statunitense, dividendo gran parte del paese tra pro-Roe (per la libert\u00e0 di abortire) e pro-Wade (per il diritto alla vita) e ispirando gruppi di attivisti su entrambi i fronti.\nL'Italia e la legge 194.\nIl 1975 \u00e8 uno degli anni chiave in Italia riguardo al tema dell'aborto: infatti, la Corte costituzionale il 18 febbraio 1975, nella sentenza n.27 ha sentenziato che: \"ricorrere all'aborto \u00e8 conforme al diritto, non in assoluto ma nei casi indicati della legge\".\nLa svolta sull'argomento ci fu quando fu costituita una commissione per discutere del tema; nacque cos\u00ec la legge 194 nel maggio del 1978. La 194 consente alla donna, nei casi previsti dalla legge, di ricorrere alla interruzione volontaria di gravidanza in una struttura pubblica (ospedale o poliambulatorio convenzionato con la Regione di appartenenza), nei primi 90 giorni di gestazione; tra il quarto e quinto mese \u00e8 possibile ricorrere all'interruzione solo per motivi di natura terapeutica.\nSe la gravidanza mette in grave pericolo fisico e psichico la vita della madre, laddove si accettino le condizioni della madre, l'intervento pu\u00f2 essere praticato senza le procedure richieste; inoltre l'eventuale obiezione di coscienza del medico non lo esime dal dover intervenire.\nLa legge stabilisce che le generalit\u00e0 della donna rimangano anonime.\nReligioni e aborto.\nIl Cristianesimo.\nNel cristianesimo, papa Sisto V (1585-1590) fu il primo papa a dichiarare che l'aborto \u00e8 un omicidio indipendentemente dallo stadio della gravidanza; la Chiesa cattolica fu precedentemente divisa sulla questione e inizi\u00f2 ad opporsi energicamente solo a partire dal XIX secolo.\nSi pensa che i primi cristiani fossero influenzati su questo argomento dal pensiero ebraico e greco. San Tommaso d'Aquino ader\u00ec alla riflessione sull'epigenismo ispirandosi ad Aristotele. Con il \"Decretum Gratiani\" (1140) e fino al 1869 il diritto canonico cattolico distinse tra feto \u201cinanimato\u201d e feto \u201canimato\u201d.\nUn'interruzione volontaria della gravidanza \u00e8 sempre comunque stata giudicata un peccato e come tale punita con una penitenza, tuttavia veniva considerata un assassinio solo nel caso in cui il feto che la subisse fosse \u201canimato\u201d. La distinzione tra feto inanimato e feto animato venne abolita da Papa Pio IX nel 1869, in base all'idea che l'anima esista sin dal momento del concepimento.\nL'Ebraismo.\nSecondo la visione ebraica la vita inizia prima del concepimento. Non mancano infatti i riferimenti alla chiamata alla vita prima della nascita. L'aborto \u00e8 un atto che viola la volont\u00e0 di Dio. Perci\u00f2 il divieto di abortire \u00e8 ordinato da Dio per trasmettere la vita e preservare il popolo del Signore. Un ordine celeste e non un interesse umano. Per l'ebraismo i rapporti tra coniugi non devono essere solo a scopi procreativi infatti ci\u00f2 che \u00e8 condannato, non \u00e8 il singolo rapporto sterile ma un matrimonio senza vita. Il testo ebraico pi\u00f9 importante a sull'aborto \u00e8 Esodo 21,22-23 che impone un'ammenda dettata dal marito della gestante se \u00e8 procurato un aborto e la morte nel caso che la donna morisse. Questo testo fu per\u00f2 tradotto in greco nel II secolo A.c. e si perse il significato e il testo fu cambiato in modo tale che se anche il feto si fosse formato si doveva pagare con la vita di chi aveva procurato l'aborto.\nLa cultura islamica.\nLa tradizione islamica ha permesso l'aborto fino al momento in cui la dottrina ritiene che l'anima entri nel feto; diversi teologi musulmani hanno dato differenti interpretazioni per stabilire il giusto tempo che vanno dal momento del concepimento a 40 giorni dopo il concepimento a 120 giorni dopo il concepimento o oltre.&lt;ref name=\"BBC and Islam / Abortion\"&gt;&lt;/ref&gt; Tuttavia, l'aborto \u00e8 in gran parte fortemente limitato o vietato nelle zone di alta fede islamica come il Medio Oriente e il Nord Africa.\nAnche in questo ambito culturale l'animazione del feto rappresenta la linea di demarcazione tra tolleranza e violazione: nel periodo antecedente l'animazione, malgrado ci siano opinioni diverse, la pratica \u00e8 generalmente tollerata. Dopo l'animazione invece, il filone storicamente maggioritario \u00e8 sempre stato contrario all'interruzione della gravidanza, giacch\u00e9 dopo il concepimento \u00e8 omicidio. Ancora oggi, al di l\u00e0 di alcune differenze esistenti, la legge islamica permette l'aborto prima del quarto mese in presenza di valide ragioni, e successivamente solo laddove ci\u00f2 si renda necessario per salvare la madre. Per quanto riguarda la tradizione sciita in Iran il codice penale prevede un'ampia casistica a proposito del pagamento della somma di denaro da versare alla persona che ha subito il danno.\nDal 120 giorno di gestazione l'aborto non \u00e8 generalmente permesso se non per motivi di accertato pericolo di vita della madre. Fino a quando invece il battito non sia avvertito il feto non \u00e8 considerato essere umano perfetto ed \u00e8 quindi lecito ricorrere all'interruzione volontaria della gravidanza.."}
{"id": "600904", "revid": "3732", "url": "https://it.wikipedia.org/wiki?curid=600904", "title": "La Fiera Letteraria", "text": "La Fiera Letteraria \u00e8 stata una rivista italiana di lettere, scienze e arti, fondata nel 1925 e pubblicata, con varie interruzioni, per cinquantatr\u00e9 anni fino al 1977. Ha avuto, nel corso della sua esistenza, molti mutamenti di direzione e di editore, mantenendo sempre la periodicit\u00e0 settimanale.\nStoria.\nLa rivista, con il sottotitolo \"Giornale settimanale di lettere, scienze ed arti\", fu fondata a Milano il 13 dicembre 1925 (\"prima pagina del N. 1\") sotto la direzione di Umberto Fracchia dalla Casa editrice Unitas. Si ispirava, nel nome e nei metodi, alla \"Frusta letteraria\", la rivista fondata a Venezia da Giuseppe Baretti nel 1763. La paginazione era di otto pagine, lo standard per l'epoca, in formato lenzuolo.\nDal n\u00b0 12 del 1928 la sede fu trasferita a Roma, sotto la direzione di Giovanni Battista Angioletti e di Curzio Malaparte. Dal 7 aprile 1929 la rivista prese il nome di \"L'Italia Letteraria\" (\"La Fiera Letteraria\" fu mantenuta come primo sottotitolo per il resto dell'anno), continuando le uscite fino al 1936, quando cess\u00f2 per la prima volta le pubblicazioni. Successivamente Curzio Malaparte fond\u00f2 il \"Meridiano di Roma\", che continu\u00f2 le uscite settimanali fino al 1943.\nNel 1946 la rivista riprese le pubblicazioni con il titolo originale \"La Fiera Letteraria\" (dapprima senza l'articolo determinativo e senza sottotitolo, poi col sottotitolo \"Settimanale delle lettere, delle arti e delle scienze\"), ancora sotto la direzione di Angioletti e con un comitato di redazione composto da Corrado Alvaro, Emilio Cecchi, Gianfranco Contini e Giuseppe Ungaretti. Dal 1948 il comitato direttivo fu composto da Alberto Savinio, Corrado Pavolini e, come responsabile, da Enrico Fulchignoni, al quale si aggiunse con il n\u00b0 6 Diego Fabbri.\nNel dopoguerra la rivista mantenne l'orientamento della prima serie, focalizzandosi su temi e problemi di carattere culturale e letterario.\nDal 1950 e soprattutto negli anni sessanta inizi\u00f2 a prendere un carattere maggiormente informativo, ispirandosi anche nella grafica ai popolari rotocalchi. Nel 1966 la rivista adott\u00f2 il formato tabloid per mettere in evidenza il proprio processo di modernizzazione.\n\"La Fiera Letteraria\" venne interrotta per due anni, dal 1969 al 1970, per riprendere nel 1971 con una nuova serie, dal sottotitolo \"Settimanale d'informazione culturale\", che, per difficolt\u00e0 economiche, termin\u00f2 nel 1977.\nNella prima met\u00e0 degli anni ottanta vi fu un tentativo di rilancio in formato economico - mensile - che ebbe vita breve (dal 1984 al 1986).\nDirettori.\n\"Nel 1928 la rivista viene trasferita a Roma\"\n\"Continua le pubblicazioni \u00abL'Italia Letteraria\u00bb fino al 1936\"\n\"1937-1945: sospensione delle pubblicazioni\"\n\"1969-1970: sospensione delle pubblicazioni\""}
{"id": "600913", "revid": "125883272", "url": "https://it.wikipedia.org/wiki?curid=600913", "title": "Kryvyj Rih", "text": "Kryvyj Rih (, ) \u00e8 una citt\u00e0 (664\u00a0499 abitanti) dell'Ucraina meridionale, situata a 130\u00a0km a sud-ovest di Dnipro, nel suo oblast, alla confluenza dell'Inhulec' e del Saksahan'.\nLa citt\u00e0 si estende longitudinalmente per circa 126 km da nord a sud, facendone la citt\u00e0 pi\u00f9 lunga d'Europa.\nMaggiore centro dell'industria del ferro dell'Europa orientale, \u00e8 un importante polo metallurgico nella regione del Kryvbas. L'economia locale si fonda sull'industria mineraria, fiorente sin dagli ultimi decenni del XIX secolo. Per questa ragione la citt\u00e0 fu occupata dalle forze armate tedesche durante la seconda guerra mondiale.\nStoria.\nOrigini.\nLa citt\u00e0 fu fondata nel XVII secolo dai cosacchi di Zapori\u017e\u017eja, che le diedero il nome di Kryvyj Rih (in ucraino \"corno uncinato\"). Secondo la leggenda la citt\u00e0 fu costituita da un cosacco \"uncinato\" (cio\u00e8 \"ciclope\" in dialetto ucraino) di nome \"Rih\", sebbene sia pi\u00f9 probabile che la citt\u00e0 esistesse gi\u00e0 da prima, come testimoniano alcune tracce che riportano lo stesso nome, legato alla forma dei massi formati dalla fusione tra i fiumi Saksahan' e Inhulec'.\nDurante la guerra civile russa la citt\u00e0 e la sua conurbazione si trovavano nel nucleo dell'insurrezione anarchica di Nestor Ivanovi\u010d Machno.\nSlancio industriale.\nLa crescita industriale della zona cominci\u00f2 negli anni Ottanta dell'Ottocento, quando alcuni investimenti europei favorirono la nascita di un sindacato minerario. La grande azienda siderurgia Kryvori\u017estal' continu\u00f2 ad operare per tutta l'epoca sovietica ed \u00e8 tuttora tra pi\u00f9 importanti del mondo. Nell'Unione Sovietica, il complesso metallurgico di Krivoj Rog era costituito da nove altoforni, tra cui il n. 9, completato nel 1974, che all'epoca era il pi\u00f9 grande del mondo. \nViktor Ju\u0161\u010denko, presidente dell'Ucraina dal 2005, accus\u00f2 il suo predecessore Leonid Ku\u010dma di aver svenduto la Kryvori\u017estal' ad un sostenitore politico ad un prezzo molto inferiore al valore di mercato. Tale privatizzazione fu contrastata con successo in tribunale e nello stesso anno l'impianto fu riprivatizzato dopo un'offerta dell'indo-olandese Mittal Steel di pi\u00f9 del quintuplo del valore di partenza.\nLa Kryvyj Rih moderna.\nLa citt\u00e0 si estende per 130\u00a0km, costeggiando depositi di minerale. Posta in una steppa dai rilievi modesti, \u00e8 circondata da campi di girasoli e grano. Spostandosi in direzione est dal centro cittadino si incontra un'area lungo un piccolo lago dove furono posti dei massi glaciali. Per questa ragione la zona non fu mai coltivata e contiene una delle poche regioni di vegetazione selvatica da steppa. A causa delle miniere abbandonate e dell'inquinamento prodotto dal processo di dispersione dei minerali vi \u00e8 una crescente preoccupazione circa il degrado ambientale.\nLa citt\u00e0 \u00e8 fatta di strade ampie accompagnate da larghi marciapiedi e costeggiate da filari di tigli e castagni. Le linee tramviarie toccano le principali arterie cittadine. Molta gente vive in palazzine da 5 a 9 piani, dotate di ampi cortili interni, la cui ricchezza di alberi fornisce l'impressione di un enorme parco. Anche la zona pi\u00f9 periferica, quella all'incrocio tra via Postale e via San Nicola mantiene questo aspetto.\nEconomia.\nTurismo.\nFuori dalle rotte turistiche tradizionali, Kryvyj Rih \u00e8 accessibile da Kiev con un treno dotato di vagone notte oppure facendo tappa a Dnipro con l'aereo e poi viaggiando in auto per tre ore. L'aeroporto di Kryvyj Rih, noto anche come \"Lozuvatka\", \u00e8 meta soltanto di voli charter e privati. La metropolitana cittadina comprende 11 stazioni.\nSport.\nKryvyj Rih era sede del Kryvbas, squadra di calcio."}
{"id": "600914", "revid": "1305772", "url": "https://it.wikipedia.org/wiki?curid=600914", "title": "Anfiteatro romano di Siracusa", "text": "L'Anfiteatro romano di Siracusa \u00e8 una delle realizzazioni edilizie pi\u00f9 rappresentative della prima et\u00e0 imperiale romana.\nCaratteristiche.\nSi trova nella zona archeologica, che comprende il Teatro greco e l'ara di Ierone II; il suo orientamento diverge da quello degli edifici della \"Neapolis\" e del teatro e segue probabilmente quello dell'impianto urbanistico realizzato in et\u00e0 tardoclassica e noto dalla strada scoperta nell'area del santuario demetriaco di piazza della Vittoria in Acradina. All'anfiteatro giungeva l'asse viario che dal quartiere di Acradina raggiungeva la Neapolis, strada che entrava alla Neapolis attraverso un arco trionfale di epoca augustea, secondo Gentili, che lo avvicina all'arco di Susa(vedi Arco augusteo di Siracusa). Dell'arco siracusano restano solo le fondazioni e i primi filari dei piloni. Tra l'arco e l'anfiteatro vi era una fontana monumentale, alimentata da una grande cisterna, sinora non identificata, mentre la grande cisterna tuttora conservata sotto la vicina chiesa di San Nicola alimentava l'anfiteatro stesso.\n\u00c8 in gran parte scavato nella roccia e per la costruzione della parte nord orientale si \u00e8 sfruttato il pendio della balza rocciosa la medesima nella quale, a breve distanza, erano state ricavate la cavea del teatro greco e le grandi latomie dette del Paradiso, di S. Venera e dell'Intagliatella. Quasi nulla resta invece della parte superiore, costruita.\nL'anfiteatro, riportato alla luce nel 1839 da duca di Serradifalco - ha dimensioni monumentali: sembra si possa valutare lungo m 140 e largo m 119).\nIl monumento ha due ingressi ed \u00e8 servito da un articolato sistema di scale che scendono dalla quota superiore posta all'esterno. L'arena era dotata, al centro, di un ampio vano rettangolare, originariamente coperto, collegato attraverso un passaggio sotterraneo con l'estremit\u00e0 meridionale del monumento, sull'asse del corridoio di ingresso: si tratta di opere sotterranee necessarie per i macchinari utilizzati durante gli spettacoli. Intorno all'arena la cavea \u00e8 distinta da un alto podio, dietro il quale corre un corridoio coperto con varchi per l'accesso all'arena dei gladiatori e delle belve. Al di sopra sono ricavati i primi gradini, riservati a personaggi di rango. Le iscrizioni incise sui blocchi del parapetto.\nA quote pi\u00f9 alte vi sono altri due ambulacri coperti a volta (che si svolgono sotto la cavea), mentre un terzo ambulacro si svolgeva a coronamento del monumento, ed era provvisto di un portico forse colonnato.\nDagli ambulacri anulari una serie di passaggi radiali consentiva l'accesso alle gradinate dei vari settori della cavea.\nDall'anfiteatro inoltre provengono quattro frammenti in calcare pertinenti ad una grande iscrizione monumentale che secondo Gentili doveva, verosimilmente, coronare l'ingresso maggiore a sud. Secondo Lugli risalirebbe all'et\u00e0 augustea o al periodo giulioclaudio (met\u00e0 del I sec. d.C.) secondo Golvin.\nTestimonianze scritte sull'Anfiteatro.\nL'Anfieatro siracusano \u00e8 stato descritto da diverse personalit\u00e0; l'architetto francese Jean-Pierre Hou\u00ebl cos\u00ec lo descrisse:\nLo stesso Ho\u00fcel durante la sua visita vide il monumento ricoperto di lattuga. Per poter eseguire delle misure effettuer\u00e0 degli scavi a sue spese da cui ne ricaver\u00e0 preziose informazioni.\nIl giornalista Gustavo Chiesi invece lo descriveva cos\u00ec ai primi del novecento:"}
{"id": "600916", "revid": "92723", "url": "https://it.wikipedia.org/wiki?curid=600916", "title": "Chiesa di San Giovanni alle catacombe", "text": "La chiesa di San Giovanni alle catacombe di Siracusa conserva ancora tracce di quel fascino che spingeva i viaggiatori del '700 e dell'800 a visitarla.\nStoria.\nPer lungo tempo in questa chiesa \u00e8 stata riconosciuta un'antica cattedrale di Siracusa, sorta in Acradina, extra moenia, nella regione delle Catacombe, nel luogo ove, secondo la tradizione, fu sepolto il protovescovo di Siracusa, san Marciano, martirizzato sotto Gallieno e Valeriano (met\u00e0 del III secolo);\nLa facciata sud della chiesa quale si vede, distrutta dal terremoto del 1693 (si rovin\u00f2 la Gran Basilica), e quella ricostruita nel '700 con notevoli modifiche alla stessa facciata e al portico per la cui ricostruzione furono usati elementi quattrocenteschi. A sinistra si nota invece l'antica facciata normanna segnata dal rosone e dal portale decorato. \nIn questo stesso luogo sorgeva in et\u00e0 greca classica una latomia, nella quale in et\u00e0 tardo ellenistica fu installata un'officina di vasai pertinente ad un'area cultuale pagana. Mentre in et\u00e0 tardo-imperiale divenne area cimiteriale cristiana in uso almeno sino al 423.\nAttorno alla met\u00e0 del VI secolo (forse in relazione al soggiorno di papa Vigilio a Siracusa) il sepolcreto fu manomesso per far posto alla cripta di san Marciano che doveva accogliere il sarcofago con le reliquie del santo. Cos\u00ec sopra la cripta fu edificata la chiesa absidata, a tre navate, suddivisa da 12 colonne di tipo dorico (con riferimento agli apostoli), in modo che la sepoltura del Santo si trovasse in asse con l'altare, posto al centro della navata, limitato da una balaustra.\nNell\u2019878 durante l\u2019assedio arabo di Siracusa il comandante Giafar ibn Muhammad pose il suo accampamento nella chiesa.Dopo le probabili devastazioni di et\u00e0 araba, la chiesa sub\u00ec innovazioni col rifacimento dei muri perimetrali, il prolungamento con semicolonne dei pilastri dell'abside e della facciata, la riduzione a 10 del numero delle colonne e inclinando il pavimento in direzione della facciata.\nNel 1428, addossata alla parete nord, si costru\u00ec una cappella rettangolare, preceduta da portico. Caduta in disuso fu concessa nel 1630 ai Carmelitani di Montesanto che inserirono all'interno una nuova struttura diversamente orientata (N- S) che occup\u00f2 lo spazio delle prime due campate di quella preesistente.\nNel 1626 Pietro Della Valle descrive le catacombe parlando anche di tracce d'affresco:\nIl terremoto del 1693 causo gravi danni riparati nel 1705-6, quando fu ricostruito con materiale di spoglio il portico odierno.\nNel 1778 Vivant Denon mentre effettuava il Grand Tour visit\u00f2 sia la chiesa che le catacombe lasciandone una descrizione: \nDescrizione.\nUna scala di accesso alla cripta di san Marciano, dove nel 61 avrebbe predicato l'apostolo Paolo, si trova il sepolcro in muratura del Santo, con la piccola apertura attraverso la quale si poteva accedere al contatto con le sacre reliquie; al centro vi \u00e8 un altare circondato da 4 colonne. In et\u00e0 normanna lo spazio centrale attorno all'altare fu modificato da 4 pilastri che hanno incorporato i capitelli con i simboli degli Evangelisti e iscrizioni del Vangelo.\nSi effettu\u00f2 anche la pavimentazione, lembi della quale sono ancora visibili. Le pareti presentano rovinatissime tracce di pitture, quale a nord quella detta delle due Alessandre.\nDal piano della Basilica si discende a sinistra per visitare le Catacombe di San Giovanni, le pi\u00f9 recenti fra le siracusane (315-360), e in uso fino alla fine del V sec.\nParticolarmente importante \u00e8 la cripta di san Marciano sotto la chiesa, che ha accolto il corpo del primo vescovo fin quando a causa dell'invasione araba furono traslate a Gaeta. La cripta \u00e8 tuttora frequentata come luogo religioso sia da Cattolici sia da Ortodossi."}
{"id": "600920", "revid": "8596", "url": "https://it.wikipedia.org/wiki?curid=600920", "title": "Edelmiro Farrell", "text": ""}
{"id": "600921", "revid": "8596", "url": "https://it.wikipedia.org/wiki?curid=600921", "title": "Alejandro Lanusse", "text": ""}
{"id": "600922", "revid": "8596", "url": "https://it.wikipedia.org/wiki?curid=600922", "title": "H\u00e9ctor C\u00e1mpora", "text": ""}
{"id": "600923", "revid": "8596", "url": "https://it.wikipedia.org/wiki?curid=600923", "title": "Isabelita Per\u00f3n", "text": ""}
{"id": "600943", "revid": "237256", "url": "https://it.wikipedia.org/wiki?curid=600943", "title": "Krivoy Rog", "text": ""}
{"id": "600944", "revid": "237256", "url": "https://it.wikipedia.org/wiki?curid=600944", "title": "Kryvy Rih", "text": ""}
{"id": "600945", "revid": "237256", "url": "https://it.wikipedia.org/wiki?curid=600945", "title": "Krivoi Rog", "text": ""}
{"id": "600947", "revid": "767487", "url": "https://it.wikipedia.org/wiki?curid=600947", "title": "Edipo re (film)", "text": "Edipo re \u00e8 un film del 1967 scritto e diretto da Pier Paolo Pasolini, liberamente tratto dall'omonima tragedia di Sofocle e con protagonista Franco Citti nel ruolo di Edipo.\n\u00c8 stato presentato in concorso alla 28\u00aa Mostra internazionale d'arte cinematografica di Venezia.\nTrama.\nUn bambino \u00e8 nato da una giovane coppia negli anni venti nel Nord Italia. Apre per la prima volta gli occhi in un prato, fra le braccia dell'amorevole madre. Il padre, militare di carriera, \u00e8 geloso del figlio perch\u00e9 teme che possa portargli via l'affetto della moglie. La scena si sposta all'antica Grecia. Un pastore incontra in un territorio desertico un uomo che trasporta un bambino molto piccolo attaccato a un bastone. Quando vede che lo abbandona in terra al proprio destino, lo raccoglie e lo porta al suo signore, Polibo re di Corinto. Costui decide insieme alla moglie Merope di adottarlo perch\u00e9 non possono generare.\nIl giovane, Edipo, quando cresce sente un compagno di giochi accusarlo di essere \u201cfiglio della fortuna\u201d, cio\u00e8 un trovatello. Decide di recarsi dall'oracolo al tempio di Apollo a Delfi per interrogarlo sulla propria origine. L'oracolo gli rivela che Edipo uccider\u00e0 il padre e andr\u00e0 a letto con la madre. Sconvolto, Edipo erra evitando le strade per Corinto (dove crede si trovino i suoi veri genitori). Lungo una strada in un territorio desertico si imbatte in un carro che trasporta un uomo con una scorta. L'uomo lo tratta da mendicante e incita i suoi armati a cacciarlo; Edipo fugge, i soldati lo inseguono ma egli riesce a ucciderli affrontandoli uno per uno, quindi torna al carro e in preda al furore trucida l'uomo.\nContinuando sulla strada Edipo giunge a Tebe, sfollata dalla popolazione che teme la Sfinge, un mostro che perseguita la citt\u00e0 al punto che la regina ha promesso di sposare chiunque riesca a uccidere la bestia. Edipo in preda alla furia riesce a scaraventare nell'abisso la Sfinge, che prima di precipitare lo avverte che non riuscir\u00e0 a liberarsi del nemico dentro di lui. Edipo diventa dunque marito di Giocasta e re di Tebe, sostituendo il re Laio che \u00e8 stato di recente ucciso; ma sulla citt\u00e0 si abbatte una pestilenza inarrestabile che falcia gli abitanti. Edipo invia il cognato Creonte dall'oracolo di Delfi, costui ritorna con la notizia che gli dei sono irati con Tebe perch\u00e9 in citt\u00e0 \u00e8 presente l'uomo che ha ucciso il precedente re.\nEdipo decide di liberare la citt\u00e0 e vendicare l'uccisione di Laio come se fosse il proprio padre. Convoca l'indovino cieco Tiresia, che ha timore di parlare, e solo dopo ripetute minacce lo avverte che anche lui entro breve tempo vagher\u00e0 cieco per il mondo dopo avere scoperto di essere padre e fratello dei suoi figli, figlio e marito di sua moglie, figlio e assassino del padre. Edipo si convince che Tiresia parli per incarico del proprio cognato Creonte, che ambisce a sostituirlo nel regno; tuttavia, la moglie Giocasta gli rivela involontariamente che re Laio fu ucciso insieme alla scorta da uno sconosciuto mentre si recava a Delfi dall'oracolo.\nEdipo comprende con orrore di essere lui l'assassino: uscito dal responso dell'oracolo di Apollo, appreso che avrebbe ucciso il padre e giaciuto con la madre, aveva deciso di non tornare a Corinto dai genitori, e preso la via verso Tebe: qui aveva trucidato l'uomo con la scorta. \u00c8 ancora in vita il vecchio servitore che port\u00f2 il neonato nel deserto per ordine di Laio e Giocasta, terrorizzati dalla medesima profezia. Scoperta l'orribile verit\u00e0, Giocasta si toglie la vita, Edipo si strappa gli occhi e abbandona Tebe, vagando di citt\u00e0 in citt\u00e0 con un flauto, come l'indovino Tiresia aveva predetto. Cambia scena, ai giorni nostri lo stesso attore interpreta un suonatore cieco che vaga vivendo di elemosina e suonando il flauto. Trova pace solo quando ritorna nel prato dove da bambino aveva aperto gli occhi per la prima volta.\nTematiche.\nCon questo film, il cui progetto medita gi\u00e0 dai tempi di \" Accattone\", Pasolini fa i conti con il complesso di Edipo e con una certa \"ansia autobiografica\": dichiara infatti: \u00abin \"Edipo\", io racconto la storia del mio complesso di Edipo. Il bambino del prologo sono io, suo padre \u00e8 mio padre, ufficiale di fanteria, e la madre, una maestra, \u00e8 mia madre. Racconto la mia vita mitizzata, naturalmente resa epica dalla leggenda di Edipo\u00bb. Altro tema del film, come nel seguente \" La sequenza del fiore di carta\" (episodio di \"Amore e rabbia\"), \u00e8 la colpevolezza dell'innocenza, una sorta di rovesciamento del peccato originale: Edipo diviene il simbolo dell'uomo occidentale, reso cieco dalla volont\u00e0 di non sapere ci\u00f2 che \u00e8, di ignorare la terribile verit\u00e0 della propria condizione, e prosegue dunque il cammino verso la catastrofe.\nA fare da contrappunto alla tragedia dell'uomo moderno, c'\u00e8 l'ambientazione della Grecia antica ricostruita nel Marocco desertico, nel quale Pasolini identifica il mondo della verit\u00e0, delle radici storiche e culturali, un'isola fuori dal tempo della borghesia contro la quale si indirizza la sua polemica estetica.\nProduzione.\nIl film \u00e8 stato girato tra l'aprile e il luglio del 1967, prevalentemente in Marocco, nelle localit\u00e0 di Ait-Ben-Haddou, Ouarzazate e Zagora. Alcune scene di interni sono state girate nei teatri di posa della Dino De Laurentiis Cinematografica a Roma, mentre le scene del prologo sono state girate a Casaletto Lodigiano e a Sant'Angelo Lodigiano, e quelle dell'epilogo in vari luoghi di Bologna, tra cui Piazza Maggiore.\nDistribuzione.\nIl film \u00e8 stato presentato in anteprima il 3 settembre 1967 alla 28\u00aa Mostra internazionale d'arte cinematografica di Venezia, dove ha concorso per il Leone d'oro.\n\u00c8 stato distribuito nelle sale cinematografiche italiane a partire dal 7 settembre 1967 dalla Euro International Films."}
{"id": "600949", "revid": "14691", "url": "https://it.wikipedia.org/wiki?curid=600949", "title": "Santer\u00eda", "text": ""}
{"id": "600951", "revid": "72265", "url": "https://it.wikipedia.org/wiki?curid=600951", "title": "Cofattore (matematica)", "text": ""}
{"id": "600954", "revid": "767487", "url": "https://it.wikipedia.org/wiki?curid=600954", "title": "Medea (film 1969)", "text": "Medea \u00e8 un film del 1969, diretto da Pier Paolo Pasolini.\nIl soggetto \u00e8 basato sull'omonima tragedia di Euripide e la protagonista principale \u00e8 Maria Callas. Il film, i cui esterni furono girati in Cappadocia (Turchia), ad Aleppo (Siria), a Pisa e a Grado, ebbe un'accoglienza positiva da parte della critica, ma non riscosse il successo commerciale sperato.\nTrama.\nIn Grecia a Iolco il re Esone \u00e8 stato spodestato dal fratellastro Pelia, il quale governa con crudelt\u00e0 e spietatezza, cercando in tutti i modi di uccidere l'erede al trono Giasone, mandato presso il suo mentore Chirone. In Scizia \u00e8 stata raccolta una potente reliquia chiamata Vello d'oro, che in passato era appartenuta a Frisso. La pelle d'oro apparteneva al caprone sacro, inviato dagli dei per salvare il fanciullo e la sorella Elle da morte certa, ed aveva attraversato in volo tutto l'Ellesponto, mare che prender\u00e0 questo nome dalla sorella Elle che vi cadr\u00e0 affondandovi. Giunto nella Colchide, Frisso viene accolto dal re Eeta. Il sovrano sacrifica a Zeus il caprone, il cui vello viene portato nel tempio del quale Medea, la figlia di Eeta, \u00e8 somma sacerdotessa.\nNel prologo il centauro Chirone spiega al giovane Giasone in maniera filosofica l'armonia e l'equilibrio della natura e viene presentata la superba figura di Medea, sovrana della Colchide, una terra dall'altra parte del mondo, brutale e piena di usanze grottesche, che ospita la reliquia del Vello d'oro. Giasone, divenuto grande, ha ora la possibilit\u00e0 di sfidare suo zio e recuperare il suo regno. Quest'ultimo per\u00f2 gli chiede in cambio la preziosa pelliccia di capra, cos\u00ec inizia il viaggio alla ricerca della reliquia. Mentre Medea sta pregando nel tempio, ha una visione in cui vede per la prima volta l'eroe greco e se ne innamora perdutamente, cos\u00ec tanto da chiedere aiuto al fratello per rubare il Vello d'oro e partire con Giasone per la Grecia.\nIl re suo padre lo viene a sapere e si getta all'inseguimento della figlia la quale al fine di rallentarlo, uccide il fratello lasciando pezzi del suo corpo lungo il cammino per costringere l'uomo a fermarsi. Dopo aver raccolto tutti i pezzi del corpo di suo figlio, il sovrano torna nel suo villaggio a restituirli alla madre piangente affinch\u00e9 abbiano una degna sepoltura. Intanto, lontana dalla sua terra e dalle sue tradizioni, Medea ha una crisi spirituale in cui le sensazioni di tormento si acuiscono quando capisce che Giasone e i suoi compagni hanno usanze totalmente opposte alle sue.\nConsegnato il Vello a Pelia, quest'ultimo vien meno alla parola data negando il trono al nipote, il quale accetta sprezzante la decisione e rifiuta con sdegno di battersi oltre per il regno di suo padre. Prima di lasciare il palazzo, le ancelle preparano Medea per le nozze spogliandola dei suoi abiti barbari per vestirla come donna greca. Giasone congeda i suoi compagni di avventura e, consumata la prima notte d'amore con la sua amata, si avvia verso Corinto. Qui ritrova Chirone, il centauro che lo ha allevato da piccolo. I due hanno un dialogo filosofico nel quale il centauro fa presente a Giasone la situazione di Medea, che continua a vivere un conflitto interiore tra l'attuale realt\u00e0 e la vita spirituale scandita dai rituali del suo passato nella Colchide. Giasone diviene sempre pi\u00f9 distante dalla sua amata, nonostante i figli che questa gli d\u00e0, finch\u00e9 non decide di abbandonarla per sposare Glauce, figlia del re Creonte. Costui vorrebbe esiliare Medea, perch\u00e9 costituisce un monito e un fardello troppo grande da sopportare per sua figlia, che non ha colpe del comportamento di Giasone.\nSospinta dalle parole delle sue ancelle, che la vedono come una maga capace di tutto, Medea diventa consapevole della perdita del contatto con gli dei e del suo tragico destino, arrivando a meditare vendetta. Fa chiamare Giasone, con il quale finge perdono ed ha un ultimo slancio d'amore, e chiede ai loro figli di portare il suo dono di nozze a Glauce: gli abiti regali con cui fugg\u00ec dalla Colchide chiedendo a Giasone solo che i suoi figli non vengano esiliati. Al momento del matrimonio il re Creonte vede la figlia infelice e chiede a Medea di abbandonare Corinto insieme ai suoi due figli affinch\u00e9 sua figlia possa essere felice. Non appena ricevuto il dono la fragile Glauce lo indossa e rivede nello specchio non il suo abito da sposa ma tutto il dolore di Medea. Glauce fugge e si lancia dalle mura e il padre la segue, preso dalla disperazione.\nQuesto non basta e la furia di Medea \u00e8 ormai incontrollabile. Dopo aver ucciso i suoi figli, incendia la propria dimora, una casa isolata appena fuori le mura della citt\u00e0. Il film si chiude con l'impossibile tentativo di Giasone di riportarla alla ragione, cui risponde solo una ultima rabbiosa invettiva di Medea ormai perduta tra le fiamme.\nDistribuzione.\nEdizioni.\nEsistono due versioni doppiate del film ed in una \u00e8 la stessa Maria Callas a ridoppiarsi."}
{"id": "600957", "revid": "284805", "url": "https://it.wikipedia.org/wiki?curid=600957", "title": "Sogni e bisogni", "text": "Sogni e bisogni \u00e8 una serie televisiva italiana del 1985, diretta da Sergio Citti e interpretata da H\u00e9ctor Alterio, Jacques Dufilho, Gigi Proietti, Enrico Montesano, Paolo Villaggio, Ugo Tognazzi, Giulietta Masina, Franco Citti, Carlo Verdone, Francesco Nuti e Renato Pozzetto.\nEpisodi.\nGli episodi durano circa mezz'ora; tra l'uno e l'altro sono presentati alcuni intermezzi di tre curiosi personaggi (Il Bene, Il Male ed il Destino, interpretati rispettivamente da H\u00e9ctor Alterio, Jacques Dufilho e Giulietta Masina) che vagano. Il primo episodio, \"Amore cieco\", \u00e8 l'unico presentato nella prima puntata, intervallato da intermezzi pi\u00f9 ampi. Sempre nella prima puntata il Destino, incarcerato per un equivoco insieme al Bene e al Male, scopre di avere smarrito un libriccino su cui era scritta la vita di ogni essere umano. Il libello, finito nelle mani di uno sconosciuto, viene progressivamente riscritto e, gi\u00e0 dalla seconda puntata, i successivi episodi, sono presentati due a due, intervallati da intermezzi pi\u00f9 brevi.\nDurante gli intermezzi il Destino si dispera per l'incarcerazione e, alla fine, riesce ad evadere insieme al Bene e al Male. I tre, insieme, si buttano alla ricerca del libriccino. Il Destino \u00e8 quanto mai coriaceo e intende recuperare il suo prezioso strumento, senza il quale la sua esistenza non ha pi\u00f9 senso. Gli episodi, invece, presentati a due a due per ogni puntata, rappresentano storie che l'ignoto ritrovatore del libello inventa e scrive di sana pianta sul prezioso strumento del destino, rendendole reali e veritiere. Solo alla fine il Destino scoprir\u00e0 che l'importantissimo testo era finito nelle mani di un bambino povero.\nAmore cieco.\nPrincipali interpreti: Paolo Villaggio (Orazio), Lara Nakszy\u0144ski (Caterina).\nTrama.\nDue strani personaggi (il Bene e il Male, che dicono provenire direttamente dal Paradiso e dall'Inferno) attendono sotto l'acqua, in una cava, il Destino. Quando il Destino arriva, tutti e tre partono per un lungo viaggio. Il Destino preannuncia un'imminente guerra che porter\u00e0 all'estinzione della razza umana. Fra i tre nasce presto un diverbio che sfocia in una rissa per strada; il fatto attira allora una \"gazzella\" della polizia di passaggio nei dintorni e arresta i personaggi. In galera, mentre il Destino consulta il suo \"libriccino\" dove \u00e8 descritto il destino di tutte le persone della terra, arrivano due ciechi melanconici che misteriosamente non sono elencati nel libriccino. Il Destino si addormenta e sogna.\nOrazio \u00e8 un omuncolo insignificante che scrive continue lettere d'amore a Caterina (una giovane e bellissima vicina di casa impagliatrice di cestini di vimini) ma senza sapere che lei \u00e8 completamente cieca e si chiede dunque come mai questa non gli rivolga mai lo sguardo, finch\u00e9 un giorno non decide di dichiararsi. Andando a casa di lei scopre la verit\u00e0 dalla zia che l'accudisce, la quale gli dice anche che la cecit\u00e0 potrebbe essere eliminata tramite un'operazione molto costosa (60 milioni di lire). Quindi Orazio comincia ad acquistare tutti i cestini per accumulare la cifra necessaria all'operazione ma ben presto si rende conto che potrebbero volerci quarant'anni per arrivare a tale cifra e decide quindi di vendersi la casa e accompagnarla amorevolmente a fare l'operazione.\nNel frattempo per\u00f2 Orazio \u00e8 sempre pi\u00f9 spaventato dal fatto che quando Caterina potr\u00e0 vederlo, scoprendo che non \u00e8 quel bell'uomo che lei s'era sempre immaginata, possa scappare via. Nel viaggio di ritorno Caterina cerca di riconoscere in tutti gli uomini del treno il suo Orazio che le si para davanti molte volte ma viene ignorato e non considerato, esattamente come quando era cieca. Orazio non ci crede neppure pi\u00f9, rinuncia a rincorrerla e s'addormenta in uno scompartimento. Anche Caterina \u00e8 rassegnata e le si va a sedere proprio di fianco, riconoscendolo solo grazie alla curiosa suoneria dell'orologio e accettandolo bonariamente pur vedendo che non \u00e8 l'angelo biondo che s'era sempre immaginata.\nIl Destino si sveglia dalla notte in galera e scopre subito che i due ciechi sono evasi rompendo le sbarre alla finestra e con essi \u00e8 sparito anche il suo famoso libriccino. Subito evade, seguita prima dal Male e poi dal Bene, che li segue titubante con rimorso.\nIl ritorno di Guerriero.\nPrincipali interpreti: Maurizio Nichetti (Guerriero), Daria Nicolodi (la moglie di Guerriero), Asia Argento (la figlia di Guerriero) e Alessandro Haber (Perotti).\nTrama.\nGuerriero torna dopo dieci anni di lavoro all'estero dalla figlia (che non ha mai conosciuto) e dalla moglie che nel frattempo si \u00e8 risposata con il misterioso Perotti e l'ha dichiarato defunto. Trova un quadretto famigliare felice e decide di non fare scenate e assecondare la richiesta della moglie di darsi per morto.\nTuttavia durante la sepoltura (assolutamente grottesca, con il 'morto' nella bara che parla col becchino), parlando con chi gli scava la fossa, il fratello di Perotti, scopre che quest'ultimo \u00e8 tutt'altro che santo e brav'uomo e ha (con vari espedienti psicologici) soggiogato ai suoi favori tutto il paese di poveri contadini che ora l'odia. Apprende inoltre che \u00e8 debole di cuore e basta una lieve arrabbiatura per stroncarlo. Allora Guerriero torna dalla moglie e provoca in tutti i modi Perotti che per\u00f2 rimane impassibile, anzi ride.\nDurante l'aggressione entra in scena un contadino guercio assoldato da Perotti per uccidere Guerriero che spara ai due uomini ferendoli (di striscio Guerriero, al cuore Perotti). A quel punto, capendo che rimangono pochi istanti di vita al nuovo marito, Guerriero istiga Perotti a sfogare la rabbia repressa. Scende in paese e fa una scenata ai suoi sottomessi, ribadendo anche la sua cattiveria e supremazia, nonch\u00e9 alla moglie e alla figliastra quanto sono pesanti e poi muore, scoprendo per\u00f2 all'ultimo che non \u00e8 affatto stato ferito, ma solo sporcato dal sangue di Guerriero.\nMicio micio.\nPrincipali interpreti: Gigi Proietti (Pompeo) e Andr\u00e9a Ferr\u00e9ol (padrona del gatto).\nTrama.\nPompeo \u00e8 uno sfasciacarrozze grezzo, buzzurro e assolutamente impassibile alle donne che cercano continuamente di sedurlo. Proprietario di un gatto bianco e nero, pubblica un annuncio su un giornale per farlo accoppiare. Trova finalmente un potenziale partner nella gatta di una ricca aristocratica, ma i due felini non si accoppiano. I due provano a portarli sulla spiaggia per creare una \"situazione romantica\". Al chiaro di luna, i due confidano le loro passate esperienze amorose, per poi scoprire che i gatti sono scomparsi.\nI due padroni iniziano a cercarli nervosamente, fin quando li ritrovano intenti a rincorrere una gatta in calore. A quel punto, si chiarisce l'equivoco: entrambi sono padroni di un gatto maschio ed entrambi pensavano che l'altro fosse padrone di un esemplare femmina. Ne nasce un forte diverbio, al termine del quale entrambi i padroni confessano all'altro di non aver mai fatto l'amore con qualcuno. Proprio nel momento in cui i due stanno per baciarsi, ritrovano i due gatti e ricominciano a litigare su quale dei due gatti avesse dato dimostrazione di miglior vigore, facendo svanire ogni passione in procinto di sbocciare fra i due.\nLa morte porta consiglio.\nPrincipali interpreti: Marina Confalone (Teresa) e Pietro Tordi (padre di Teresa).\nTrama.\nUna donna di mezza et\u00e0, Teresa, \u00e8 al capezzale del padre morente in un letto di un ospedale. La donna gli strappa la promessa che alla sua morte le dar\u00e0 i numeri del lotto in sogno. Subito la prima notte, la figlia vaga nel sogno alla ricerca del padre che trova prima immedesimato in un bambino e poi nell'adulto intento sempre comunque a far giochi da bimbo. Nonostante l'insistenza della figlia, il padre non \u00e8 disposto a darle i numeri (che afferma tuttavia di conoscere) per come l'ha trattato male durante gli ultimi anni di vita e soprattutto per la pessima sepoltura datagli. Le dice inoltre che se vuole i numeri deve redimersi e fargli una tomba bellissima in luogo di quella scarna e insulsa che ha ora. Per dar comunque prova della sua fede gli concede un solo numero estratto che effettivamente esce a patto che per\u00f2 lei giochi solo 100 lire.\nNel sogno successivo la figlia accetta l'impegno del padre: lei si vende la casa e con i soldi fa una tomba stupenda al padre che in cambio le dar\u00e0 un terno secco. Durante il giorno la figlia organizza la riesumazione e fa costruire un monumento funebre. La notte Teresa si addormenta sotto la tomba (non avendo oltretutto pi\u00f9 la casa) e in sogno il padre, beffardo e intento in giochi infantili come sempre, le d\u00e0 i numeri, troppi numeri, tutti i numeri cos\u00ec che lei non possa giocarli tutti.\nIl Fattaccio.\nPrincipale interprete: Enrico Montesano (il portiere della casa da affittare).\nTrama.\nIn un condominio alla periferia di Roma, un padre di famiglia ha fatto una strage uccidendo moglie, figlia e poi suicidandosi. A fare la macabra scoperta \u00e8 il portiere. La notizia appare su tutti i giornali (con tanto di foto del portinaio) e vari possibili acquirenti si fanno avanti per poter visionare e quindi comperare l'appartamento ora sfitto. Il portiere approfitta della situazione e si fa dare laute mance per far vedere i locali agli ipotetici compratori (talvolta facendosi corrompere per farli passare avanti nella fila) e durante la visione della casa inscena racconti ora raccapriccianti, ora macabri, ora schizofrenici sul quel che \u00e8 successo in quelle mura per far desistere dall'acquisto i possibili compratori e continuare le sue visite (ben) pagate. Ben presto il portinaio diventa un vero e proprio artista e organizza addirittura un palco dove - con interminabili monologhi - d\u00e0 fondo alla sua vena d'attore sadico riproponendo storie di cronaca nera familiare.\nLadri.\nPrincipali interpreti: Mario Brega (Policlinico), Ninetto Davoli (ladro) e Eliana Miglio (ragazza investita)\nTrama.\nTre ladri di galline squattrinati ('er Caramella', 'er Pecora' ed 'er Bengala') s'apprestano a fare un furto di galline...\nNel mentre si dirigono sul luogo del delitto investono una (bella) ragazza che sviene. Non potendo portarla all'ospedale n\u00e9 tanto meno alla polizia, la portano in casa di 'er Caramella' che convive col vecchio nonno brontolone.\nChiamano un vicino di casa dottore ('er Policlinico') che con uno strano intruglio di olio, aceto, pepe, sale, punte d'aglio e prezzemolo spalmato sui piedi la fa rinvenire. Ma la ragazza \u00e8 straniera e parla solo la sua lingua e allora coinvolgono un altro vicino di casa 'John Wayne' che parla tutte le lingue del mondo, conosciute e sconosciute. Ma non capisce la ragazza, ugualmente. Fortuna che interviene il nonno (che da giovane ha fatto il muratore in America) e che fa da interprete per la giovane ragazza americana.\nNella scena irrompe a questo punto un altro vicino di casa: 'er Tigre' che fa il duro e vuole vendicarsi sulla ragazza per l'odio xenofobo che ha verso gli americani. In realt\u00e0 non riesce ad avvicinarsi che subito si commuove per lei e piange per quello che le \u00e8 successo: \u00e8 stata scippata pochi minuti prima che la investissero e nella borsetta aveva i soldi e soprattutto il biglietto aereo per tornare a casa.\nMessosi la mano sul cuore, il nonno raccoglie i risparmi di una vita (200 dollari) conservati per tornare un giorno in America e invita la banda dei sei debosciati a fare altrettanto. Raccolti i soldi e comprato il biglietto, portano all'aeroporto la ragazza che promette loro, appena arrivata a casa, d'invitarli tutti da lei in California. Nonno esulta e balla sulla pista di volo (ben presto seguito dagli altri) per il fatto che ancora potr\u00e0 tornare in America.\nL'imbiancone.\nPrincipali interpreti: Carlo Verdone (Armando), Serena Grandi (Marisa) e Isabella Amadeo (Luigina).\nTrama.\nArmando \u00e8 un manovratore di ponti mobili solitario e molto timido e impacciato con le donne, quindi chiede continuamente consiglio alla signora Filomena di \"Voce amica\". Le sue attenzioni sono tutte per Marisa, la padrona d'un negozio di scarpe posto proprio alla fine del ponte, e tutte le mattine Armando, ogni volta che la vede passare, non riesce mai a rivolgerle la parola. Allora, consigliato da Filomena, la va a trovare direttamente in negozio con la scusa di comprare un paio di scarpe.\nMa, appena la vede, Armando non riesce a seguire la sua strategia d'abbordo e finisce semplicemente per comprare un paio di scarpe (oltretutto del colore sbagliato e della misura sbagliata). Raccontato il fatto a Filomena, questa le consiglia di riprovarci ma stavolta con uno stile e un aspetto pi\u00f9 sportivo e meno compassato. Ma anche la seconda volta Armando fallisce e si prende un nuovo paio di scarpe.\nL'ultimo tentativo che fa \u00e8 vestito da gran armatore con tanto di pipa e con un poema romantico del Novecento da recitare. Stavolta la sicurezza e la grinta \u00e8 tanta, ma il fascino si perde quando gli viene la tosse provocata dalla pipa. Depressissimo, Armando viene 'lasciato' anche da Filomena che si rifiuta di rispondergli. In un momento di sconforto getta il portatile del cordless nel porto-canale. Il giorno successivo Armando non impersonifica pi\u00f9 nessuno se non se stesso e va diretto al negozio a raccontare tutto di s\u00e9.\nAppena lo vede Marisa prende la parola e gli dice che aveva capito subito che lui non era realmente interessato alle scarpe ma all'amore per Luigina (la sua commessa). Marisa invita i due a uscire e farsi una passeggiata romantica e lui \u00e8 ancora pi\u00f9 imbarazzato e non riesce a spiegare l'equivoco. Quando per\u00f2 riprende coraggio e inizia a spiegarsi bene, riaffiora dal mare il \"cordless\" con la voce di Filomena che gli dice di non fare troppo il difficile e prendersi il nuovo amore. A quel punto Armando si rassegna e accetta di buon grado la compagnia di Luigina.\nAnche questo \u00e8 amore.\nPrincipali interpreti: Angelo Infanti (il macellaio), Michela Miti (seduttrice del macellaio) e Ida Di Benedetto (moglie del macellaio).\nTrama.\nLa moglie gelosissima d'un macellaio \u00e8 fermamente convinta che il marito la tradisca appena ne ha occasione e trova continuamente indizi che confermano questo suo presentimento; ciononostante non riesce mai a cogliere sul fatto il marito e quindi decide d'osservarlo di nascosto e da lontano. Nonostante stia appostata un'intera giornata e chieda a tutte le donne uscite dal negozio il comportamento di quell'uomo ancora non riesce a dimostrare l'infedelt\u00e0 del marito.\nAllora convince la commessa giovane e bella d'un negozio di sartoria di un'amica di provocare il marito appositamente con situazioni fortemente allusive. Ma in negozio il macellaio non si sbilancia e si limita a venderle la carne senza mai cedere alle seduzioni. La moglie, non ancora soddisfatta, allora fa di pi\u00f9 e fa ordinare per telefono sempre alla commessa un quantitativo di carne che sar\u00e0 consegnato per corrispondenza a casa della commessa stessa che si far\u00e0 trovare distesa su un letto mezza nuda e disponibilissima: ma il fedelissimo macellaio non cede e di fronte alla dichiarazione di massima disponibilit\u00e0 della ragazza risponde che vuole solo una rosa che prende da un vaso decorativo.\nGiunto a casa con la rosa da donare alla moglie, esso non la trova pi\u00f9, \u00e8 scappata lasciando solo un biglietto. Nel biglietto lei si scusa per i suoi sospetti infondati e si chiede come possa una donna d'oggi vivere serenamente con un uomo cos\u00ec fedele.\nVerde Luna.\nPrincipale interprete: Renato Pozzetto (Amilcare detto Verde Luna).\nTrama.\nVerde Luna \u00e8 il proprietario d'una tavola calda in un non ben precisata localit\u00e0 di mare. A differenza dei suoi coetanei \u00e8 molto serio, lavora e non corre dietro a ipotetiche compagnie femminili. Ma proprio giocando su fantomatici numerosi contatti femminili, tre lestofanti estorcono a Verde Luna continui prestiti di denaro (e pasti gratis) promettendogli di volta in volta di presentargli qualcuna delle loro immaginarie compagne. Ma a tutto c'\u00e8 un limite e anche Verde Luna capisce che i tre non hanno nessuna amicizia e da quel momento 'chiude i rubinetti'.\nMa proprio durante la discussione succede qualcosa d'inspiegabile: Verde Luna vede una di queste ragazze inesistenti proprio davanti a s\u00e9 e rimane abbagliato dalla sua bellezza. I tre lestofanti sono un po' pensierosi: dapprima pensano che Verde Luna scherzi e poi che ci marci, ma per non perdere il loro 'sovvenzionatore' gli danno corda. Per farsi pagare gl'ingressi dal ristoratore fingono anche di vederla entrare in una discoteca. Una volta dentro, Verde Luna s'avvicina alla 'ragazza' (intanto nel frattempo i tre le hanno costruito una nazionalit\u00e0, tedesca, e un nome, Greta), le offre da bere, ballano a lungo assieme, e alla fine scappano nella pineta per fare l'amore. Ma dalla pineta Verde Luna ne esce piangente perch\u00e9 lei l'ha mollato. Solo a questo punto i tre capiscono che Verde Luna crede veramente d'aver vissuto l'avventura.\nPassa un anno e nell'estate successiva i tre si ritrovano nel locale che per\u00f2 ha cambiato gestione. Non c'\u00e8 pi\u00f9 Verde Luna e i clienti danno notizie discordanti sulla sua fine: chi lo d\u00e0 per suicida, chi per annegato, chi per internato.\nCamminando sulla spiaggia per\u00f2 i tre vedono in lontananza il loro vecchio mentore con un neonato. L'avvicinano e scoprono che quello \u00e8 il figlio suo e di Greta, che ora sono una coppia felice. Verde Luna si allontana prendendo per mano l'invisibile compagna.\nSant'Analfabeta.\nPrincipali interpreti: Francesco Nuti (fra' Analfabeta) e Franco Javarone (priore).\nTrama.\nFra' Analfabeta \u00e8 un frate francescano che gira nel paese facendo miracoli ma non riuscendo molto bene nell'impresa. Per esempio fa diventare mangiona una ragazza anoressica, fa bere ancor di pi\u00f9 (ma senza conseguenze) un ubriaco, rende autistica una ragazza troppo spigliata e paralitico uno che semplicemente era 'stanco di camminare'.\nForse per la sua buona fede, viene benvisto comunque da tutto il paese; tranne dal priore che l'ha in custodia e che gli ordina di smetterla con quei miracoli, che erano cose dell'antichit\u00e0 e di cui oggi non se ne sente bisogno. In un momento di sconforto, tuttavia, fra' Analfabeta assiste a un incidente: un muratore cade da una torre che stava ristrutturando e d'istinto ne frena la caduta. Lasciandolo sospeso a mezz'aria va subito a chiedere perdono al priore e chiede cosa fare: se annullare il miracolo e farlo sfracellare o terminarlo e salvarlo. Il priore decide di chiamare Roma, ma il numero suona sempre occupato.\nLa risposta da Roma arriva solo nella notte: farlo sfracellare. Ma il fraticello non se la sente e lo fa cadere piano (provocandogli solo una stortura). Il priore \u00e8 su tutte le furie perch\u00e9 il suo sottoposto non ha eseguito il suo ordine (che non arrivava neppure da Roma il cui numero continua a suonare occupato). Ma ben presto trova anche per lui la sistemazione: l'incatena alla cucina dove diventa cuoco procurandosi la selvaggina facendo miracoli 'al contrario' sui volatili che girano attorno al convento.\nTornati al vagare, il Destino, il Bene ed il Male, ritrovano il duo di (falsi) ciechi che gli avevano rubato il libriccino. Mentre i tre gli danno l'ultimatum per farselo restituire, arriva dalla casa vicina l'annuncio che uno dei due \u00e8 diventato finalmente pap\u00e0. Tutti vanno a festeggiare nella casa piena di bimbi e, proprio fra le mani d'uno di essi, il Destino trova il suo libriccino dove il bimbo scrive di volta in volta tutte queste storie raccontate.\nCuore nero.\nPrincipali interpreti: Ugo Tognazzi (sig. De Amicis), Maril\u00f9 Tolo (sig.ra De Amicis) e Sas\u00e0 Muccardi (il piccolo Coco).\nTrama.\nWanda e Matteo De Amicis sono due ricchi proprietari di terreni, case, macchine, barche. Ma non \u00e8 nulla senza un figlio. Allora decidono di adottarne uno e per dimostrare la propria generosit\u00e0 lo vogliono nero, dell'Africa nera, affamato e malato.\nMa quando finalmente Matteo ha l'appuntamento all'orfanotrofio il prete (anche lui di colore) gli assegna Coco, un bel bambino africano autentico ma bianco, nato da una coppia mista. Matteo insoddisfatto lo rifiuta e se ne va, ma il bimbo lo segue. Per tutto il viaggio di ritorno il neo pap\u00e0 non riesce a liberarsi del bambino e ne ha pena, tanto che decide di farlo entrare per ora in famiglia colorato di nero con lucido da scarpe e poi pian piano di dirlo alla moglie.\nI due si presentano a casa, ma ci vogliono pochi minuti e pochi baci alla nuova mamma per scoprire il trucco. E cos\u00ec non va bene. Solo un bambino di colore pu\u00f2 dimostrare in giro il loro gran cuore. Uno bianco pu\u00f2 sembrare poi proprio loro!\nMentre decidono in una stanza a fianco cosa farne del bimbo (abbandonarlo in autostrada? sui gradini di una chiesa?), Coco disegna in terra un gran cuore coi petali di rosa e se ne va.\nEpilogo.\nDopo aver tanto vagato e cercato e aver ritrovato il libriccino, il Destino decide di lasciarlo al bambino e in una giornata di pioggia il trio si scioglie."}
{"id": "600958", "revid": "172", "url": "https://it.wikipedia.org/wiki?curid=600958", "title": "Pentaeritrolo tetranitrato", "text": ""}
{"id": "600961", "revid": "121803176", "url": "https://it.wikipedia.org/wiki?curid=600961", "title": "Topolino e il doppio segreto di Macchia Nera", "text": "Topolino e il doppio segreto di Macchia Nera \u00e8 una storia a fumetti disney pubblicata su Topolino numeri 116, 117, 118 e 119 del 10 giugno 1955, scritta da Guido Martina e disegnata da Romano Scarpa.\nNella storia ricompare nelle avventure Disney, dopo 16 anni, il nemico di Topolino Macchia Nera che prima di allora era stato utilizzato solamente in una storia disegnata da Floyd Gottfredson nel 1939. Un altro personaggio ripescato \u00e8 Eta Beta che non appariva nelle storie Disney dal 1950.\nTrama.\nMacchia Nera, appena evaso di prigione, vuole vendicarsi di Topolino e del Commissario Basettoni. che lo avevano messo al fresco anni prima. Una sera d'inverno, sale sul tetto della casa di Topolino e collega all'antenna televisiva un dispositivo che fa apparire una spirale ipnotizzante sullo schermo della televisione. In questo stato di trance Topolino, per volere di Macchia Nera, tenta di uccidere il Commissario e, non essendo in s\u00e9, confessa il tentato omicidio. Basettoni lo fa allora rinchiudere in cella in attesa della condanna a morte sulla sedia elettrica.\nIn prigione, Topolino riceve per\u00f2 la visita di Eta Beta e Flip II che, una volta appurato che Topolino \u00e8 innocente, lo fanno evadere. Topolino, Eta Beta e Flip II riescono a trovare Macchia Nera e a catturarlo, ma Topolino, ancora sotto l'influsso ipnotico di Macchia Nera, tenta di aggredire Eta Beta, venendo per\u00f2 steso da quest'ultimo. Eta Beta capisce quindi che Macchia Nera aveva ipnotizzato Topolino e lo deipnotizza facendogli guardare di nuovo la spirale. Infine Topolino spiega al Commissario Basettoni, nel frattempo sopraggiunto, che Macchia Nera lo aveva ipnotizzato con la spirale e che quindi non era in s\u00e9 quando aveva tentato di ucciderlo e gli consegna Macchia Nera."}
{"id": "600962", "revid": "1573940", "url": "https://it.wikipedia.org/wiki?curid=600962", "title": "Cecidomyiidae", "text": "Le Cecidomie o Cecidomidi (\"Cecidomyiidae\" ) sono una famiglia di insetti dell'ordine dei Ditteri (Nematocera: Bibionomorpha), comprendente un numero elevato di specie (5\u00a0000 secondo alcune fonti), in gran parte fitofaghe. Fra i Cecidomidi sono comprese anche specie utili per il regime dietetico entomofago, oppure specie micetofaghe, come nella generalit\u00e0 degli Sciaroidea.\nLa peculiarit\u00e0 di questa grande famiglia \u00e8 la frequente induzione, da parte delle larve fitofaghe, della comparsa di alterazioni istologiche o morfologiche, negli organi vegetali colpiti, riconducibili a galle vere e proprie o a pseudogalle. Pur non essendo una costante nell'ambito della famiglia, questa propriet\u00e0 \u00e8 cos\u00ec frequente da giustificare i nomi attribuiti a questi ditteri. Infatti, il nome Cecidomyiidae deriva dal latino \"cecidium\" (\"galla\", \"cecidio\"). In altre lingue, ad esempio, gli anglosassoni chiamano comunemente questi insetti \"gall midges\" o \"gall gnats\" (\"moscerini delle galle\") e i tedeschi \"gallm\u00fccken\" (\"zanzare delle galle\").\nDescrizione.\nAdulto.\nGli adulti sono insetti molto piccoli, con corpo delicato e sottile, lungo 2\u20133\u00a0mm o meno, fino a mezzo millimetro nelle specie pi\u00f9 piccole, eccezionalmente fino a 8\u00a0mm in quelle pi\u00f9 grandi. Le livree sono poco appariscenti, generalmente di colore scuro.\nIl capo, piccolo rispetto al resto del corpo, ha antenne molto lunghe, in genere formate da 12-16 articoli, ma in alcune specie anche fino a 40 articoli. Ogni antennomero ha una forma subcilindrica oppure \u00e8 conformato a fiasco, con una parte prossimale globosa e una distale sottile e cilindrica. Ogni articolo reca uno o pi\u00f9 ciuffi di setole sensoriali disposte a verticillo. Gli occhi sono in genere molto sviluppati; possono estendersi superiormente fino a toccarsi sopra le antenne (capo oloptico), oppure sono fra loro collegati dorsalmente da un ponte di ommatidi; in alcune specie il gruppo di ommatidi \u00e8 separato da entrambi gli occhi, perci\u00f2 l'insetto appare come provvisto di tre occhi. Gli ocelli sono assenti in gran parte della famiglia. L'apparato boccale \u00e8 del tipo succhiante, non perforante per il mancato sviluppo delle mandibole. I palpi mascellari sono bene evidenti formati in genere da 3-5 articoli.\nIl torace \u00e8 contratto, di forma globosa, rispetto al quale contrastano le zampe, molto lunghe e sottili, con tibie prive di speroni. Le ali sono spesso pubescenti ed hanno una venatura ridotta, composta da poche nervature longitudinali, in genere 3 o 4, che raggiungono il margine per lo pi\u00f9 senza ramificarsi.\nL'addome delle femmine termina con un ovopositore di sostituzione retrattile, talvolta molto lungo e adatto a perforare i tessuti dei vegetali.\nLa morfologia della venatura alare cambia secondo il gruppo sistematico: i Lestremiinae hanno le nervature principali abbastanza sviluppate, mentre nei Porricondylinae e, soprattutto, nei Cecidomyiinae \u00e8 alquanto semplificata. In ogni modo l'identificazione delle vene, in particolare la media e la cubito, non \u00e8 facile se si fa riferimento allo schema di base del sistema Comstock-Needham. Le caratteristiche principali si possono cos\u00ec riassumere:\nLarva.\nLe larve sono di colore bianco, giallo o aranciato e sono fusiformi, lunghe 2\u20133\u00a0mm. Il capo ha un apparato boccale masticatore poco sviluppato, mentre l'intestino e notevolmente sviluppato; questi caratteri sono tipici di un'alimentazione liquida e fanno presupporre l'assunzione di liquidi biologici dopo una predigestione esterna. Dopo la prima muta, nel prosterno \u00e8 presente un'appendice, detta \"spatola sternale\". In genere la spatola \u00e8 usata per saltare: la larva si piega in modo da agganciarla a sporgenze terminali dell'addome, si contrae e rilascia di scatto l'appendice spiccando il salto. In diverse specie la spatola sternale \u00e8 usata per altri scopi (ad esempio per scavare), assumendo in questi casi una forma diversa.\nPupa.\nLe pupe sono libere oppure protette dall'ultima exuvia larvale indurita, da non confondersi per\u00f2 con il pupario dei Brachiceri Ciclorrafi.\nBiologia.\nLa biologia dei Cecidomidi \u00e8 eterogenea in quanto le numerose specie hanno larve con differenti regimi dietetici, talvolta complessi perch\u00e9 misti e non bene conosciuti. Nella maggior parte delle specie, che fanno capo alla sottofamiglia dei Cecidomyiinae, le larve sono prettamente fitofaghe e si nutrono a spese di piante superiori. Fra i fitofagi sono comprese anche numerose specie galligene, che producono vere e proprie galle oppure deformazioni degli organi dette \"pseudogalle\"; altre specie vivono come commensali in galle prodotte da altri insetti, talvolta come coprofaghe, saprofaghe o micetofaghe. Nei Cecidomyiinae sono presenti anche specie con larve artropofaghe, in quanto predatrici o parassitoidi a spese di Acari e insetti.. Nelle altre due sottofamiglie ricorrono, invece, specie le cui larve si nutrono di detriti organici di varia natura (saprofaghe), di escrementi di altri insetti (coprofaghe) oppure di funghi (micetofaghe).\nFrequente \u00e8 anche l'esistenza di regimi alimentari misti, definibili come fitomicetofagi o zoomicetofagi. Le larve prettamente micetofaghe o saprofaghe vivono nel terreno o in substrati organici in decomposizione, quelle fitomicetofaghe o zoomicetofaghe vivono invece all'interno dei tessuti vegetali nutrendosi, le prime, a spese del micelio fungino parassita della pianta e dei succhi cellulari del vegetale, oppure, le seconde, a spese di uova di insetti minatori e del micelio fungino che si sviluppa sulle pareti della galleria.\nGli adulti hanno una vita piuttosto breve, da poche ore fino a pochi giorni. La riproduzione \u00e8 in genere di tipo anfigonico, ma nella famiglia ricorre anche la partenogenesi. I Cecidomidi della trib\u00f9 degli Heteropezini (Porricondylinae), presentano il singolare fenomeno della pedogenesi: la larva \u00e8 in grado di riprodursi per partenogenesi prima di arrivare alla maturit\u00e0. Una sola larva pu\u00f2 produrre fino a 40 larve che si sviluppano nel suo interno come endoparassite e ne provocano la morte al momento della fuoriuscita. In particolari condizioni le larve pedogenetiche si moltiplicano rapidamente con la successione di pi\u00f9 cicli di questo tipo partendo da un ridotto numero di uova. Questo raro tipo di riproduzione si riscontra, oltre che negli Heteropezini, solo in alcuni Coleotteri.\nSistematica.\nLa famiglia, molto ricca di specie, costituisce uno dei gruppi pi\u00f9 numerosi nell'ambito dei Nematocera: a oggi se ne contano pi\u00f9 di 5000, ma \u00e8 opinione diffusa che ne restino ancora molte da scoprire. La suddivisione sistematica \u00e8 controversa, con Autori che la suddividono in 4 sottofamiglie o in 2. Quella pi\u00f9 accreditata distingue i Cecidomidi in 3 sottofamiglie di cui, quella dei Cecidomyiinae \u00e8 la pi\u00f9 numerosa, comprendendo circa l'80% delle specie. A differenza delle altre due sottofamiglie, che comprendono specie micetofaghe e saprofaghe, i Cecidomyiinae rappresentano anche il raggruppamento di interesse agrario e forestale, in quanto vi sono comprese tutte le specie fitofaghe e quelle artropofaghe.\nLe tre sottofamiglie sono suddivise in trib\u00f9, ma la ripartizione nell'albero tassonomico non \u00e8 ben definita in merito alla posizione di diversi generi. Nella sottofamiglia dei Cecidomyiinae si suole spesso considerare \"taxa\" intermedi fra il rango di sottofamiglia e quello di trib\u00f9, raggruppando queste ultime in supertrib\u00f9 (Lasiopteridi, Asphondyliidi, Oligotrophidi, ecc.). Questa ripartizione non \u00e8 sempre presa in considerazione e ricorre spesso in vecchie pubblicazioni e con criteri tassonomici discordanti: ad esempio, la supertrib\u00f9 degli Oligotrophidi non sempre \u00e8 contemplata e gli Oligotrophini vengono integrati nei Lasiopteridi)."}
{"id": "600965", "revid": "2085547", "url": "https://it.wikipedia.org/wiki?curid=600965", "title": "Soppressata", "text": "La soppressata \u00e8 un particolare tipo di salume riconosciuto come prodotto agroalimentare tradizionale italiano e diffuso in Calabria, Basilicata, Puglia, Abruzzo, Molise e Campania.\nStoria.\nSi ritiene che la soppressata (dial. lucano: \"subbursata\" o \"soperzata\" a seconda delle zone) abbia avuto origini nella zona lucano-calabra, secondo la testimonianza scritta pi\u00f9 antica datata 1719. Il nome deriva dall'azione di pressione compiuta mentre il prodotto \u00e8 in fase di essiccazione, dandogli una forma appiattita.\nIl prodotto divenne anche molto conosciuto nel resto d'Europa e nelle Americhe, soprattutto negli Stati Uniti, grazie agli immigrati italiani che fecero conoscere le proprie tradizioni all'estero. A seconda delle regioni italiane, il salume viene chiamato in vari modi come \"Soprassata\" e \"Soppresata\". In Pennsylvania (Stati Uniti d'America), ove il prodotto \u00e8 molto apprezzato, la soppressata viene chiamata \"Supersata\", anche se, in gergo, viene usato pi\u00f9 il suo diminutivo \"Supie\".\nPreparazione.\nLa carne utilizzata \u00e8 di puro suino macellata fresca, mediante la tecnica definita \"punta di coltello\", un taglio grossolano che consente alla carne di rimanere molto compatta e mantenere cos\u00ec una peculiare integrit\u00e0 organolettica. La soppressata \u00e8 preparata con una selezione di tagli nobili di prosciutti, spalle e rifili di pancetta e lardo tenero (questi ultimi, in particolare, vengono utilizzati allo scopo di \"ammorbidire\" la carne utilizzata, normalmente troppo magra per poter essere utilizzata da sola), anche se esistono delle varianti fatte con carne bovina.\nLa carne cos\u00ec tagliata viene poi condita semplicemente con sale, grani di pepe interi (eventualmente \"ravvivati\", poco prima, mediante una leggera pestatura in mortaio), e peperone essiccato in polvere. Successivamente, viene infilata in un budello che, se naturale, va pulito scrupolosamente con sale e limone, e viene legata con spago per compattarne il contenuto. La soppressata viene poi lasciata ad essiccare, al buio, dalle 3 alle 12 settimane, a seconda del diametro, perdendo il 30% del suo peso originario.\nL'essiccazione ottimale va fatta ad umidit\u00e0 e temperatura controllata (un innalzamento repentino della temperatura pu\u00f2 provocare il \"buco\" all'interno del salume, e rovinarne alcune peculiari caratteristiche), per questo motivo nelle zone di produzione della soppressata si \u00e8 soliti prepararla d'inverno: una stanza fredda infatti, debitamente munita di camino, pu\u00f2 essere all'occorrenza deumidificata e riscaldata nelle giornate troppo fredde e umide, e lasciata raffreddare rapidamente nel naturale rigore invernale, dopo una delle rare giornate di sole. Dopo l'essiccazione, la soppressata viene generalmente conservata in barattoli con olio d'oliva. Varianti della preparazione descritta sono una leggera affumicatura, e la conservazione (raro per questo prodotto, pi\u00f9 consueto per il salame pezzente) nella \"sugna\" fresca di maiale.\nVarianti.\nSono diffusi vari tipi di soppressata, soprattutto nell'Italia meridionale:"}
{"id": "600966", "revid": "287204", "url": "https://it.wikipedia.org/wiki?curid=600966", "title": "Barueri", "text": "Barueri \u00e8 un comune del Brasile nello Stato di San Paolo, parte della mesoregione Metropolitana de S\u00e3o Paulo e della microregione di Osasco.\nBarueri \u00e8 situata nella regione metropolitana della grande San Paolo del Brasile, a una distanza di 26,5\u00a0km dal centro di San Paolo. .\nLa citt\u00e0 senza una zona agricola, concentra tutta la popolazione nella zona urbana."}
{"id": "600968", "revid": "819508", "url": "https://it.wikipedia.org/wiki?curid=600968", "title": "Programmazione dinamica", "text": "In informatica la programmazione dinamica \u00e8 una tecnica di progettazione di algoritmi basata sulla divisione del problema in sottoproblemi e sull'utilizzo di sottostrutture ottimali.\nStoria.\nIl termine \u00e8 stato inizialmente utilizzato negli anni quaranta dal matematico Richard Bellman per descrivere il processo di soluzione dei problemi in cui sia necessario trovare le soluzioni migliori una dopo l'altra. Nel 1953 affin\u00f2 il termine che assunse il significato moderno. Questo metodo fu studiato per l'analisi di sistemi e scopi ingegneristici riconosciuti dall'IEEE.\nLa parola \"programmazione\" in \"programmazione dinamica\" non ha alcuna particolare attinenza con la programmazione informatica. Originariamente il termine programmazione dinamica si applicava unicamente alla soluzione di alcuni tipi di problemi operativi al di fuori dell'area informatica, esattamente come nel caso della programmazione lineare. Un programma \u00e8 semplicemente la pianificazione per l'azione che sar\u00e0 prodotta. Per esempio una lista mirata di eventi, nel caso di una esibizione, \u00e8 talvolta chiamata programma. Programmare, in questo caso, significa trovare un piano d'azione accettabile.\nIn generale.\nSottostruttura ottimale significa che la soluzione ottimale al sottoproblema pu\u00f2 essere utilizzata per trovare la soluzione ottimale dell'intero problema. Per esempio il cammino minimo da un vertice di partenza a un vertice di arrivo in un grafo aciclico pu\u00f2 essere trovato calcolando dapprima il cammino minimo al punto di arrivo da tutti i vertici adiacenti, e quindi utilizzarlo per trovare il miglior cammino completo, come mostrato in Figura 1. In generale \u00e8 possibile risolvere un problema con una sottostruttura ottimale utilizzando un processo a tre passi:\nA loro volta i sottoproblemi sono risolti suddividendoli in sotto-sottoproblemi e cos\u00ec via, finch\u00e9 non si raggiungono alcuni casi facili da risolvere.\nDire che un problema ha \" sottoproblemi sovrapponibili\" equivale a dire che gli stessi sottoproblemi sono utilizzabili per risolvere diversi problemi pi\u00f9 ampi. Per esempio nella successione di Fibonacci, F3 = F1 + F2 e F4 = F2 + F3, per il calcolo di entrambi i numeri \u00e8 necessario il calcolo di F2. Siccome sia F3 sia F4 sono necessari per il calcolo di F5, un approccio ingenuo al calcolo di F5 pu\u00f2 condurre a calcolare F2 due o pi\u00f9 volte. Ci\u00f2 si applica ogniqualvolta si presentino problemi sovrapponibili: un approccio ingenuo potrebbe sprecare del tempo ricalcolando la soluzione ottimale a sottoproblemi gi\u00e0 risolti.\nAl contrario, per evitare che ci\u00f2 accada, occorre salvare la soluzione dei problemi gi\u00e0 risolti. Quindi, se in seguito si necessita di risolvere lo stesso problema, \u00e8 possibile riprendere e riutilizzare la soluzione gi\u00e0 calcolata. Questo approccio \u00e8 chiamato (non \"memorizzazione\", anche se questo termine pu\u00f2 risultare adeguato). Essendo sicuri che una particolare soluzione non sar\u00e0 riutilizzata, \u00e8 possibile liberarsene per risparmiare spazio. In alcuni casi \u00e8 possibile calcolare in anticipo delle soluzioni a sottoproblemi, sapendo che successivamente saranno necessarie.\nIn sostanza la programmazione dinamica fa uso di:\nLa programmazione dinamica generalmente si basa su uno dei due seguenti approcci.\nAlcuni linguaggi di programmazione possono automaticamente con speciali estensioni il risultato di una chiamata di funzione con un particolare insieme di argomenti, al fine di velocizzare la valutazione (meccanismo noto come \"call-by-need\"). Ci\u00f2 \u00e8 possibile solo per funzioni che non presentano effetti collaterali, cosa sempre vera in Haskell, ma raramente in linguaggi imperativi.\nEsempi.\nSuccessione di Fibonacci.\nUna implementazione na\u00efve di una funzione che cerchi l\"'n\"-mo membro della successione di Fibonacci, basato direttamente sulla definizione matematica:\n function fib(n)\n if n = 0 or n = 1\n return n\n else\n return fib(n \u2212 1) + fib(n \u2212 2)\nNotare che se si chiama codice_1, si produce un albero di chiamate che chiama pi\u00f9 volte la medesima funzione sullo stesso valore:\nIn particolare, codice_7 \u00e8 stato calcolato interamente per due volte. In esempi pi\u00f9 estesi sono ricalcolati molti pi\u00f9 valori di codice_8, o sottoproblemi, portando ad un algoritmo a tempi esponenziali.\nOra, si supponga di avere un semplice oggetto mappa, \"m\", che mappi ogni valore codice_8 calcolato al proprio risultato, e si modifichi la funzione al fine di utilizzarlo ed aggiornarlo. La funzione risultante richiede solo un tempo O(\"n\") invece che un tempo esponenziale:\n var m := map(0 \u2192 1, 1 \u2192 1)\n function fib(n)\n if map m does not contain key n\n m[n] := fib(n \u2212 1) + fib(n \u2212 2)\n return m[n]\nQuesta tecnica di salvataggio dei valori gi\u00e0 calcolati \u00e8 chiamata . Si tratta dell'approccio top-down, visto che in primo luogo il problema \u00e8 stato diviso in sottoproblemi, poi sono stati calcolati e salvati i valori.\nNel caso dell'approccio bottom-up, prima si calcola il pi\u00f9 piccolo valore di codice_8, poi si costruiscono i valori pi\u00f9 grandi a partire da questo. Anche questo metodo richiede un tempo O(\"n\"), visto che contiene un ciclo che si ripete n \u2212 1 volte:\n function fib(n)\n var previousFib := 0, currentFib := 1\n repeat n \u2212 1 times\n var newFib := previousFib + currentFib\n previousFib := currentFib\n currentFib := newFib\n return currentFib\nIn entrambi questi esempi si \u00e8 calcolato codice_7 solo una volta e poi lo si \u00e8 utilizzato per calcolare sia codice_12 che codice_13, invece di calcolarlo ogni volta che questi ultimi valori vengono calcolati.\nScacchiera.\nSi consideri una scacchiera di \"n\" \u00d7 \"n\" caselle e una funzione costo \"c\"(\"i\", \"j\") che restituisce un costo associato alla casella \"i\",\"j\" (con \"i\" la riga e \"j\" la colonna). Per esempio (su una scacchiera 5 \u00d7 5),\n 5 | 6 | 7 | 4 | 7 | 8 |\n 4 | 7 | 6 | 1 | 1 | 4 |\n 3 | 3 | 5 | 7 | 8 | 2 |\n 2 | 2 | 6 | 7 | 0 | 2 |\n 1 | 7 | 3 | 5 | 6 | 1 |\n 1 2 3 4 5\ntale che \"c\"(1, 3) = 5\nSi abbia una pedina che possa partire in ogni casella del primo livello e che si voglia conoscere il cammino minimo (somma dei costi delle caselle visitate) per arrivare all'ultimo livello, assumendo che la pedina si possa muovere solo in avanti o in diagonale a sinistra-avanti o destra-avanti. Cio\u00e8 una pedina in (1,3) pu\u00f2 spostarsi su (2,2) (2,3) (2,4)\n +---+---+---+---+---+\n 5 | | | | | |\n 4 | | | | | |\n 3 | | | | | |\n 2 | | x | x | x | |\n 1 | | | O | | |\n 1 2 3 4 5\nQuesto problema presenta una sottostruttura ottimale: la soluzione dell'intero problema risiede nelle soluzioni dei sottoproblemi. Si definisca la funzione \"q\"(\"i\", \"j\") come\nSe \u00e8 possibile trovare i valori di questa funzione per tutte le caselle al livello \"n\", si prende il minimo e si segue il percorso inverso per arrivare al cammino minimo.\nData una qualsiasi casella \u00e8 facile vedere che \"q\"(\"i\", \"j\") \u00e8 uguale al minimo costo per arrivare a qualsiasi delle tre caselle al di sotto, visto che queste sono le uniche da cui pu\u00f2 essere raggiunta, pi\u00f9 \"c\"(\"i\", \"j\"). Per esempio:\n 5 | | | | | |\n 4 | | | A | | |\n 3 | | B | C | D | |\n 2 | | | | | |\n 1 | | | | | |\n 1 2 3 4 5\nOra si definisca \"q\"(\"i\", \"j\") in termini leggermente pi\u00f9 generali:\nQuesta equazione \u00e8 abbastanza diretta. La prima linea \u00e8 l\u00e0 semplicemente per rendere pi\u00f9 semplice la ricorsivit\u00e0 quando si ha a che fare con gli angoli, per cui si ha bisogno di una sola ricorsione. La seconda linea dice cosa succede al primo livello, per cui si ha qualcosa da cui partire. La terza linea, la ricorsione, \u00e8 la parte importante. \u00c8 sostanzialmente la stessa cosa che nell'esempio A,B,C,D. Da questa definizione \u00e8 possibile creare un codice diretto e ricorsivo per \"q\"(\"i\", \"j\"). Negli pseudocodici seguenti, \"n\" \u00e8 la dimensione della scacchiera, codice_14 \u00e8 la funzione costo, e codice_15 restituisce il minore tra un certo numero di valori:\n function minCost(i, j)\n if j &lt; 1 OR j &gt; n\n return infinity\n else if i = 1\n return c(i, j)\n else \n return min( minCost(i-1, j-1), minCost(i-1, j), minCost(i-1, j+1) ) + c(i, j)\nQuesta funzione calcola solo il costo del cammino, non il cammino stesso. Si arriver\u00e0 presto al cammino; in questo algoritmo, come nell'esempio dei numeri di Fibonacci, il calcolo del cammino \u00e8 molto lento, poich\u00e9 si spreca tempo nel ricalcolare pi\u00f9 volte il medesimo cammino minimo. \u00c8 comunque possibile calcolare il cammino pi\u00f9 velocemente nella modalit\u00e0 bottom-up, ad esempio usando un array bidimensionale codice_16 invece della precedente funzione. Questo perch\u00e9 quando si usa una funzione si ricomputa lo stesso cammino ed \u00e8 possibile scegliere in precedenza quale valore calcolare.\nC'\u00e8 anche bisogno di sapere qual \u00e8 il reale cammino. Il problema del cammino pu\u00f2 essere risolto utilizzando un altro array codice_17, un \"array predecessore\". Questo array in sostanza dice qual \u00e8 il cammino di provenienza. Si consideri il seguente codice:\n function computeShortestPathArrays()\n for x from 1 to n\n q[1, x] := c(1, x)\n for y from 1 to n\n q[y, 0] := infinity\n q[y, n + 1] := infinity\n for y from 2 to n\n for x from 1 to n\n m := min(q[y-1, x-1], q[y-1, x], q[y-1, x+1])\n q[y, x] := m + c(y, x) \n if m = q[y-1, x-1]\n p[y, x] := -1\n else if m = q[y-1, x]\n p[y, x] := 0\n else\n p[y, x] := 1\nOra il problema \u00e8 semplicemente quello di individuare il minimo e stamparlo.\n function computeShortestPath()\n computeShortestPathArrays()\n minIndex := 1\n min := q[n, 1] \n for i from 2 to n \n if q[n, i] &lt; min\n minIndex := i\n min := q[n, i]\n printPath(n, minIndex)\n function printPath(y, x)\n print(x)\n print(\"&lt;-\")\n if y = 2\n print(x + p[y, x])\n else\n printPath(y-1, x + p[y, x])"}
{"id": "600969", "revid": "125355766", "url": "https://it.wikipedia.org/wiki?curid=600969", "title": "Balliamo e cantiamo con Licia", "text": "Balliamo e cantiamo con Licia \u00e8 una serie televisiva italiana andata in onda su Italia 1 nella primavera del 1988 e ispirata ai personaggi dell'anime \"Kiss Me Licia\".\nIl telefilm \u00e8 l'ultimo di una serie iniziata nell'autunno del 1986 con \"Love Me Licia\" e proseguita nella primavera del 1987 con \"Licia dolce Licia\" e con \"Teneramente Licia\" nell'autunno dello stesso anno.\nTrama.\nSteve ha avuto un permesso speciale che gli permette di alternare il servizio militare alla vita di tutti i giorni, e lui ne approfitta per tornare dai suoi amici, diventando nuovamente un membro dei Bee Hive, stavolta come secondo chitarrista, e non pi\u00f9 come bassista. Jim, Mike e Paul daranno ospitalit\u00e0 a Steve, ma i quattro dovranno vedersela con il nuovo vicino di casa, un uomo avaro e pidocchioso, che si rifiuta di pagare l'affitto di casa, ma alla fine il suddetto si rassegna ad andarsene, dopo che i ragazzi gli hanno rifilato la stessa bomba che lui ha tentato di usare per distruggerli, e il suo appartamento viene occupato da Steve e Paul.\nI ragazzi si innamorano poi dell'attrice Jessica Sloan, che recita nella serie \"Una porta per il paradiso\" e si daranno da fare per avvicinarsi a lei e conquistarla, raggirando il sorvegliante degli studi televisivi. La suddetta risulter\u00e0 essere un'amica d'infanzia di Licia, cosa che riuscir\u00e0 ad avvicinarli all'attrice, che comincer\u00e0 ad avere una relazione con Steve, mentre Jim e Paul avranno una relazione con le sue amiche Titti e Cinzia. Successivamente dovranno affrontare dei bulli che molestavano le tre ragazze, ma grazie all'aiuto di Mirko ne usciranno vincitori.\nNel frattempo Marika, che convive con Satomi essendo momentaneamente rassegnata all'idea che questi per ora non sia intenzionato a sposarla, assume al loro servizio una governante di nome Teodora, una persona piuttosto bizzarra per i suoi modi di fare piuttosto inopportuni. Quando questa si licenzia definendo Marika e Satomi due persone non a norma secondo i suoi canoni, Marika prender\u00e0 al suo posto un maggiordomo di nome Mortimer De Funeralis, il quale ha le fattezze di un vampiro e, come si evince dal nome, predilige le cose lugubri, provocando parecchio timore a Marika e Satomi. Mortimer lascer\u00e0 poi i due per andare da un suo zio, guardacaso, in Transilvania.\nAndrea, Elisa e Grinta hanno ora una nuova maestra, mentre Marrabbio ha un concorrente, Nerone, un venditore ambulante di panini e cibi simili, che dovr\u00e0 poi accettare la sconfitta quando Licia far\u00e0 accorrere i clienti al Mambo con delle frittelle. Successivamente al Mambo verr\u00e0 assunto Walter, un ragazzo che si innamorer\u00e0, ricambiato, di Mary, facendo ingelosire parecchio Marrabbio, che per\u00f2 dovr\u00e0 accettare la relazione fra i due.\nAlla fine della serie vari personaggi sospettano che Licia sia rimasta incinta, avendo poi conferma del loro sospetto. Questo fatto far\u00e0 gioire tutti quanti.\nPersonaggi nuovi.\nTeodora.\n\"Interpretata da Wilma D'Eusebio.\"\n\u00c8 una domestica che viene assunta da Marika per lei e Satomi. I due non si trovano bene con lei, perch\u00e9 ha dei modi di fare parecchio stravaganti. Per esempio, essendo molto golosa, continua a rubacchiare il cibo lasciato incustodito dai due, pulisce il televisore utilizzando dello sciampo e si siede sopra le camicie anzich\u00e9 stirarle. Marika e Satomi cominciano a non poterne pi\u00f9 e si lamentano con lei che, di conseguenza, si licenzia.\nMortimer De Funeralis.\n\"Interpretato da Mario Ventura.\"\n\u00c8 il domestico inglese che viene chiamato da Marika per sostituire Teodora. Diversamente da quest'ultima, svolge correttamente i suoi compiti, ma Satomi e Marika fatto fatica a convivere con lui per via del suo aspetto inquietante e dei suoi lugubri modi di fare. Fisicamente infatti somiglia a un vampiro, serve sempre cibi di colore nero, come il pane o il latte, prepara sempre cene a lume di candela con i lumini da cimitero e ha un orologio a cuc\u00f9 con un teschio. Alla fine se ne andr\u00e0 via per poter assistere un suo zio che vive in Transilvania.\nIl vicino di casa.\n\"Interpretato da Mario Scarabelli.\"\nSteve, Paul, Jim e Mike avevano un vicino di casa molto avaro, nonostante sembrasse parecchio ricco, che si divertiva a fare scherzi di pessimo gusto ai tre musicisti. Quando il loro padrone di casa dice di voler mettere il suo appartamento in affitto a un prezzo bassissimo a chi fosse riuscito a scacciarlo, i quattro ragazzi, dopo numerosi tentativi, lo convincono ad andarsene, cominciando a occupare quella che era la sua abitazione.\nNerone.\n\"Interpretato da Luigi Rosa.\"\n\u00c8 un ragazzo che, con il suo carretto, aveva avuto successo vendendo panini e altri cibi simili, facendo una grossa concorrenza al Mambo, che, al contrario, risultava avere ben poco successo. Nonostante ci\u00f2 Nerone era riuscito comunque a fare amicizia con Licia e gli altri. Alla fine per\u00f2, grazie alle ciambelle cucinate da quest'ultima, il Mambo ha un ottimo successo, surclassando Nerone.\nJessica Sloan.\n\"Interpretata da Federica Panicucci.\"\n\u00c8 una famosa attrice televisiva, famosa per la serie \"Una porta per il paradiso\", di cui Paul, Jim, Mike e Steve si erano infatuati. Riescono ad avvicinarsi a lei grazie al fatto che fosse un'amica d'infanzia di Licia. Alla fine sar\u00e0 Steve ad avere la meglio su di lei, mentre Jim e Paul cominciano ad avere una relazione con due amiche di Jessica, mentre Mike rimarr\u00e0 con Hildegard.\nProduzione.\nCome nelle due serie precedenti, questa si concentra principalmente sulle vicissitudini dei Bee Hive e di Licia, riservando ad Andrea e Giuliano dei brevi spazi. Inoltre, rispetto alla serie precedente torna il personaggio di Steve.\nDiversamente da quanto accaduto in precedenza, i nuovi personaggi mantengono la voce dei loro attori, invece di venire doppiati da qualcun altro. A tal proposito \u00e8 curioso notare che alcuni dei personaggi mai comparsi prima sono interpretati da doppiatori di altri personaggi. Per esempio Nerone e la maestra di Andrea sono interpretati da Luigi Rosa e Paola Tovaglia, rispettivamente doppiatori di Jim e di Grinta.\nColonna sonora.\nLa canzone della sigla \u00e8 intitolata \"Balliamo e cantiamo con Licia\"; nello stesso anno della prima TV, il 1988, venne pubblicata la colonna sonora della serie su LP/MC con il titolo \"Balliamo e cantiamo con Licia\", ristampata su CD e pubblicata il 7 dicembre 2010, in concomitanza con la replica su La5 e Hiro (dove nello stesso periodo della replica della prima stagione su La5, erano in onda le stagioni successive) all'interno del Box multidisco \"Licia e i Bee Hive Story\".\nLa sigla \u00e8 scritta da Carmelo Carucci e Alessandra Valeri Manera, e incisa come traccia 3 nell'album \"Fivelandia 6 \u2013 Le pi\u00f9 belle sigle originali dei tuoi amici in TV\".\nLe canzoni della colonna sonora sono state composte da Ninni Carucci.\nSpin-off.\nNell'ultimo episodio Steve riceve una telefonata da Cristina D'Avena che propone a lui, Jim, Paul e Mike di entrare a far parte del suo gruppo musicale. Tale telefonata fa da prologo alla serie \"Arriva Cristina\" che pu\u00f2 dunque essere considerata uno spin-off della saga di Licia."}
{"id": "600971", "revid": "125409183", "url": "https://it.wikipedia.org/wiki?curid=600971", "title": "Teneramente Licia", "text": "Teneramente Licia \u00e8 una serie televisiva italiana andata in onda su Italia 1 nell'autunno del 1987 e ispirata ai personaggi dell'anime \"Kiss Me Licia\".\nIl telefilm \u00e8 il terzo di una serie iniziata nell'autunno del 1986 con \"Love Me Licia\", proseguita nella primavera del 1987 con \"Licia dolce Licia\" e che proseguir\u00e0 nella primavera dell'anno successivo con \"Balliamo e cantiamo con Licia\".\nTrama.\nDopo che Tony, Steve e Matt lasciano i Bee Hive, vengono sostituiti da tre musicisti di nome Paul, Jim e Mike, che convivono nello stesso appartamento. Inizialmente Jim e Mike litigheranno spesso, ma si riappacificheranno, e solo pi\u00f9 tardi ai due si aggiunge Paul, dapprima senza casa e che rimaneva sempre a dormire in sala prove all'insaputa di Jack. Pi\u00f9 tardi al gruppo si aggiunger\u00e0 anche Licia come cantante donna, malgrado i dispiaceri del padre Marrabbio, che non vede di buon occhio la musica rock, ma che accetta la cosa in quanto sa che cos\u00ec facendo la figlia avrebbe potuto stare vicino a Mary. \nPaul avr\u00e0 poi una relazione con una ragazza di nome Anna, ma egli non \u00e8 ben visto dal padre di lei e ogni volta dovr\u00e0 raggirarlo fingendo di non essere un musicista, venendo per\u00f2 poi scoperto, dovendo quindi rinunciare a lei.\nSatomi, che ormai si \u00e8 tagliato i capelli, si scontrer\u00e0 spesso con Marika, che tenter\u00e0 sempre di farlo ingelosire al solo scopo di mettere alla prova il suo amore, ma il tastierista, in preda all'esasperazione, la lascer\u00e0 per cominciare una relazione con Monica (una sua vecchia conoscente piuttosto sciocca e sbruffona), per poi ricongiungersi con Marika. \nAndrea, Elisa e Grinta, che adesso vanno alle elementari e sono ancora in classe insieme, vivono varie vicissitudini con la loro nuova maestra, ma mentre Andrea ed Elisa si dimostrano degli scolari diligenti, Grinta rimane sempre il pi\u00f9 indisciplinato e per questo viene spesso rimproverato dall'insegnante. \nMarrabbio, Nonno Sam e Lauro dovranno inoltre vedersela con il pignolissimo vigile Ballini, molto severo e minaccioso, che in pi\u00f9 occasioni finir\u00e0 col multarli. \nInoltre Hildegard, con l'aiuto di Licia, acquisir\u00e0 un aspetto migliore grazie ad una nuova acconciatura e del trucco, e la sua amica le insegner\u00e0 a tenere un atteggiamento pi\u00f9 aggraziato. In questo modo riuscir\u00e0 a far colpo su Mike, con cui inizier\u00e0 ad avere una relazione amorosa.\nPersonaggi nuovi.\nPaul.\n\"Interpretato da Luciano De Marini e doppiato da Massimiliano Lotti.\"\n\u00c8 il nuovo chitarrista dei Bee Hive, in sostituzione di Tony. Si presenta davanti a Jack e Mary chiedendo di entrare a far parte del gruppo e questi, dopo averlo sentito suonare, lo accettano immediatamente. Inizialmente non aveva un luogo dove dormire, cos\u00ec Jim e Mike si offrono di ospitarlo a casa loro. Durante la serie conoscer\u00e0 Anna, una ragazza con cui avr\u00e0 una relazione momentanea.\nJim.\n\"Interpretato da Germano Di Mattia e doppiato da Luigi Rosa.\"\n\u00c8 il nuovo bassista dei Bee Hive e sostituisce Steve. \u00c8 costretto a convivere con Mike, con cui inizialmente ha un pessimo rapporto, tuttavia, dopo che Debora, la ragazza di Jim, lo lascia poich\u00e9 si \u00e8 innamorata di un altro ragazzo, Mike tenter\u00e0 di tirargli su il morale, e in quell'occasione i due faranno amicizia. Pi\u00f9 tardi lui e Mike ospiteranno Paul a casa loro.\nMike.\n\"Interpretato da Vincenzo Rinaldi e doppiato da Stefano Dondi.\"\n\u00c8 il cugino di Matt e lo sostituisce in quanto a batterista dei Bee Hive. Inizialmente vive con Jim, che comincia a odiarlo per il suo modo di fare, ma dopo un po' di tempo i due faranno amicizia. Pi\u00f9 avanti nella serie Mike avr\u00e0 una relazione con Hildegard.\nAnna.\n\"Interpretata da Ida Spalla.\"\n\u00c8 una ragazza incontrata da Paul, Jim e Mike al lago e inizialmente fa amicizia con loro. Paul se ne innamorer\u00e0 perdutamente, chiedendo quindi a Licia di cercarla. Alla fine lei riesce a trovarla, e Anna inizia cos\u00ec a uscire con Paul. Tuttavia, a causa del padre della suddetta, i due non riusciranno a trovarsi molto spesso, e Paul sar\u00e0 costretto a mentire a entrambi. Quando la verit\u00e0 viene a galla, entrambi si infuriano, e alla fine Paul, suo malgrado, si rassegna a dimenticarla.\nSignor Bum.\n\"Interpretato da Enrico Bertorelli.\"\n\u00c8 il padre di Anna ed \u00e8 un ricco industriale, proprietario di quattro banche. Per fare colpo su di lui, Paul sar\u00e0 costretto prima a fingere di essere il presidente dell'immaginaria ditta Mambo Enterprises Company e poi un famoso tennista. Il signor Bum odia tuttavia i bugiardi e i musicisti, perci\u00f2, una volta scoperta la verit\u00e0, si arrabbier\u00e0 parecchio con lui.\nMonica.\n\u00c8 un'amica di Satomi, parecchio sciocca e vanitosa. Satomi, dopo aver lasciato Marika, avr\u00e0 una relazione con lei, iniziata in realt\u00e0 solo per far ingelosire la sua ex. Alla fine Satomi torner\u00e0 assieme a Marika, lasciando Monica.\nProduzione.\nDiversamente dalla serie precedente, che rispetto a \"Love Me Licia\" presentava numerosi cambiamenti di attori e doppiatori, ci\u00f2 non accade in questo caso, dove per\u00f2 alcuni personaggi vengono sostituiti da altri. In particolare Tony, Steve e Matt vengono sostituiti da Paul, Mike e Jim. Curiosamente Luigi Rosa, il doppiatore di Matt, continua a partecipare alla serie essendo nel frattempo diventato il doppiatore di Jim.\nLa serie presenta le stesse differenze di \"Licia dolce Licia\" rispetto alla serie precedente, concentrandosi maggiormente sui Bee Hive piuttosto che su Andrea, che \u00e8 invece un personaggio secondario. Giuliano acquista un ruolo un po' maggiore, continuando per\u00f2 ad essere poco pi\u00f9 di una comparsa. Quest'ultimo, inoltre, \u00e8 stato adottato da Marrabbio e vive definitivamente con lui al Mambo. \n\u00c8 interessante notare che, a partire dall'introduzione di Anna, i nuovi personaggi non presentano pi\u00f9 la caratteristica di essere interpretati fisicamente da una persona e venire doppiati da un'altra, mantenendo invece le voci dei propri attori.\nSi tratta della prima serie di Licia alla quale non partecipano Federico Danti e Gianfranco Gamba, che in precedenza avevano interpretato ciascuno pi\u00f9 personaggi.\nColonna sonora.\nLa sigla \u00e8 intitolata \"Teneramente Licia\" ed \u00e8 cantata da Cristina D'Avena. Nello stesso anno della prima TV, il 1987, fu pubblicata la colonna sonora della serie su LP/MC con il titolo \"Teneramente Licia e i Bee Hive\", ristampata su CD e pubblicata il 7 dicembre 2010, in concomitanza con la replica su La5 e Hiro (dove, nello stesso periodo della replica della prima stagione su La5, erano in onda le stagioni successive) all'interno del cofanetto multidisco \"Licia e i Bee Hive Story\".\nLa sigla \u00e8 scritta da Ninni Carucci e Alessandra Valeri Manera, ed incisa come traccia numero 1 nell'album \"Fivelandia 5\".\nLe canzoni della colonna sonora sono state composte da Ninni Carucci."}
{"id": "600973", "revid": "1226", "url": "https://it.wikipedia.org/wiki?curid=600973", "title": "Parco divertimenti", "text": ""}
{"id": "600978", "revid": "1714743", "url": "https://it.wikipedia.org/wiki?curid=600978", "title": "Pierfrancesco de' Medici il Giovane", "text": "Biografia.\nFiglio di Lorenzo il Popolano e di Semiramide D'Appiano D'Aragona, a differenza del padre non si dedic\u00f2 alla vita politica. Soltanto una volta, nel 1522 fu inviato come ambasciatore dal papa.\nSpos\u00f2 nel 1511 Maria Soderini, dalla quale ebbe quattro figli:"}
{"id": "600979", "revid": "30753", "url": "https://it.wikipedia.org/wiki?curid=600979", "title": "Italian Wrestling Entertainment", "text": ""}
{"id": "600980", "revid": "36426", "url": "https://it.wikipedia.org/wiki?curid=600980", "title": "Vescovo di Albi", "text": ""}
{"id": "600981", "revid": "1617919", "url": "https://it.wikipedia.org/wiki?curid=600981", "title": "Copula", "text": ""}
{"id": "600986", "revid": "438678", "url": "https://it.wikipedia.org/wiki?curid=600986", "title": "Calcolo proposizionale", "text": ""}
{"id": "600989", "revid": "339392", "url": "https://it.wikipedia.org/wiki?curid=600989", "title": "Horror House", "text": ""}
{"id": "600993", "revid": "305248", "url": "https://it.wikipedia.org/wiki?curid=600993", "title": "Parco di divertimenti", "text": ""}
{"id": "600997", "revid": "767487", "url": "https://it.wikipedia.org/wiki?curid=600997", "title": "Appunti per un'Orestiade africana", "text": "Appunti per un'Orestiade africana \u00e8 un film documentario italiano del 1970, diretto da Pier Paolo Pasolini, girato come sopralluogo in Africa per la produzione successiva, mai effettuata, di un film che prendesse spunto dalla tragedia dell'Orestiade di Eschilo.\nSi tratta di uno dei pi\u00f9 importanti documenti di cinema in Africa e rappresenta un importante documento per l'antropologia dell'immagine.\nFu presentato fuori concorso al Festival di Cannes 1976.\nContenuti.\nIl documentario propedeutico al \u201cfilm da farsi\u201d, che si potrebbe definire come un vero e proprio taccuino d'immagini in movimento, consiste di tre diversi tipi di materiale filmico: il primo \u00e8 a tutti gli effetti un documentario di viaggio, girato durante due soggiorni in Uganda e Tanzania rispettivamente nel dicembre del 1968 e nel febbraio del '69 completato da alcuni cinegiornali della guerra in Biafra (1967/69); l'obiettivo era quello di rintracciare i luoghi, i volti, gli oggetti per la trasposizione cinematografica dell'Orestea di Eschilo; il secondo girato riprende il dibattito/confronto tra Pasolini ed alcuni studenti africani dell'Universit\u00e0 \u201cLa Sapienza\u201d di Roma sull'idea stessa di ambientazione per la tragedia eschilea e sui risvolti delle vicende africane post-coloniali, mentre il terzo rappresenta una sorta di variazione sul tema e consiste in una jazz session eseguita da Yvonne Murray e Archie Savage al FolkStudio di Roma.\n\"Appunti per un'Orestiade africana\" costituisce dunque l'ultimo assemblaggio sperimentale pasoliniano sul materiale raccolto a partire dal 1959, anno della prima traduzione per la messinscena con Vittorio Gassman al Teatro greco, di Siracusa nella primavera del 1960, fino all'ultimo montaggio del '70 e alla prima proiezione a Venezia, il 1\u00ba settembre del 1973, nel corso delle \"Giornate del cinema italiano\".\nA differenza degli altri due progetti sul mito del mondo greco arcaico, s'interrompe, in questo specifico caso, la realizzazione del film vero e proprio anche se l'indagine visiva e antropologica avviata continuer\u00e0 ad avere eco anche nei lavori successivi, in particolare ne \"Il fiore delle Mille e una notte\" (1974); cos\u00ec come s'interrompe anche quel progetto di maggior respiro per un \u201cpoema sul Terzo Mondo\u201d che avrebbe riguardato Africa, India, Yemen, Sud America e ghetti afro-americani."}
{"id": "600998", "revid": "67911", "url": "https://it.wikipedia.org/wiki?curid=600998", "title": "21 Grammi", "text": ""}
{"id": "601003", "revid": "1226", "url": "https://it.wikipedia.org/wiki?curid=601003", "title": "Kevin Wayne Jeter", "text": ""}
{"id": "601014", "revid": "599013", "url": "https://it.wikipedia.org/wiki?curid=601014", "title": "Giorgio Boscagin", "text": "Sul parquet ricopriva il ruolo di ala piccola. Grazie alla sua fisicit\u00e0 spesso era utilizzato anche nel ruolo di ala grande.\nCarriera.\nCresciuto cestisticamente alla Scaligera Verona e poi successivamente a San Bonifacio (Serie C2) sotto la guida di coach Zilio, nel 2002 viene rilevato dalla pallacanestro Reggiana, che per un biennio lo gira in prestito ad una squadra di serie B2, la Coopsette di Castelnovo Sotto. Nel 2004 entra a far parte a pieno titolo del roster della Reggiana targata Bipop, con la quale disputa due ottimi campionati, raggiungendo anche una finale di Coppa Italia. Nell'ottobre del 2006 subisce un grave infortunio al ginocchio sinistro che lo costringe a uno stop di 5 mesi. Rescisso il contratto che lo legava a Reggio Emilia nel giugno 2007, si \u00e8 accordato con Pallacanestro Varese, con la quale ha disputato anche un campionato conclusosi con la retrocessione in LegaDue.\nGiocatore versatile che ricopriva quasi tutti i ruoli, era apprezzato anche per il grande agonismo.\nDal 2005 fa parte della rosa della Nazionale, con la quale, complici i vari infortuni, non ha mai potuto disputare una competizione di alto livello.\nNel luglio del 2010 firma per il Teramo Basket, nel 2011 ritorna alla Scaligera Basket Verona, squadra in cui \u00e8 cresciuto e ne diventa il capitano in Legadue, poi A2."}
{"id": "601016", "revid": "4731137", "url": "https://it.wikipedia.org/wiki?curid=601016", "title": "Tex (fumetti)", "text": ""}
{"id": "601017", "revid": "124264464", "url": "https://it.wikipedia.org/wiki?curid=601017", "title": "Mobile marketing", "text": "Mobile Marketing \u00e8 un termine che si identifica il marketing diretto ai telefonini, ai palmari e (raramente) ai Notebook.\nUn'altra definizione \u00e8 tratta dalla Andreas Kaplan, professore di Marketing, che definisce il mobile marketing come \"qualsiasi attivit\u00e0 di marketing svolta attraverso una rete onnipresente in cui i consumatori sono costantemente collegati con un dispositivo mobile personale\". All'interno di questa definizione, Kaplan utilizza due variabili, il livello di consapevolezza dei consumatori e della comunicazione trigger per distinguere tra i quattro tipi di applicazioni di mobile marketing: gli stranieri, Vittima, groupies, e utenti.\nCon la crescente popolarit\u00e0 della telefonia mobile, il mobile marketing potrebbe imporsi come uno dei metodi di marketing diretto pi\u00f9 efficaci e ad alta crescita. Il termine Mobile Marketing \u00e8 diventato abbastanza popolare fin dalla nascita dei servizi SMS (Short Message Service) agli inizi degli anni 2000 in Europa ed in alcune parti dell'Asia quando alcune aziende hanno iniziato a raccogliere i numeri dei telefonini e ad inviare contenuti promozionali (dall'utente richiesti o non richiesti).\nIl Mobile Marketing via SMS, dopo aver ricevuto l'attenzione dei media, \u00e8 stato limitato in molte parti d'Europa in quanto visto come una nuova forma di pubblicit\u00e0 non voluta che ha sollevato le proteste dei consumatori.\nCiononostante, nel 2006, il Mobile Marketing via SMS \u00e8 ancora la branca pi\u00f9 diffusa dell'industria del mobile marketing con centinaia di milioni di SMS inviati ogni mese nella sola Europa.\nQuali sono i principali tipi di Mobile Marketing?\nIl mobile marketing si pu\u00f2 anche dividere in:\nMarketing via SMS.\nIl marketing tramite SMS (Short Message Service) \u00e8 diventato sempre pi\u00f9 popolare all'inizio degli anni 2000 in Europa e in alcune parti dell'Asia, quando le aziende hanno iniziato a raccogliere numeri di cellulare e inviare contenuti desiderati (o indesiderati). In media, i messaggi SMS hanno un tasso di apertura del 98% e vengono letti entro 3 minuti, il che lo rende molto efficace nel raggiungere rapidamente i destinatari.\nNegli ultimi anni l'SMS marketing \u00e8 diventato un canale pubblicitario legittimo in alcune parti del mondo. Questo perch\u00e9, a differenza della posta elettronica su Internet pubblico, i gestori che controllano le proprie reti hanno stabilito linee guida e migliori pratiche per il settore dei media mobili (inclusa la pubblicit\u00e0 mobile). Lo IAB (Interactive Advertising Bureau) e la Mobile Marketing Association(MMA), inoltre, hanno stabilito linee guida e stanno evangelizzando l'uso del canale mobile per i professionisti del marketing. Sebbene ci\u00f2 sia stato fruttuoso nelle regioni sviluppate come il Nord America, l'Europa occidentale e alcuni altri paesi, i messaggi di SPAM mobile (SMS inviati agli abbonati mobili senza un legittimo ed esplicito consenso da parte dell'abbonato) rimangono un problema in molte altre parti del mondo, in parte a causa dei vettori che vendono i loro database membri a terzi. In India, tuttavia, gli sforzi del governo per creare il National Do Not Call Registry hanno aiutato gli utenti di cellulari a bloccare gli annunci SMS inviando un semplice SMS o chiamando il 1909.\nGli approcci di marketing mobile tramite SMS si sono espansi rapidamente in Europa e in Asia come un nuovo canale per raggiungere il consumatore. Gli SMS inizialmente hanno ricevuto una copertura mediatica negativa in molte parti d'Europa in quanto una nuova forma di spam poich\u00e9 alcuni inserzionisti hanno acquistato elenchi e inviato contenuti non richiesti ai telefoni dei consumatori; tuttavia, poich\u00e9 le linee guida sono state messe in atto dagli operatori di telefonia mobile, gli SMS sono diventati il ramo pi\u00f9 popolare del settore del Mobile Marketing con diversi 100 milioni di SMS pubblicitari inviati ogni mese nella sola Europa. Ci\u00f2 \u00e8 in parte dovuto al fatto che i messaggi SMS sono indipendenti dall'hardware: possono essere consegnati praticamente a qualsiasi telefono cellulare, smartphone o feature phone e accessibili senza Wi-Fio connessione dati mobile. Questo \u00e8 importante da notare poich\u00e9 nel 2017 ci sono oltre 5 miliardi di abbonati unici di telefoni cellulari in tutto il mondo, che rappresenta circa il 66% della popolazione mondiale.\nL'SMS marketing ha strategie di marketing sia in entrata che in uscita. Il marketing in entrata si concentra sulla generazione di lead e il marketing in uscita si concentra sull'invio di messaggi per vendite, promozioni, concorsi, donazioni, votazioni di programmi televisivi, appuntamenti e promemoria di eventi.\nCi sono 5 componenti chiave per il marketing via SMS: ID mittente, dimensione del messaggio, struttura del contenuto, conformit\u00e0 allo spam e consegna del messaggio.\nID mittente.\nUn ID mittente \u00e8 il nome o il numero che identifica chi \u00e8 il mittente. Per scopi commerciali, i numeri virtuali, i codici funzione, l'hosting della SIM e i nomi personalizzati sono pi\u00f9 comunemente usati e possono essere affittati tramite provider di SMS di massa.\nNumeri virtuali condivisi.\nCome suggerisce il nome, i numeri virtuali condivisi sono condivisi da molti mittenti diversi. Di solito sono gratuiti, ma non possono ricevere risposte SMS e il numero cambia di volta in volta senza preavviso o consenso. I mittenti possono avere diversi numeri virtuali condivisi in giorni diversi, il che potrebbe renderlo confuso o inaffidabile per i destinatari a seconda del contesto. Ad esempio, i numeri virtuali condivisi possono essere adatti per i messaggi di testo con autenticazione a 2 fattori, poich\u00e9 i destinatari si aspettano spesso questi messaggi di testo, che sono spesso attivati dalle azioni compiute dai destinatari. Ma per i messaggi di testo che il destinatario non si aspetta, come una promozione delle vendite, potrebbe essere preferito un numero virtuale dedicato.\nNumeri virtuali dedicati.\nPer evitare di condividere numeri con altri mittenti e per il riconoscimento del marchio e la coerenza dei numeri, noleggiare un numero virtuale dedicato, noto anche come codice lungo o numero lungo (formato numerico internazionale, ad es. +44 7624 805000 o formato numerico USA, ad esempio 757 772 8555), \u00e8 un'opzione praticabile. A differenza di un numero condiviso, pu\u00f2 ricevere risposte SMS. I mittenti possono scegliere da un elenco di numeri virtuali dedicati disponibili da un provider di SMS di massa. I prezzi per i numeri virtuali dedicati possono variare. Alcuni numeri, spesso chiamati numeri Gold, sono pi\u00f9 facili da riconoscere e quindi pi\u00f9 costosi da affittare. I mittenti possono anche essere creativi e scegliere un numero vanity. Questi numeri compongono una parola utilizzando la tastiera, come + 1- (123) -ANUMBER.\nShort codes.\nI codici brevi offrono funzionalit\u00e0 molto simili a un numero virtuale dedicato, ma sono numeri di cellulare brevi di solito di 5-6 cifre. La loro durata e disponibilit\u00e0 sono diverse in ogni paese. Questi sono generalmente pi\u00f9 costosi e sono comunemente usati da imprese e organizzazioni governative. Per la messaggistica di massa, i codici brevi sono preferiti a un numero virtuale dedicato a causa della loro maggiore produttivit\u00e0 e sono ottimi per le campagne e le emergenze sensibili al tempo.\nIn Europa la prima campagna di shortcode SMS cross-carrier \u00e8 stata condotta da Txtbomb nel 2001 per un rilascio della Island Records, in Nord America \u00e8 stata la Labatt Brewing Company nel 2002. Negli ultimi anni i codici brevi mobili sono diventati sempre pi\u00f9 popolari come nuovo canale per comunicare al consumatore mobile. I marchi hanno iniziato a trattare il codice funzione mobile come un nome di dominio mobile che consente al consumatore di inviare messaggi di testo al marchio durante un evento, in negozio e da qualsiasi media tradizionale.\nHosting SIM.\nL'hosting fisico e virtuale della SIM consente di utilizzare un numero di cellulare fornito da un operatore per la ricezione di SMS come parte di una campagna di marketing. La SIM associata al numero \u00e8 ospitata da un provider di SMS di massa. Con l'hosting fisico della SIM, una SIM \u00e8 fisicamente ospitata in un modem GSM e gli SMS ricevuti dalla SIM vengono inoltrati al cliente. Con l'hosting della SIM virtuale, la SIM viene trasferita sulla rete mobile partner del provider di SMS Bulk e gli SMS inviati al numero di cellulare vengono instradati dalla rete SS7 della rete mobile a un SMSC o gateway mobile virtuale, quindi al cliente.\nMittente ID personalizzato.\nUn ID mittente personalizzato, noto anche come ID mittente alfanumerico, consente agli utenti di impostare un nome aziendale come ID mittente per i messaggi unidirezionali da organizzazione a consumatore. \u00c8 supportato solo in alcuni paesi e contiene fino a 11 caratteri e supporta lettere ASCII maiuscole e minuscole e cifre 0-9. I mittenti non sono autorizzati a utilizzare solo cifre in quanto ci\u00f2 imiterebbe uno shortcode o un numero virtuale a cui non hanno accesso. I fornitori affidabili di SMS di massa controlleranno in anticipo gli ID mittente dei clienti per assicurarsi che i mittenti non li stiano abusando o abusando.\nDimensione del messaggio.\nLa dimensione del messaggio determiner\u00e0 quindi il numero di messaggi SMS inviati, il che determina la quantit\u00e0 di denaro speso per la commercializzazione di un prodotto o servizio. Non tutti i caratteri in un messaggio hanno le stesse dimensioni.\nUn singolo messaggio SMS ha una dimensione massima di 1120 bit. Questo \u00e8 importante perch\u00e9 ci sono due tipi di codifiche dei caratteri, GSM e Unicode. Le lingue latine come l'inglese sono codifiche basate su GSM, che sono 7 bit per carattere. \u00c8 qui che i messaggi di testo in genere ottengono il loro limite di 160 caratteri per SMS. I messaggi lunghi che superano questo limite vengono concatenati. Sono suddivisi in messaggi pi\u00f9 piccoli, che vengono ricombinati dal telefono ricevente.\nI messaggi concatenati possono contenere solo 153 caratteri invece di 160. Ad esempio, un messaggio di 177 caratteri viene inviato come 2 messaggi. Il primo viene inviato con 153 caratteri e il secondo con 24 caratteri. Il processo di concatenazione di SMS pu\u00f2 avvenire fino a 4 volte per la maggior parte dei provider di SMS di massa, il che consente ai mittenti un messaggio massimo di 612 caratteri per campagna.\nLe lingue non latine, come il cinese, e anche gli emoji utilizzano un diverso processo di codifica chiamato Unicode o Unicode Transformation Format (UTF-8). Ha lo scopo di comprendere tutti i personaggi per l'efficienza, ma ha un avvertimento. Ogni carattere Unicode ha una dimensione di 16 bit, il che richiede pi\u00f9 informazioni per l'invio, limitando quindi i messaggi SMS a 70 caratteri. Anche i messaggi che superano i 70 caratteri vengono concatenati. Questi messaggi possono contenere 67 caratteri e possono essere concatenati fino a 4 volte per un massimo di 268 caratteri.\nStruttura dei contenuti.\nGli elementi speciali che possono essere inseriti all'interno di un messaggio di testo includono:\nInviare messaggi di testo \u00e8 semplice, tuttavia quando si tratta di marketing via SMS: ci sono molte strutture di contenuto diverse che possono essere implementate. I tipi di messaggi pi\u00f9 diffusi includono avvisi di vendita, promemoria, parole chiave e servizi di messaggistica multimediale (MMS).\nAvvisi di vendita tramite SMS.\nGli avvisi di vendita sono la forma pi\u00f9 semplice di marketing via SMS. Sono generalmente utilizzati per svendite, vendite flash e promozioni speciali. I messaggi tipici includono codici coupon e informazioni come date di scadenza, prodotti e collegamenti a siti Web per ulteriori informazioni.\nPromemoria SMS.\nI promemoria sono comunemente usati nei settori basati su appuntamenti o per eventi ricorrenti. Alcuni mittenti scelgono di chiedere ai destinatari di rispondere al testo del promemoria con una parola chiave SMS per confermare l'appuntamento. Questo pu\u00f2 davvero aiutare a migliorare il flusso di lavoro del mittente e ridurre gli appuntamenti persi, portando a una maggiore produttivit\u00e0 e ricavi.\nParole chiave SMS.\nCi\u00f2 consente alle persone di inviare una parola chiave personalizzata a un numero virtuale o shortcode dedicato. Tramite parole chiave personalizzate, gli utenti possono aderire a un servizio con il minimo sforzo. Una volta attivata una parola chiave, \u00e8 possibile impostare un autorisponditore per guidare l'utente al passaggio successivo. Possono anche attivare diverse funzioni, che includono la partecipazione a un concorso, l'inoltro a un'e-mail o un numero di cellulare, chat di gruppo e l'invio di una risposta automatica.\nConformit\u00e0 allo spam.\nAnalogamente all'email, gli SMS hanno leggi anti-spam che differiscono da paese a paese. Come regola generale, \u00e8 importante ottenere l'autorizzazione del destinatario prima di inviare qualsiasi messaggio di testo, in particolare un tipo di messaggio di marketing SMS. L'autorizzazione pu\u00f2 essere ottenuta in vari modi, tra cui consentire a potenziali clienti o clienti di: spuntare una casella di controllo di autorizzazione su un sito Web, compilare un modulo o ottenere un accordo verbale.\nNella maggior parte dei paesi, i mittenti di SMS devono identificarsi come nome dell'azienda all'interno del messaggio di testo iniziale. L'identificazione pu\u00f2 essere inserita nell'ID mittente o nella copia del corpo del messaggio. Le leggi sulla prevenzione dello spam possono essere applicate anche ai messaggi di marketing SMS, che devono includere un metodo per disattivare i messaggi.\nUn criterio chiave per la fornitura \u00e8 che il consumatore scelga il servizio. Gli operatori di telefonia mobile richiedono un doppio opt in da parte del consumatore e la possibilit\u00e0 per il consumatore di rinunciare al servizio in qualsiasi momento inviando la parola STOP tramite SMS. Queste linee guida sono stabilite nel CTIA Playbook e nelle MMA Consumer Best Practices Guidelines che sono seguite da tutti i venditori di telefonia mobile negli Stati Uniti.\nConsegna dei messaggi.\nAl livello pi\u00f9 semplice, l'infrastruttura SMS \u00e8 costituita da server speciali che dialogano tra loro, utilizzando un software chiamato Short Message Service Center (SMSC) che utilizza un protocollo speciale chiamato Short Message Peer to Peer (SMPP).\nAttraverso le connessioni SMPP, i fornitori di SMS di massa (noti anche come gateway SMS) come quelli sopra menzionati possono inviare messaggi di testo ed elaborare risposte SMS e conferme di consegna.\nQuando un utente invia messaggi tramite un provider di SMS in blocco, vengono consegnati all'operatore del destinatario tramite una connessione ON-NET o la rete SS7 internazionale.\nRete SS7.\nGli operatori di tutto il mondo sono collegati da una rete nota come Signaling System # 7. Viene utilizzato per scambiare informazioni relative a telefonate, traduzioni di numeri, sistemi di fatturazione prepagati ed \u00e8 la spina dorsale degli SMS. SS7 \u00e8 ci\u00f2 che i vettori di tutto il mondo usano per parlare tra loro.\nRouting ON-NET.\nIl routing ON-NET \u00e8 la forma di messaggistica pi\u00f9 diffusa a livello globale. \u00c8 il modo pi\u00f9 affidabile e preferibile per le telecomunicazioni/i gestori di ricevere messaggi, poich\u00e9 i messaggi dal provider di SMS in blocco vengono inviati loro direttamente. Per i mittenti che necessitano di coerenza e affidabilit\u00e0, la ricerca di un provider che utilizzi il routing ON-NET dovrebbe essere l'opzione preferita.\nGrey Routing.\nGray Routing \u00e8 un termine dato ai messaggi inviati a vettori (spesso offshore) che hanno accordi di interconnessione a basso costo con altri vettori. Invece di inviare i messaggi direttamente al vettore previsto, alcuni fornitori di SMS di massa lo inviano a un vettore offshore, che inoltrer\u00e0 il messaggio al vettore previsto. A scapito della coerenza e dell'affidabilit\u00e0, questa rotatoria \u00e8 pi\u00f9 economica e queste rotte possono scomparire senza preavviso e sono pi\u00f9 lente. A molti operatori non piace questo tipo di instradamento e spesso li bloccano con i filtri impostati nei loro SMSC.\nRouting ibrido.\nAlcuni provider di SMS di massa hanno la possibilit\u00e0 di combinare un routing grigio pi\u00f9 affidabile su operatori di valore inferiore con le loro offerte ON-NET. Se le rotte sono gestite correttamente, i messaggi possono essere recapitati in modo affidabile. Il routing ibrido \u00e8 pi\u00f9 comune per i messaggi di marketing SMS, dove la tempestivit\u00e0 e la consegna affidabile sono meno problematiche.\nFornitori di servizi SMS.\nIl modo pi\u00f9 semplice ed efficiente per inviare una campagna di marketing SMS \u00e8 tramite un fornitore di servizi SMS di massa. I provider di SMS di livello aziendale di solito consentono ai nuovi clienti la possibilit\u00e0 di registrarsi per un account di prova gratuito prima di impegnarsi sulla loro piattaforma. Le aziende rispettabili offrono anche conformit\u00e0 gratuita allo spam, rapporti in tempo reale, tracciamento dei collegamenti, API SMS, pi\u00f9 opzioni di integrazione e una garanzia di consegna del 100%. La maggior parte dei provider pu\u00f2 fornire abbreviazioni di link e analisi integrate per monitorare il ritorno sull'investimento di ciascuna campagna.\nA seconda del fornitore di servizi e del paese, ogni messaggio di testo pu\u00f2 costare fino a pochi centesimi ciascuno. I mittenti che intendono inviare molti messaggi di testo al mese o all'anno possono ottenere sconti dai fornitori di servizi.\nPoich\u00e9 le leggi sullo spam variano da paese a paese, i provider di servizi SMS di solito sono specifici della localit\u00e0. Questo \u00e8 un elenco delle societ\u00e0 di SMS pi\u00f9 popolari e rispettabili in ogni continente, con alcune informazioni sul numero di telefoni in uso. \u00c8 importante notare che anche i prezzi dei messaggi, la consegna dei messaggi e le offerte di servizi differiranno notevolmente da paese a paese.\nMMS.\nIl mobile marketing MMS pu\u00f2 contenere una presentazione temporizzata di immagini, testo, audio e video. Questo contenuto mobile viene fornito tramite MMS (Multimedia Message Service). Quasi tutti i nuovi telefoni prodotti con uno schermo a colori sono in grado di inviare e ricevere messaggi MMS standard. I marchi sono in grado di inviare (terminazione mobile) e ricevere contenuti ricchi (originati da dispositivi mobili) tramite reti mobili MMS A2P (application-to-person) agli abbonati mobili. In alcune reti, i marchi sono anche in grado di sponsorizzare messaggi inviati P2P (da persona a persona).\nUn tipico messaggio MMS basato sulla codifica GSM pu\u00f2 contenere fino a 1500 caratteri, mentre uno basato su Unicode pu\u00f2 contenere fino a 500 caratteri. I messaggi pi\u00f9 lunghi del limite vengono troncati e non concatenati come un SMS.\nBuoni esempi di campagne di marketing MMS originate da dispositivi mobili sono le campagne in corso di Motorola presso le sedi di House of Blues, dove il marchio consente al consumatore di inviare le proprie foto mobili alla lavagna LED in tempo reale e di pubblicare le proprie immagini in un blog online.\nNotifiche push.\nLe notifiche push sono state introdotte per la prima volta negli smartphone da Apple con il servizio di notifica push nel 2009. Per i dispositivi Android, Google ha sviluppato Android Cloud to Messaging o C2DM nel 2010. Google ha sostituito questo servizio con Google Cloud Messaging nel 2013. Comunemente denominato GCM, Google Cloud Messaging \u00e8 stato il successore di C2DM, apportando miglioramenti all'autenticazione e alla consegna, nuovi endpoint API e parametri di messaggistica e la rimozione delle limitazioni sulle velocit\u00e0 di invio delle API e sulle dimensioni dei messaggi. \u00c8 un messaggio che compare su un dispositivo mobile. \u00c8 la consegna di informazioni da un'applicazione software a un dispositivo informatico senza alcuna richiesta da parte del cliente o dell'utente. Sembrano notifiche SMS ma vengono raggiunti solo dagli utenti che hanno installato l'app. Le specifiche variano per gli utenti iOS e Android. Gli SMS e le notifiche push possono far parte di una strategia di marketing mobile in entrata ben sviluppata.\nSecondo la societ\u00e0 di mobile marketing Leanplum, Android vede tassi di apertura doppi rispetto a quelli su iOS. Android vede tassi di apertura del 3,48% per le notifiche push, rispetto a iOS che ha tassi di apertura dell'1,77%.\nMarketing basato su app.\nCon la forte crescita dell'uso degli smartphone, anche l'utilizzo delle app \u00e8 notevolmente aumentato. Il numero annuale di download di app per dispositivi mobili negli ultimi anni \u00e8 cresciuto in modo esponenziale, con centinaia di miliardi di download nel 2018 e il numero di download che si prevede aumenter\u00e0 entro il 2022. Pertanto, i professionisti del marketing mobile hanno sempre pi\u00f9 sfruttato le app per smartphone come risorsa di marketing. Gli esperti di marketing mirano a ottimizzare la visibilit\u00e0 di un'app in un negozio, massimizzando il numero di download. Questa pratica si chiama App Store Optimization (ASO).\nAnche in questo campo c'\u00e8 molta concorrenza. Tuttavia, proprio come altri servizi, non \u00e8 pi\u00f9 facile governare il mercato delle applicazioni mobili. La maggior parte delle aziende ha riconosciuto il potenziale delle app mobili per aumentare l'interazione tra un'azienda e i suoi clienti target. Con il rapido progresso e la crescita del mercato degli smartphone, lo sviluppo di app mobili di alta qualit\u00e0 \u00e8 essenziale per ottenere una posizione forte in un app store mobile.\nQui ci sono diversi modelli per il marketing di APP.\n1. Modalit\u00e0 di contenuto incorporato Per la maggior parte al momento, l'APP di download dall'APP store \u00e8 gratuita, per le imprese di sviluppo di APP, ha bisogno di un modo per fluire per liquidare, pubblicit\u00e0 impiantabile e APP combina marketing di contenuti e personaggi di gioco per integrare perfettamente l'esperienza dell'utente, in modo da migliorare i risultati pubblicitari. Con queste app scaricabili gratuitamente, gli sviluppatori utilizzano gli acquisti in-app o l'abbonamento per trarne profitto.\n2. La modalit\u00e0 di impianto della pubblicit\u00e0 del modello pubblicitario \u00e8 una modalit\u00e0 di marketing comune nella maggior parte delle applicazioni APP. Tramite banner pubblicitari, annunci per i consumatori o pubblicit\u00e0 in-screen, gli utenti salteranno alla pagina specificata e visualizzeranno il contenuto pubblicitario quando gli utenti fanno clic. Questo modello \u00e8 pi\u00f9 intuitivo e pu\u00f2 attirare rapidamente l'attenzione degli utenti.\n3. La modalit\u00e0 di partecipazione dell'utente si applica principalmente al trapianto di siti Web e all'APP del marchio. L'azienda pubblica l'APP del proprio marchio nell'APP store affinch\u00e9 gli utenti possano scaricarla, in modo che gli utenti possano comprendere meglio le informazioni sull'azienda o sul prodotto in modo intuitivo. Come strumento pratico, questa APP offre grande comodit\u00e0 alla vita degli utenti. La modalit\u00e0 di riferimento utente consente agli utenti di vivere un'esperienza pi\u00f9 intima, in modo che gli utenti possano comprendere il prodotto, migliorare l'immagine del marchio dell'azienda e cogliere il cuore dell'utente.\n4. La modalit\u00e0 incorporata del sito Web di acquisto \u00e8 la tradizionale piattaforma di offerta di business elettrico su Internet nell'APP mobile, che consente agli utenti di sfogliare le informazioni sulle merci sempre e ovunque, ordine di acquisto e monitoraggio degli ordini. Questo modello ha promosso la trasformazione delle tradizionali imprese di e-commerce dallo shopping ai canali Internet mobili, che \u00e8 un modo necessario per utilizzare l'APP mobile per lo sviluppo interattivo online e offline, come Amazon, eBay e cos\u00ec via. I vari modelli di cui sopra per i metodi di marketing pi\u00f9 diffusi, per quanto riguarda i dettagli, mentre non sono menzionati troppo, ma la speranza pu\u00f2 aiutare il marketing APP ad avere una comprensione preliminare, e sulla strada pi\u00f9 a piedi pi\u00f9 lontano nel marketing.\nMobile marketing in-game.\nCi sono essenzialmente tre tendenze principali nei giochi mobili in questo momento: giochi 3D interattivi in tempo reale, enormi giochi multi-player e giochi di social networking. Ci\u00f2 significa una tendenza verso un gioco pi\u00f9 complesso, pi\u00f9 sofisticato e pi\u00f9 ricco. Dall'altro ci sono i cosiddetti casual games, cio\u00e8 giochi molto semplici e molto facili da giocare. La maggior parte dei giochi per dispositivi mobili oggi sono giochi casuali e questo probabilmente rimarr\u00e0 tale per un bel po' 'a venire.\nI marchi ora stanno distribuendo messaggi promozionali all'interno di giochi per dispositivi mobili o sponsorizzando interi giochi per stimolare il coinvolgimento dei consumatori. Questo \u00e8 noto come gioco pubblicitario per dispositivi mobili o gioco per dispositivi mobili finanziato dalla pubblicit\u00e0.\nNel marketing mobile in-game, gli inserzionisti pagano per avere il loro nome o i loro prodotti presenti nei giochi mobili. Ad esempio, i giochi di corse possono presentare vere auto prodotte da Ford o Chevy. Gli inserzionisti sono stati sia creativi che aggressivi nei loro tentativi di integrare gli annunci in modo organico nei giochi per cellulari.\nSebbene l'investimento in strategie di marketing mobile come l'advergaming sia leggermente pi\u00f9 costoso di quanto previsto per un'app mobile, una buona strategia pu\u00f2 far s\u00ec che il marchio ottenga entrate sostanziali. I giochi che utilizzano l'advergaming fanno s\u00ec che gli utenti ricordino meglio il marchio coinvolto. Questa memorizzazione aumenta la viralit\u00e0 del contenuto in modo che gli utenti tendano a consigliarli ad amici e conoscenti e a condividerli tramite i social network.\nUna forma di pubblicit\u00e0 mobile in-game \u00e8 ci\u00f2 che consente ai giocatori di giocare effettivamente. Come nuova ed efficace forma di pubblicit\u00e0, consente ai consumatori di provare il contenuto prima di installarlo effettivamente. Questo tipo di marketing pu\u00f2 anche attirare l'attenzione degli utenti come i giocatori occasionali. Queste pubblicit\u00e0 offuscano i confini tra gioco e pubblicit\u00e0 e forniscono ai giocatori un'esperienza pi\u00f9 ricca che consente loro di trascorrere il loro tempo prezioso interagendo con la pubblicit\u00e0.\nQuesto tipo di pubblicit\u00e0 non \u00e8 solo interessante, ma porta anche alcuni vantaggi ai professionisti del marketing. Poich\u00e9 questo tipo di marketing mobile in-gaming pu\u00f2 creare tassi di conversione pi\u00f9 efficaci perch\u00e9 sono interattivi e hanno velocit\u00e0 di conversione pi\u00f9 elevate rispetto alla pubblicit\u00e0 generale. Inoltre, i giochi possono anche offrire un valore a vita pi\u00f9 elevato. Misurano la qualit\u00e0 del consumatore in anticipo per fornire un'esperienza pi\u00f9 approfondita, Quindi questo tipo di pubblicit\u00e0 pu\u00f2 essere pi\u00f9 efficace nel migliorare la vischiosit\u00e0 dell'utente rispetto ai canali pubblicitari come storie e video.\nCodici QR.\nCodici a barre bidimensionali che vengono scansionati con una fotocamera del telefono cellulare. Possono indirizzare un utente alla particolare pagina web pubblicitaria a cui \u00e8 associato un codice QR. I codici QR vengono spesso utilizzati nella ludicizzazione mobile quando appaiono come sorprese durante un gioco di app per dispositivi mobili e indirizzano gli utenti alla pagina di destinazione specifica. Tali codici sono anche un ponte tra offline e online tramite dispositivi mobili: le aziende stampano codici QR su poster promozionali, opuscoli, cartoline e altro materiale pubblicitario fisico.\nBluetooth.\nLa tecnologia Bluetooth \u00e8 una comunicazione digitale wireless a corto raggio che consente ai dispositivi di comunicare senza i cavi RS-232 ora sostituiti.\nSistemi di prossimit\u00e0.\nIl marketing mobile tramite sistemi di prossimit\u00e0, o marketing di prossimit\u00e0, si basa su GSM 03.41 che definisce il servizio di messaggi brevi - Cell Broadcast. SMS-CB consente la trasmissione di messaggi (come pubblicit\u00e0 o informazioni pubbliche) a tutti gli utenti mobili in una determinata area geografica. Nelle Filippine, i sistemi di trasmissione di prossimit\u00e0 basati su GSM vengono utilizzati da agenzie governative selezionate per la diffusione di informazioni sui programmi basati sulla comunit\u00e0 gestiti dal governo per trarne vantaggio dalla sua portata e popolarit\u00e0 (Filippineha il pi\u00f9 alto traffico di SMS al mondo). Viene anche utilizzato per il servizio commerciale noto come Proxima SMS. Bluewater, un centro commerciale superregionale nel Regno Unito, ha un sistema basato su GSM fornito da NTL per aiutare la sua copertura GSM per le chiamate, inoltre consente a ogni cliente con un telefono cellulare di essere tracciato attraverso il centro in cui si recano e per i negozi per quanto. Il sistema consente di inviare al telefono testi di offerte speciali. Ad esempio, un rivenditore potrebbe inviare un messaggio di testo mobile a quei clienti nel proprio database che hanno aderito, che si trovano a camminare in un centro commerciale. Quel messaggio potrebbe dire \"Risparmia il 50% nei prossimi 5 minuti solo se acquisti dal nostro negozio\". La societ\u00e0 di snack Mondelez International, produttrice di prodotti Cadbury e Oreo, si \u00e8 impegnata a esplorare la messaggistica basata sulla prossimit\u00e0 citando significativi guadagni nell'influenza del punto di acquisto.\nServizi basati sulla posizione.\nI servizi basati sulla posizione (LBS) sono offerti da alcune reti di telefoni cellulari come un modo per inviare pubblicit\u00e0 personalizzata e altre informazioni agli abbonati di telefoni cellulari in base alla loro posizione corrente. Il fornitore di servizi di telefonia cellulare ottiene la posizione da un chip GPS integrato nel telefono o utilizzando la radiolocalizzazione e la trilaterazione in base alla potenza del segnale delle torri di telefonia cellulare pi\u00f9 vicine (per telefoni senza funzioni GPS). Nel Regno Unito, che ha lanciato i servizi di localizzazione nel 2003, le reti non utilizzano la trilaterazione; LBS utilizza una singola stazione base, con un \"raggio\" di imprecisione, per determinare la posizione di un telefono.\nAlcuni servizi basati sulla posizione funzionano senza la tecnica di localizzazione GPS, ma trasmettono invece contenuti tra dispositivi peer-to-peer.\nEsistono vari metodi per consentire alle aziende di utilizzare la posizione di un dispositivo.\n1. Localizzatori di negozi.\nUtilizzando il feedback basato sulla posizione, la posizione del negozio pi\u00f9 vicino pu\u00f2 essere trovata rapidamente dai clienti al dettaglio.\n2. Marketing basato sulla prossimit\u00e0.\nLe aziende possono fornire annunci pubblicitari semplicemente a individui nella stessa posizione geografica.\nI servizi basati sulla posizione inviano annunci ai potenziali clienti dell'area che possono veramente intervenire sulle informazioni.\n3.Informazioni di viaggio.\nI servizi basati sulla posizione possono fornire informazioni sull'ora effettiva per gli smartphone, come le condizioni del traffico e le previsioni del tempo, quindi i clienti possono fare il piano.\n4.Assistenza stradale.\nIn caso di incidenti stradali improvvisi, la societ\u00e0 di assistenza stradale pu\u00f2 sviluppare un'app per tracciare la posizione del cliente in tempo reale senza navigazione.\nMessaggio vocale senza suoneria.\nIl progresso delle tecnologie mobili ha consentito la possibilit\u00e0 di lasciare un messaggio di posta vocale su un telefono cellulare senza far squillare la linea. La tecnologia \u00e8 stata sperimentata da VoAPP, che ha utilizzato la tecnologia in collaborazione con operatori live come servizio di recupero crediti. La FCC ha stabilito che la tecnologia \u00e8 conforme a tutte le normative. CPL ha ampliato la tecnologia esistente per consentire un processo completamente automatizzato, compresa la sostituzione di operatori in tempo reale con messaggi preregistrati.\nMedia controllati dall'utente.\nIl mobile marketing differisce dalla maggior parte delle altre forme di comunicazione di marketing in quanto spesso \u00e8 un messaggio avviato dall'utente (consumatore) (originato da dispositivo mobile o MO) e richiede l'espresso consenso del consumatore per ricevere comunicazioni future. Una chiamata consegnata da un server (azienda) a un utente (consumatore) viene chiamata messaggio di terminazione mobile (MT). Questa infrastruttura indica una tendenza stabilita dal marketing mobile delle comunicazioni di marketing controllate dai consumatori.\nA causa delle richieste di pi\u00f9 media controllati dagli utenti, i fornitori di infrastrutture di messaggistica mobile hanno risposto sviluppando architetture che offrono applicazioni agli operatori con maggiore libert\u00e0 per gli utenti, rispetto ai media controllati dalla rete. Insieme a questi progressi verso Mobile Messaging 2.0 controllato dall'utente, sono stati implementati eventi di blog in tutto il mondo per lanciare popolarit\u00e0 negli ultimi progressi della tecnologia mobile. Nel giugno 2007, Airwide Solutions \u00e8 diventata lo sponsor ufficiale del blog Mobile Messaging 2.0 che fornisce le opinioni di molti attraverso la discussione sulla mobilit\u00e0 in libert\u00e0.\nProblemi di privacy.\nLa pubblicit\u00e0 per dispositivi mobili \u00e8 diventata sempre pi\u00f9 popolare. Tuttavia, alcuni annunci per dispositivi mobili vengono inviati senza l'autorizzazione richiesta del consumatore causando violazioni della privacy. Dovrebbe essere chiaro che, indipendentemente dal modo in cui i messaggi pubblicitari sono progettati e quante possibilit\u00e0 aggiuntive forniscono, se i consumatori non hanno fiducia che la loro privacy sar\u00e0 protetta, ci\u00f2 ne ostacoler\u00e0 la diffusione. Ma se i messaggi provengono da una fonte in cui l'utente \u00e8 iscritto a un programma di relazione/fedelt\u00e0, la privacy non \u00e8 considerata violata e anche le interruzioni possono generare avviamento.\nLa questione della privacy \u00e8 diventata ancora pi\u00f9 importante come lo era prima con l'arrivo delle reti di dati mobili. Una serie di nuove importanti preoccupazioni sono emerse principalmente dal fatto che i dispositivi mobili sono intimamente personali e sono sempre con l'utente, e possono essere identificate quattro preoccupazioni principali: spam mobile, identificazione personale, informazioni sulla posizione e sicurezza wireless. La presenza aggregata di utenti di telefoni cellulari potrebbe essere monitorata in modo da preservare la privacy.\nClassificazione.\nKaplan classifica il mobile marketing in base al grado di conoscenza del consumatore e al fattore scatenante della comunicazione in quattro gruppi: estranei, groupie, vittime e clienti. La conoscenza del consumatore pu\u00f2 essere alta o bassa e, a seconda del grado, le organizzazioni possono personalizzare i propri messaggi per ogni singolo utente, in modo simile all'idea del marketing one-to-one. Per quanto riguarda l'innesco della comunicazione, Kaplan distingue tra comunicazione push, avviata dall'organizzazione, e comunicazione pull, avviata dal consumatore. All'interno del primo gruppo (scarsa conoscenza/push), le organizzazioni trasmettono un messaggio generale a un gran numero di utenti mobili. Dato che l'organizzazione non pu\u00f2 sapere quali clienti sono stati alla fine raggiunti dal messaggio, questo gruppo viene definito \"estraneo\". All'interno del secondo gruppo (scarsa conoscenza/attrazione), i clienti scelgono di ricevere informazioni ma non si identificano quando lo fanno. Le organizzazioni quindi non sanno con quali clienti specifici si tratta esattamente, motivo per cui questa coorte \u00e8 chiamata \"groupies\". Nel terzo gruppo (alta conoscenza/push) denominato \"vittime\", le organizzazioni conoscono i propri clienti e possono inviare loro messaggi e informazioni senza prima chiedere il permesso. L'ultimo gruppo (alta conoscenza/attrazione), i \"clienti\" copre le situazioni in cui i clienti danno attivamente il permesso di essere contattati e forniscono informazioni personali su se stessi, il che consente la comunicazione uno a uno senza correre il rischio di infastidirli."}
{"id": "601020", "revid": "1226", "url": "https://it.wikipedia.org/wiki?curid=601020", "title": "Blast Beat", "text": ""}
{"id": "601026", "revid": "339392", "url": "https://it.wikipedia.org/wiki?curid=601026", "title": "Campionato del mondo di ciclismo 2005", "text": ""}
{"id": "601027", "revid": "14691", "url": "https://it.wikipedia.org/wiki?curid=601027", "title": "Riddles", "text": ""}
{"id": "601028", "revid": "1833487", "url": "https://it.wikipedia.org/wiki?curid=601028", "title": "Dan Inosanto", "text": "\u00c8 conosciuto soprattutto come grande insegnante di FMA e come studente, successivamente istruttore, del Jeet Kune Do e Jun Fan Gung Fu sotto la guida dell'indimenticato amico Bruce Lee (Lee Jun Fan).\nVita privata.\nHa una figlia di nome Diana Lee Inosanto anch'essa artista marziale e attrice.\nLe Arti Marziali.\nSi-Fu Inosanto insegna il Lacoste/Inosanto Kali, The Intercepting Way (jun fan gung fu &amp; JKD), Kenpo, Krabi-Krabong, Grappling, Muay Thai, Silat e Shoot Wrestling nella sua scuola a Marina del Rey, in California, la Inosanto Academy.\nFu istruttore per Ed Parker nell'American Kenpo Karate, prima di diventare studente presso Si-Fu Bruce Lee. Inoltre ha studiato presso dozzine di Maestri di arti marziali negli Stati Uniti, in Europa e nel sudest asiatico.\nDopo la morte di Bruce Lee, divenne il maggior sostenitore del JKD e punto di riferimento per i praticanti di questa disciplina.\nHa avuto anche ruoli minori in molteplici film, incluso \"L'ultimo combattimento di Chen\" del 1978 e Out For Justice del 1991. Nel 1980 appare in \"Bruce Lee il leggendario\" (\"The Chinese stuntman\", di e con \"Bruce Li\" alias Ho Chung Tao).\nInosanto continua ad insegnare ed a condurre seminari in giro per il mondo e presiede un numero enorme di scuole di arti marziali.\nCome studente, si-fu Inosanto vanta titoli di istruttore o cinture nere in ben sette arti marziali, avendo ricevuto di recente la Cintura Nera nel Brazilian Jiu Jitsu stile Machado.\nStudenti famosi.\nTra i pi\u00f9 famosi studenti di Inosanto ci sono: il genero Ron Balicki (sposato con la figlia Diana Lee Inosanto), Erik Paulson, Daniel Lonero, Stephan Kesting, Burton Richardson, Larry Hartsell, Jeff Imada, Brandon Lee, Paul Vunak, Pat Tray, Chris Kent, Cass Magda, Rick Faye, Tim Tackett, Mark Stewart, Pedro Rodriguez, Rick Tucci, Mark Mikita, Steve Grody, Norman Wilson, Dwight Woods, Steve Tarani, Rick Young, Bob Breen, Nino Pilla e Terry Gibson. In pi\u00f9 molti Dog Brothers hanno studiato da lui.\nIn Europa \u00e8 rappresentato da Rick Young (Scozia), Bob Breen (England), Udo Miller (Germania), Nino Pilla (Italia), Selim Assili (Francia), Daniel Lonero (Lussemburgo).\nIl primo italiano a conseguire il grado di istruttore \u00e8 stato sifu guro Nino Pilla nel 1985; sifu guro Nino Pilla \u00e8 anche uno dei pochissimi lifetime full instructor al di fuori dagli USA. Sebbene sifu guro Nino Pilla sia nato e cresciuto in Australia, \u00e8 cittadino italiano e divide il suo tempo tra Australia, Italia e la Inosanto Academy negli USA. \nUnici in Italia attualmente nel programma istruttori di Inosanto sono Nino Pilla (lifetime full instructor), Gianfranco Russo (senior associate instructor) e Paolo Ciriesi (associate instructor), tutti membri della NPIAMA, unica associazione in Italia affiliata con la Inosanto Academy. Nel 2018 altri tre allievi NPIAMA sono stati presentati nel programma istruttori della Inosanto Academy: Andrea Assoni, Norberto Rachelli e Massimo Baldi. Il 2018 \u00e8 stato anche l'anno in cui sono stati presentati studenti non NPIAMA: Daniele Tosco, Paolo Ruggiero e Valerio Visco. Questi ultimi attualmente ricoprono il grado di Apprentice Instructor. Nel 2019 \u00e8 stata inserita nel programma la prima donna italiana Elena Zoboli portando il numero di italiani istruttori certificati a nove. Non ci sono altri italiani che siano istruttori attivi nel programma della Inosanto Academy.\nAdesso Inosanto conduce seminari in giro per il mondo. Dal 2002, ogni anno, tiene in Italia a Roma un seminario aperto a tutti a fine febbraio / inizio marzo e dal 2013, sempre solo a Roma, un seminario di quattro giorni riservato ai soli istruttori affiliati unica European IIMAIA Training Conference."}
{"id": "601032", "revid": "124685447", "url": "https://it.wikipedia.org/wiki?curid=601032", "title": "Coste", "text": ""}
{"id": "601033", "revid": "26891", "url": "https://it.wikipedia.org/wiki?curid=601033", "title": "Classe Type 34", "text": ""}
{"id": "601040", "revid": "5456", "url": "https://it.wikipedia.org/wiki?curid=601040", "title": "Alexiz Johnson", "text": ""}
{"id": "601041", "revid": "767487", "url": "https://it.wikipedia.org/wiki?curid=601041", "title": "El-Mahalla el-Kubra", "text": "el-Mahalla el-Kubra (), \u00e8 la pi\u00f9 grande citt\u00e0 del Governatorato di Gharbiyya, in Egitto. \u00c8 situata 60\u00a0km a nord del Cairo, nel delta del Nilo, \u00e8 una delle pi\u00f9 importanti citt\u00e0 dell'Egitto. Conta circa 440.000 abitanti\nNella citt\u00e0 ha sede una delle pi\u00f9 grandi aziende egiziane del settore tessile, la Misr for Weaving &amp; Spinning.\nLa citt\u00e0 \u00e8 famosa anche per le sue due squadre di calcio: Ghazl al-Mahalla e Baladiyya al-Mahalla."}
{"id": "601042", "revid": "81704935", "url": "https://it.wikipedia.org/wiki?curid=601042", "title": "Funzione virtuale", "text": "Una funzione (o metodo) virtuale \u00e8 parte importante del polimorfismo all'interno del paradigma di programmazione orientata agli oggetti (OOP, Object Oriented Programming).\nUna funzione virtuale permette a una classe derivata di ridefinire (override) le funzioni che eredita dalle classi da cui deriva, anche nel caso in cui la classe derivata sia convertita al tipo dell'oggetto da cui \u00e8 derivata.\nNella OOP, quando una classe derivata eredita da una classe base, si pu\u00f2 usare un oggetto della classe derivata sia come oggetto di tipo della classe base sia come oggetto di tipo della classe derivata. Se alcune funzioni sono ridefinite dalla classe derivata, la conversione di un oggetto derivato nel tipo della classe base causa una ambiguit\u00e0: non \u00e8 chiaro se si voglia chiamare la funzione come definita nella classe base o come ridefinita in quella derivata.\nLa definizione di funzione virtuale ha lo scopo di risolvere questo problema. Se la funzione in questione \u00e8 identificata come \"virtuale\" allora la funzione della classe derivata sar\u00e0 chiamata (se esiste). Se la funzione non \u00e8 virtuale, si far\u00e0 riferimento alla funzione della classe base."}
