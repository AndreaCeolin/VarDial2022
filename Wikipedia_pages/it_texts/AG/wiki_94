{"id": "638596", "revid": "2183875", "url": "https://it.wikipedia.org/wiki?curid=638596", "title": "Sediari pontifici", "text": " \nI Sediari pontifici sono un antico Collegio di laici appartenenti all'Anticamera pontificia. Il loro ruolo \u00e8 strettamente connesso al servizio della persona del Papa in quanto si occupano della gestione del cerimoniale nell'Appartamento pontificio e durante le sue udienze pubbliche e private. Il loro Collegio \u00e8 ritenuto il pi\u00f9 antico tra quelli operanti in Vaticano essendo gi\u00e0 documentati nel XIV secolo. \nRispondono agli ordini del Decano di Sala, quale responsabile dell'Appartamento pontificio.\nStoria.\nI Sediari e i Parafrenieri pontifici, costituirono, fin dal 1378, anche una Arciconfraternita, tra le pi\u00f9 antiche di Roma ancora attive. \nL'Arciconfraternita aveva una propria chiesa, quella di Sant'Anna dei Parafrenieri, attuale parrocchia del Vaticano, localizzata presso l'omonima porta di accesso alla Citt\u00e0 del Vaticano, che da questa prende il nome. Nelle stampe antiche raffiguranti i cortei papali si vedono i Sediari trasportare a spalla il Papa sulla Sedia gestatoria seguiti o preceduti dagli scudieri, denominati Parafrenieri pontifici, con i quali condividevano, oltre all'abito, anche i servizi. Con la soppressione delle Scuderie pontificie, Parafrenieri e Sediari furono fusi in un unico Collegio, facendo prevalere la denominazione comune di questi ultimi. \nNel 1968 con la riforma contenuta nella lettera apostolica \"Pontificalis Domus\", promulgata da papa Paolo VI, venne soppressa la secolare Corte pontificia e vennero semplificate anche le procedure di incarico dei Sediari; attualmente infatti entrano a far parte dell'Anticamera tramite biglietto di nomina del Prefetto della Casa pontificia, per delega del Romano Pontefice. Precedentemente l'incarico veniva notificato dal Maggiordomo di Sua Santit\u00e0 dopo un visto della Segreteria di Stato. La nomina dei Sediari, una volta ricevuta, \u00e8 vitalizia. Invero, un accurato controllo di sicurezza preventivo alla nomina viene comunque effettuato sui nominativi designati, come peraltro per tutti gli altri dignitari ed inservienti operanti a diretto contatto con la persona del Papa.\nSediari numerari e soprannumerari.\nI Sediari pontifici sono distinti in due ruoli: di \"numero\" e di \"soprannumero\". I primi prestano servizio come dipendenti dell'amministrazione vaticana ed assicurano l'apertura e l'ordine quotidiano nell'Appartamento pontificio; i secondi, sono coloro che, una volta nominati, vengono chiamati in servizio in base alle esigenze d'ufficio determinate dalle udienze e dagli impegni del Santo Padre. Una volta raggiunta la pensione i Sediari numerari sono collocati a riposo e rientrano nella categoria soprannumeraria. I Sediari sono diretti dal Decano di sala dell'Anticamera pontificia e da un Sottodecano, scelti solitamente tra i Sediari con maggiore anzianit\u00e0 di servizio o anche tra gli ex Aiutanti di Camera. In quanto famigli del Papa, come pure l'Aiutante di Camera e i domestici, hanno sede alla Seconda Loggia del Palazzo Apostolico, all'interno dell'Appartamento pubblico delle Udienze, nella Sala chiamata appunto \"dei Sediari\", situata tra la Sala Clementina, la Sala di Sant'Ambrogio e la Sala del Concistoro.\nFunzioni.\nCome si intuisce dalla loro denominazione, i Sediari avevano in origine quale compito principale il trasporto a spalla del Papa sulla Sedia gestatoria in occasione delle ricorrenze del calendario liturgico cattolico. \nA partire dal 1978 con la dismissione della Sedia gestatoria, la funzione dei Sediari \u00e8 andata concentrandosi sul servizio quotidiano nell'Appartamento pontificio, svolgendo compiti di accoglienza degli ospiti che si recano in visita al Papa. Sono inoltre presenti con funzione di servizio e di assistenza alle Udienze generali in Piazza San Pietro, occupandosi in particolare di coordinare gli ammessi al 'baciamano' del Pontefice, ed in tutte quelle ricorrenze in cui il Papa incontra i fedeli. Si occupano altres\u00ec del quotidiano servizio di accoglienza nella gestione dell'Anticamera pontificia, con capi di Stato e di governo, ambasciatori, cardinali, vescovi, personalit\u00e0 civili e religiose ed ogni fedele laico che \u00e8 ammesso in Udienza dal Papa. \nQuando le circostanze lo richiedono hanno il compito di trasportare sulla pedana mobile - definita \"praticabile\" - il Pontefice che non possa correttamente deambulare e infine anche il pio ufficio di portare a spalla il talamo funebre, con la salma del Pontefice, per l'esposizione dello stesso durante i novendiali e la sua successiva sepoltura.\nDal 1870, a seguito alla caduta dello Stato Pontificio, i Sediari non accompagnano pi\u00f9 il pontefice durante i suoi viaggi, ad eccezione di quando furono inviati a Venezia in occasione della traslazione della salma di papa Pio X, dove condussero le spoglie del Pontefice sorreggendo il talamo funebre a spalla.\nDurante il periodo estivo i Sediari seguono il Papa anche nella sua residenza estiva di Castel Gandolfo, quando il Pontefice ne fa uso.\nDismissione della sedia gestatoria.\nPapa Giovanni Paolo II cess\u00f2 definitivamente l'utilizzo della Sedia gestatoria, ma, durante gli ultimi anni di vita in cui le sue capacit\u00e0 deambulatorie andavano aggravandosi, i sediari iniziarono a trasportarlo con un'apposita pedana munita di ruote, facilitando cos\u00ec i suoi spostamenti. Questa pedana mobile \u00e8 stata utilizzata anche dal suo successore, Benedetto XVI, a partire dal 2011.\nUniformi.\nLivrea del Sediario.\nL'attuale uniforme dei Sediari, entrata in vigore nel 1972 \u00e8 costituita da una giacca di colore grigio tendente al violaceo, lunga al ginocchio, in tinta unita con pantalone coordinato, e da un gilet grigio perla, guanti bianchi e cravatta bianca di tipo papillon. Sulla camicia bianca viene indossato un caratteristico \"collare\" d'argento raffigurante la tiara papale con le chiavi decussate, sul quale \u00e8 incisa la dicitura \"Anticamera Pontificia\", sorretto, al centro del petto, per mezzo di quattro catene in argento. Questo collare \u00e8 simile a quello indossato anche dagli altri dignitari laici che servono a vario titolo il Pontefice nella Sua Anticamera, quali gli Addetti e i Gentiluomini.\nFino agli anni settanta i Sediari indossavano una preziosa livrea di foggia barocca, in seta damascata di colore cremisi e, fino al 1950, indossavano un classico copricapo a bicorno di colore nero con coccarda, fascia e bottone in seta, sempre neri. L'uniforme era completata da un'ampia zimarra sempre di colore rosso e da un ferraiolo, di colore nero bordato da tre fasce di seta marezzata rossa, indicante la loro dignit\u00e0 nella Corte pontificia.\nLa tradizione vuole far risalire questa uniforme al genio di Raffaello Sanzio, come testimoniato da alcuni suoi bozzetti. Il colore cremisi, scelto per la livrea, rappresentava il sangue versato dai martiri cristiani su cui la Chiesa poggia. Infatti, durante le funzioni in cui veniva trasportato il Papa in sedia gestatoria, veniva riprodotto questo simbolismo: il Pontefice rappresentava tutta la Chiesa, che avanzava sulla barca di Pietro (la sedia gestatoria), sorretta dal sangue versato dai martiri (i sediari in uniforme cremisi).\nLivrea del Decano e del Sottodecano di sala.\nIl Decano di sala e il Sottodecano, a differenza dei colleghi, vestono la marsina nera con sparato bianco. Il collare, anzich\u00e9 in argento, \u00e8 realizzato in oro. Fino al 1972 indossavano abiti di foggia rinascimentale, sempre di colore nero, ma caratterizzati da un gonnellino plissettato indossato al di sopra di larghi pantaloni alla zuava e marsina nera decorata, ai polsi, da risvolti in pizzo di Cant\u00f9 bianchi.\nCuriosit\u00e0.\nProbabilmente i Sediari pontifici seguirono il Pontefice durante il suo periodo di cattivit\u00e0 avignonese. Alcuni Sediari insieme ad altri domestici, seguirono i papi durante gli esili di Pio VI, Pio VII e Pio IX, cos\u00ec come seguirono Clemente VII nella fortezza di Castel Sant'Angelo durante l'assedio dei lanzichenecchi nel sacco di Roma del 1527.\nPapa Pio VII concesse all'Arciconfraternita Pontificia e Reale di Ges\u00f9 Nazareno di Siviglia, in Spagna, di consentire a quattro confratelli di provata fede e dottrina di indossare la divisa dei sediari pontifici per il trasporto a spalla delle reliquie durante le solenni processioni della Settimana Santa.\nIl 23 aprile 2012, presso la Sala Marconi della Radio vaticana, intervenendo alla presentazione di un libro sui Sediari pontifici, Sua Eccellenza Mons. Paolo De Nicol\u00f2 \u2013 Reggente emerito della Casa Pontificia \u2013 parlando del loro Collegio si \u00e8 espresso cos\u00ec: \u201cSono tra coloro pi\u00f9 vicini al Papa, che vivono con il Pontefice quasi quotidianamente\u201d; \u201cChi sono i Sediari? \u2013 ha aggiunto il presule \u2013 Non c'\u00e8 pi\u00f9 la sedia gestatoria. Ma nonostante i Sediari pontifici di numero e soprannumero, non portino pi\u00f9 a spalla, non significa che non rimanga una specie di 'mistica della sedia'. I Sediari pontifici hanno un contatto quotidiano con il Santo Padre. Questo stabilisce, una specie di 'cognatio spiritualis', una sorta di parentela spirituale\u201d.\nI Sediari pontifici sono menzionati, assieme agli altri dignitari della famiglia pontificia, nel calendario pontificio, edito per i tipi della Ettore Gallelli-edizioni."}
{"id": "638605", "revid": "71573", "url": "https://it.wikipedia.org/wiki?curid=638605", "title": "Tele Altomilanese", "text": ""}
{"id": "638629", "revid": "124212713", "url": "https://it.wikipedia.org/wiki?curid=638629", "title": "Estrogeno", "text": "Gli estrogeni sono i principali ormoni sessuali femminili. \nSi tratta di ormoni steroidei, che prendono il loro nome dall'estro e sono presenti in entrambi i sessi, anche se nelle donne in et\u00e0 fertile raggiungono livelli sierici molto pi\u00f9 alti.\nGli estrogeni promuovono la formazione dei caratteri sessuali secondari femminili, come il seno, l'allargamento del bacino e sono coinvolti nella proliferazione dell'endometrio e in diversi fenomeni del ciclo mestruale.\nL'FSH, ormone follicolo-stimolante, e l'LH, ormone luteinizzante, regolano la produzione di estrogeni durante l'ovulazione. Quando gli estrogeni circolano in grandi quantit\u00e0 nel torrente ematico l'FSH e l'LH subiscono un \"feedback positivo\", dunque viene aumentata la secrezione di GNRH da parte dell'ipotalamo e ci\u00f2 determiner\u00e0 l'aumento della secrezione di LH da parte dell'ipofisi che a sua volta provocher\u00e0 il picco ovulatorio (aumento massimo dell'ormone LH). Dopo 36 ore dal picco ovulatorio ci sar\u00e0 l'ovulazione.\nTre dei maggiori estrogeni nelle donne sono l'estradiolo, l'estriolo e l'estrone. Dal menarca alla menopausa il pi\u00f9 importante estrogeno \u00e8 il 17-\u03b2-estradiolo. Dopo la menopausa l'estrogeno maggiormente prodotto \u00e8 l'estrone che possiede attivit\u00e0 inferiore a quella dell'estradiolo.\nGli estrogeni sono prodotti dagli androgeni grazie all'azione di enzimi aromatici. L'estradiolo \u00e8 prodotto dal testosterone e l'estrone dall'androstenedione. L'estriolo \u00e8 pi\u00f9 presente durante la gravidanza.\nProduzione.\nGli estrogeni sono prodotti dai follicoli ovarici e dalla placenta. Alcuni estrogeni sono prodotti in altri organi e tessuti in piccole quantit\u00e0, come il fegato e le ghiandole surrenali. Queste fonti secondarie di estrogeni sono le uniche fonti per l'uomo e per la donna in post-menopausa. La sintesi degli estrogeni comincia nelle cellule della teca interna nelle ovaie, dal colesterolo passando per l'androstenedione. L'androstenedione \u00e8 un precursore dotato di debole attivit\u00e0 estroginica, questo una volta prodotto dalle cellule della teca interna, attraversa la membrana basale e giunge alle cellule della granulosa, dove viene convertito in estrone o estradiolo.\nGli estrogeni possono essere prodotti dall'enzima aromatasi, che convertono gli androgeni in estradiolo. Il corpo luteo non produce pi\u00f9 estrogeni in quanto, dopo la trasformazione, ha perso il meccanismo delle aromatasi. Non avendo il sistema delle aromatasi il corpo luteo non pu\u00f2 trasformare androgeni in estrogeni.\nNella Transizione MtF.\nGli estrogeni vengono impiegati, insieme alla chirurgia plastica nel processo di transizione \"MtF\", dal sesso maschile a quello femminile. Lo scopo \u00e8 quello di femminilizzare il corpo (aumentando le dimensioni del seno e cambiando la localizzazione dell'adipe), ma dato che il testosterone prevarrebbe sugli estrogeni si necessita l'uso di un antiandrogeno per contrastarne gli effetti. Con l'asportazione delle gonadi si potr\u00e0 sospendere l'assunzione del farmaco antiandrogeno."}
{"id": "638632", "revid": "599013", "url": "https://it.wikipedia.org/wiki?curid=638632", "title": "Simone Cotani", "text": "In campo ricopriva il ruolo di ala grande.\nCarriera.\nProdotto del vivaio di Ostia. Nel 1998-99 vince il campionato nazionale cadetti ed esordisce a livello professionistico il 3 ottobre 1999 con la Snai Montecatini di Stefano Pillastrini (vittoria contro Cant\u00f9 per 89-60) che lo aveva voluto fortemente in squadra prelevandolo proprio dalla squadra di Ostia Lido.\nLa stagione termina con la promozione in A1 dei toscani. Nel 2000-01 scende in Legadue vestendo la maglia del Basket Livorno. Quattro stagioni in riva al Tirreno con una promozione in A1 nel 2001 e un titolo nazionale Juniores vinto da MVP (in mezzo 13 partite in B1 con Ozzano nella stagione 2001-02).\nNel 2003-04 vive la sua stagione migliore chiusa con 7,9 punti e 2,7 rimbalzi di media a partita. Nel 2004 il passaggio alla Fortitudo Bologna con vittoria dello scudetto al termine della stagione (0,6 punti di media in 10 presenze) e 5 partite in Eurolega (0,4 punti di media).\nNel 2005-06 arriva a Biella. In Piemonte il giocatore laziale gioca tre stagioni, l'ultima della quale, chiusa a 4,4 punti e 2,7 rimbalzi di media in poco pi\u00f9 di 15 minuti di impiego. A giugno del 2008 decide di lasciare Biella e passare a Varese in Legadue dove con 8,3 punti e 5,3 rimbalzi in 30 partite risulta determinante per la vittoria del campionato e la conseguente promozione in Serie A. Torna dunque nella massima serie nella stagione 2009-10 e qui realizza 5,4 punti con 4,0 rimbalzi e il 50,6% dalla media. Rimane alla Cimberio Varese anche per il Campionato 2010-11.\nA met\u00e0 stagione passa nella A Dilettanti alla ZeroUno Moncalieri con cui raggiunge la salvezza diretta. L'annata 2011-12 \u00e8 quella del passaggio da Torino a Castelletto. Nella stagione 2012-13 il passaggio ai Legnano Knights nella Divisione Nazionale B."}
{"id": "638633", "revid": "80794", "url": "https://it.wikipedia.org/wiki?curid=638633", "title": "Lavorazioni dei metalli", "text": ""}
{"id": "638634", "revid": "124291434", "url": "https://it.wikipedia.org/wiki?curid=638634", "title": "Boeing 2707", "text": "Il Boeing 2707 era un progetto di aereo da trasporto supersonico sviluppato dalla statunitense Boeing negli anni sessanta. In seguito all'aumento dei costi di sviluppo e all'incertezza del ritorno economico, il programma fu cancellato nel 1971 prima che i due prototipi fossero completati.\nStoria del progetto.\nIn seguito all'annuncio del 1962 della cooperazione anglo-francese per la costruzione del Concorde e del lancio del programma sovietico per il Tupolev Tu-144, gli Stati Uniti si trovarono sprovvisti di un analogo programma per la realizzazione di un aereo da trasporto supersonico civile. Solo il 5 giugno del 1963, Kennedy diede il via al programma per lo sviluppo (finanziato al 75% dal Governo degli Stati Uniti) durante un discorso tenuto presso l'accademia della United States Air Force.\nCompetizione.\nLa Federal Aviation Administration (FAA) invit\u00f2 le principali industrie aeronautiche a proporre, entro il 15 gennaio 1964, i loro progetti preliminari per questo nuovo tipo di velivolo da trasporto. La Boeing, la Lockheed e la North American Aviation presentarono ognuna una proposta preliminare, unitamente a quelle dei motori di Curtiss-Wright, General Electric e Pratt &amp; Whitney. Il progetto della North American (che aveva molti punti in comune con il B-70) venne scartato dall'FAA quasi subito cos\u00ec come il motore della Curtiss-Wright, mentre i restanti partecipanti furono ammessi alla seconda fase della competizione. Nonostante non fosse ancora stato scelto un progetto, le compagnie aeree iniziarono subito a piazzare ordini per il nuovo velivolo.\nLa Boeing, per proprio conto, aveva gi\u00e0 iniziato timidamente nel 1952 uno studio su aerei da trasporto supersonici, ma solo dal 1958 fu organizzato un gruppo stabile di ricerca all'interno dell'azienda che nel 1960 poteva contare su un budget annuale di 1 milione di dollari. Furono proposte diverse soluzioni, tutte sotto il nome di Model 733. La maggior parte dei progetti prevedeva l'impiego di un'ala a delta, ma, sulla scia del successo dell'ala a geometria variabile nel programma TFX (Tactical Fighter Experimental Program), fu deciso di privilegiare (con il Model 733-197) lo sviluppo di un aeroplano da 150 posti per rotte transatlantiche con ali a geometria variabile.\nLa Lockheed, con il suo CL-823 da 218 passeggeri, aveva scelto un approccio simile a quello del progetto Concorde di cui riprendeva la fusoliera affusolata, l'ala a delta (ma con alette canard) e le gondole motore installate sotto le ali (ma separate le une dalle altre). Il CL-823 non prevedeva alcun tipo di ipersostentatori, richiedendo una lunghezza di pista maggiore, motori con spinta pi\u00f9 elevata e un conseguente maggior rumore al decollo.\nIn seguito alle successive modifiche delle prestazioni di progetto richieste dalla FAA, nel 1966 fu aperta la seconda fase della gara. Nel settembre 1966, la Boeing e la Lockheed presentarono alla FAA i mockup a grandezza naturale e i dettagli delle prestazioni dei loro modelli (rispettivamente Model 733-390 e L-2000). Dopo una attenta analisi dell'FAA, il 31 dicembre del 1966 venne dichiarato vincitore il progetto della Boeing, ritenendo quello della Lockheed pi\u00f9 semplice da costruire e meno problematico, ma con prestazioni inferiori e impatto acustico maggiore.\nSviluppo e fine del programma.\nIn seguito all'emergere di problemi tecnici e aumenti dei costi di sviluppo, la Boeing fu costretta a rivedere sostanzialmente il progetto, eliminando le ali a geometria variabile e tornando a una configurazione pi\u00f9 semplice. In aggiunta, le preoccupazioni dell'opinione pubblica nei confronti dell'impatto ambientale portarono il Congresso degli Stati Uniti a riconsiderare l'impegno finanziario nel progetto SST, con una prima bocciatura da parte del Senato nel marzo del 1971. Nonostante i contributi procacciati da un comitato che riuniva sindacati e industrie aeronautiche sorto per mantenere in vita il programma SST, il 20 maggio del 1971, la Camera dei rappresentanti ratific\u00f2 la decisione del Senato, ponendo cos\u00ec fine al contributo governativo.\nPrima della chiusura del progetto, il Boeing 2707 aveva raccolto 122 ordini da 26 compagnie aeree. I due prototipi non furono mai completati e, a causa della perdita dei contratti governativi e della flessione nel mercato dell'aviazione civile, la Boeing fu costretta a licenziare 60\u00a0000 dipendenti per evitare la chiusura dell'azienda.\nTecnica.\nModel 733.\nSin dalle prime versioni del velivolo da trasporto supersonico studiato dalla Boeing, era prevista una configurazione con ali a geometria variabile, che avrebbe aumentato l'efficienza del velivolo alle basse velocit\u00e0, dall'aspetto per certi versi simile a quello che sarebbe stato il futuro bombardiere supersonico Rockwell B-1 Lancer, con l'eccezione del posizionamento dei motori in gondole motore singole al posto della configurazione a motori accoppiati a due a due del Lancer. L'ala, le cui radici si estendevano quasi per tutta la lunghezza della fusoliera, era dotata di ipersostentatori sul bordo di attacco (\"slat\") e di uscita (\"flap\") che unitamente alla geometria variabile consentivano di decollare e salire con una minor spinta e, quindi, minor rumore. Data la velocit\u00e0 di crociera prevista in Mach 2,7 l'aereo avrebbe dovuto essere costruito facendo largo uso di acciaio o leghe di titanio per resistere alle alte temperature generate dall'attrito con l'aria.\nFu ben presto chiaro che la maggiore complessit\u00e0 dovuta ai meccanismi necessari alla variazione della geometria delle ali avrebbe comportato problemi di peso. Per avvicinarsi alle specifiche di progetto richieste dalla FAA che prevedevano una capacit\u00e0 di 250 passeggeri, la Boeing svilupp\u00f2, nel novembre del 1964, il Model 733-290. Questo, per\u00f2, mostrava problemi di surriscaldamento del piano di coda (se installato sullo stesso piano dei motori) o di instabilit\u00e0 longitudinale (se installato a T, con lo stabilizzatore montato sopra la deriva). Nella versione successiva, Model 733-390, venne mantenuto basso il piano di coda e inarcata leggermente la fusoliera, con gambe del carrello pi\u00f9 lunghe e gondole motore modellate con la parte posteriore diretta leggermente verso l'alto e la capacit\u00e0 fu portata a 300 posti.\nBoeing 2707.\nNella versione 2707-100 presentata all'FAA nel 1966 per la seconda fase della competizione con la Lockheed, i motori furono spostati sotto la coda, in modo da evitare che i loro gas di scarico investissero il piano orizzontale. Nella configurazione supersonica, le ali si ripiegavano all'indietro unendosi alla coda in modo da formare un'unica ala a delta. Fu introdotto anche un caratteristico muso che in fase di atterraggio e decollo poteva essere inclinato in due pezzi in modo da favorire la visuale dei piloti e mantenere allo stesso tempo una sufficiente distanza da terra durante il rullaggio.\nIl \"mockup\" presentato all'FAA aveva una capacit\u00e0 di 277 passeggeri (di cui 30 in prima classe) disposti in file da sette posti (2-3-2) lungo quasi tutta la cabina.\nPer risolvere i problemi di stabilit\u00e0 longitudinale, furono aggiunte, nella versione 2707-200 due alette canard che compensavano l'assenza del piano di coda orizzontale. L'aumento di peso, per\u00f2, dovuto all'aggiunta di queste superfici di controllo e ai complessi meccanismi per la geometria variabile delle ali, furono oggetto di una verifica da parte dei tecnici della FAA (iniziata il 15 gennaio 1968) che ritennero le modifiche introdotte peggiorative nell'autonomia e nel carico utile del velivolo, allontanandolo, di fatto dagli obiettivi del programma SST. Il 29 marzo del 1968, la FAA impose alla Boeing di fornire, entro il 15 gennaio 1969, un nuovo progetto in grado di soddisfare i requisiti richiesti.\n2707-300.\nNell'ottobre del 1968 la Boeing fu costretta a rinunciare all'ala a geometria variabile a causa degli insormontabili problemi tecnici. La nuova versione, chiamata 2707-300, tornava a una pi\u00f9 tradizionale ala a doppio delta fissa e coda convenzionale con una capacit\u00e0 ridotta a 234 passeggeri disposti in file da cinque sedili (3-2) lungo la maggior parte della cabina. I quattro motori furono riportati sotto le ali che a loro volta contenevano il cherosene JP-4 per il loro funzionamento. L'introduzione di sistemi automatici di controllo per la stabilit\u00e0 longitudinale port\u00f2 a una riduzione della lunghezza della fusoliera e del piano verticale di coda con conseguente risparmio del peso e aumento dell'autonomia, anche se al prezzo di un maggior costo dei sistemi di controllo e dell'avionica (stimati essere all'epoca circa il doppio di quelli di un 747).\nLe principali strutture della fusoliera e delle ali erano costruite in 6Al-4V, una lega di titanio contenente il 6% di alluminio, il 4% di vanadio, lo 0,25% di ferro e lo 0,2% di ossigeno. I bordi di uscita delle ali in corrispondenza dei motori erano invece in acciaio resistente alle alte temperature.\nLe prese d'aria dei motori erano di tipo assialsimmetrico con una spina centrale in grado di adattare la geometria della presa d'aria alla velocit\u00e0 di volo scorrendo avanti e indietro in maniera coordinata a un sistema di paratie interne poste a valle della sezione di gola. Un sistema di controllo dello strato limite era installato nella presa d'aria in modo da regolare al meglio l'interazione tra le onde d'urto e lo strato limite, aumentare la stabilit\u00e0 del flusso di aria e il rendimento del processo di diffusione.\nNel settembre del 1969 inizi\u00f2 la costruzione di due prototipi e del modello a grandezza naturale, con un ritardo di due anni sulla tabella di marcia iniziale, ma in seguito al ritiro del finanziamento da parte del Governo degli Stati Uniti, il progetto fu cancellato nel maggio del 1971.\nIl modello in scala naturale nella configurazione finale fu esposto presso lo \"SST Aviation Exhibit Center\" a Kissimmee in Florida dal 1973 al 1981. La parte anteriore della fusoliera \u00e8 conservata presso lo Hiller Aviation Museum in California.\nEsemplari ordinati.\nPrima della cessazione del progetto, erano stati piazzati ordini per 122 esemplari di Boeing 2707 da 26 compagnie aeree."}
{"id": "638635", "revid": "198277", "url": "https://it.wikipedia.org/wiki?curid=638635", "title": "Emiliano Moretti", "text": "Caratteristiche tecniche.\nMancino naturale, nasce come terzino di fascia sinistra, ma in carriera \u00e8 stato spesso impiegato come difensore centrale.\nCarriera.\nGiocatore.\nClub.\nGli inizi: Lodigiani e Fiorentina.\nInizia la sua carriera professionistica nella , con la quale compie tutte le trafile giovanili e con cui conquista lo scudetto di categoria Berretti. Con la stessa maglia debutta ufficialmente in Serie C1 nel 1998, collezionando 2 presenze.\nL'anno successivo, a soli 17 anni, viene ingaggiato dalla , che gli consente di confrontarsi per la prima volta con la massima serie. Dopo i primi anni nella formazione primavera viola, viene inserito nella rosa ufficiale per il campionato 2000-2001, ma dopo tre giorni di ritiro subisce la rottura del perone, che lo costringe a saltare la prima parte di stagione. Il 31 marzo 2001 Roberto Mancini lo fa debuttare in Serie A nel pareggio in trasferta contro il . Scende ancora in campo altre otto volte, e a maggio vince con la sua squadra la Coppa Italia 2000-2001, il suo primo trofeo in carriera.\nLa societ\u00e0 viola decide di puntare su di lui e l'anno seguente l'allenatore Roberto Mancini lo promuove titolare al centro della difesa. Il 20 settembre fa il suo esordio anche in Coppa UEFA contro il Dnipro. Nonostante una buona stagione a livello personale, con 27 presenze in campionato e una rete, il club termina diciassettesimo in classifica, retrocedendo in Serie B.\nJuventus e il prestito al Modena.\nIl 5 luglio 2002, dopo aver sostenuto le visite mediche, diventa ufficialmente un giocatore della Juventus, che lo preleva a titolo definitivo. Il 24 settembre debutta da titolare in Champions League in occasione del 5-0 interno contro la . Con la squadra bianconera vince la Supercoppa italiana 2002, ma complessivamente trova poco spazio.\nIl 29 gennaio 2003, nel mercato invernale, viene ceduto in prestito secco al di Gianni De Biasi, dove termina la stagione con 9 presenze.\nBologna.\nIl 30 giugno 2003 viene acquistato dal per 1,8 milioni di euro nello scambio che porta Stephen Appiah alla . Dopo aver trascorso la preparazione estiva con i ducali, a fine mercato l'arrivo di Marcello Castellini ne determina la cessione, a titolo temporaneo, al Bologna. Titolare della difesa di Carlo Mazzone, con le sue 32 presenze contribuisce al dodicesimo posto in classifica finale.\nValencia.\nNell'estate del 2004 \u00e8 ufficiale il suo trasferimento a titolo definitivo al club spagnolo, il Valencia, che gi\u00e0 aveva prelevato dal campionato italiano Bernardo Corradi, Marco Di Vaio e Stefano Fiore. Il 27 agosto, pur restando in tribuna, consegue la Supercoppa Europea, vinta dalla squadra per 2-1 contro il Porto. Claudio Ranieri lo schiera prevalentemente come terzino sinistro, e, nonostante un inizio difficile a causa della concorrenza con F\u00e1bio Aur\u00e9lio e il connazionale Amedeo Carboni, si guadagna presto il posto da titolare. Il 28 novembre 2004 segna anche il suo primo gol in Primera Divisi\u00f3n, nel 2-0 casalingo contro il Maiorca. In Champions League disputa 4 partite contro Inter, Werder Brema e Anderlecht, e in tutto sono 29 le presenze a fine stagione.\nLa stagione seguente \u00e8 titolare, e con 33 presenze contribuisce al conseguimento del terzo posto finale, mentre all'inizio della stagione successiva, il 6 novembre 2006, nella gara contro l'Espanyol, si procura un grave infortunio al legamento laterale del ginocchio, che lo costringe a pi\u00f9 di tre mesi di stop. Nonostante l'infortunio, questa stagione resta una delle pi\u00f9 proficue a livello personale e di squadra, che raggiunge i quarti di finale della Champions League, sconfitta soltanto dal Chelsea. Moretti conclude l'anno con 34 presenze complessive.\nLa Primera Divisi\u00f3n 2007-2008 non si rivela altrettanto positiva in campionato, che il Valencia conclude al decimo posto. Moretti contribuisce alla cavalcata che porta alla vittoria, il 16 aprile, della Coppa del Re, in cui gioca tutte le partite dalla fase iniziale fino alla finale.\nLa stagione seguente \u00e8 ancora titolare nella squadra spagnola, che raggiunge gli ottavi di finale della Coppa UEFA, e che a fine anno conclude il torneo nazionale in sesta posizione. Moretti disputa in tutto 32 partite.\nGenoa.\nDopo 172 presenze e 4 reti con la societ\u00e0 spagnola, l'11 luglio 2009 lascia la Spagna per ritornare in patria al Genoa, impegnato in Europa League, che lo acquista a titolo definitivo per 3,7 milioni di euro.. Il 23 agosto scende per la prima volta in campo con la nuova maglia nel vittorioso 3-2 interno contro la Roma e una settimana dopo segna il suo primo gol in rossoblu nell'1-0 esterno contro l'Atalanta. La prima stagione con il \"grifone\" termina con 37 presenze e un gol complessivi.\nL'anno successivo Gian Piero Gasperini lo fa scendere in campo solo 18 volte, mentre la squadra conclude il torneo al decimo posto. La stagione 2011-2012 si rivela ancora difficile per la squadra, e nonostante 27 presenze e una rete, segnata all', si piazza in quartultima posizione. La stagione 2012-2013 si conferma titolare della difesa genoana, con 33 presenze in totale. Il 5 maggio 2013 raggiunge la centesima presenza in campionato con la maglia del , in occasione della partita terminata 4-1 contro il Pescara.\nChiude la sua esperienza genoana con 121 presenze e 2 gol tra Campionato, Coppa Italia ed Europa League.\nTorino.\nL'11 luglio 2013 viene ufficializzato il suo arrivo a titolo definitivo da parte del Torino, che lo acquista per euro Il 17 agosto 2013 debutta ufficialmente in maglia granata nella partita di Coppa Italia Torino- (1-2). Divenuto titolare nella difesa a 3 del tecnico Ventura, realizza il suo primo gol in maglia granata il 24 novembre 2013 contro il Catania nella vittoriosa partita terminata 4-1.\nNel corso della sua seconda stagione all'ombra della Mole, dapprima si guadagna il primo gettone in nazionale per mezzo dell'ottima continuit\u00e0 di rendimento in campionato ed Europa League e il 25 gennaio 2015, alla prima giornata del girone di ritorno, segna al 94' il gol con il quale il Torino batte l'Inter al \"Meazza\" dopo 27 anni.\nAnche nella stagione 2015-2016 \u00e8 presenza fissa nella retroguardia granata e il 5 dicembre 2015 (Torino-Roma 1-1) raggiunge la quota di 100 presenze con la maglia del Torino e 500 da professionista.\nDivenuto uno dei senatori della formazione piemontese sia con Ventura che sol suo successore Mihajlovi\u0107, indossa spesso la fascia di capitano in assenza del compagno Vives ma - alla partenza di quest'ultimo nel mercato invernale della stagione 2016-2017 - decide di lasciare la fascia al giovane Benassi.\nNella stagione 2017-2018 (la sua quinta nel capoluogo piemontese) colleziona 22 gettoni in campionato, divenendo cos\u00ec il calciatore con il maggior numero di presenze durante l'era Cairo.\nL'11 febbraio 2019 ha ricevuto il riconoscimento di \"Ambasciatore dello sport\" da parte del Consiglio regionale del Piemonte.\nIl 22 maggio 2019 annuncia in una conferenza stampa il suo ritiro dal calcio giocato al termine della stagione, giocata ancora da titolare. Il 26 maggio disputa la sua ultima partita tra i professionisti.\nNazionale.\n\u00c8 il pi\u00f9 anziano debuttante nella storia della nazionale italiana, avendo giocato la prima gara (amichevole) contro l'Albania, il 18 novembre 2014, all'et\u00e0 di 33 anni e 5 mesi.\nDopo il ritiro.\nIl 19 giugno 2020 diventa il nuovo team manager del .\nNel luglio del 2021 passa ad affiancare il direttore sportivo Vagnati sul mercato. Il 19 dello stesso mese consegue la qualifica da direttore sportivo.\nStatistiche.\nPresenze e reti nei club.\n\"Statistiche aggiornate al 26 maggio 2019\""}
{"id": "638637", "revid": "11936", "url": "https://it.wikipedia.org/wiki?curid=638637", "title": "Pulsazione angolare", "text": ""}
{"id": "638638", "revid": "46291", "url": "https://it.wikipedia.org/wiki?curid=638638", "title": "Acer opalus obtusatum", "text": "L'Acero d'Ungheria (\"Acer opalus\" subsp. \"obtusatum\") \u00e8 una pianta appartenente alla famiglia delle Sapindaceae.\nMorfologia.\nPortamento.\nAlbero alto fino a 20 metri con chioma densa.\nCorteccia.\nLa corteccia si presenta screpolata negli esemplari adulti e di colore grigio purpureo.\nFoglie.\nLe foglie sono decidue ed opposte a cinque lobi ottusi, di cui due molto piccoli, simili a quelle dell'Acero napoletano anche se pi\u00f9 piccole. Sono di colore verde e nella pagina inferiore si presentano grigio tomentose.\nSemi.\nLe samare si presentano con le ali arcuate a semicerchio.\nDistribuzione e habitat.\nSpecie diffusa in Dalmazia, Montenegro, Albania e nell'Italia centro meridionale dal Lazio alla Puglia fino alla Sicilia."}
{"id": "638640", "revid": "599013", "url": "https://it.wikipedia.org/wiki?curid=638640", "title": "Cpa", "text": ""}
{"id": "638641", "revid": "1610933", "url": "https://it.wikipedia.org/wiki?curid=638641", "title": "Starna", "text": ""}
{"id": "638642", "revid": "599013", "url": "https://it.wikipedia.org/wiki?curid=638642", "title": "Partito Popolare Democratico", "text": "Il Partito Popolare Democratico (PPD) pu\u00f2 riferirsi ai seguenti partiti politici:"}
{"id": "638643", "revid": "15431", "url": "https://it.wikipedia.org/wiki?curid=638643", "title": "Evangelische Volkspartei", "text": ""}
{"id": "638651", "revid": "339392", "url": "https://it.wikipedia.org/wiki?curid=638651", "title": "Eidgen\u00f6ssisch-Demokratische Union", "text": ""}
{"id": "638654", "revid": "78273", "url": "https://it.wikipedia.org/wiki?curid=638654", "title": "Sediari", "text": ""}
{"id": "638656", "revid": "121435649", "url": "https://it.wikipedia.org/wiki?curid=638656", "title": "Serpente regolo", "text": "Il regolo \u00e8 un animale fantastico della tradizione toscana, umbra, abruzzese, sabina e delle Marche. Si tratterebbe di un grosso serpente, dalla testa \"grande come quella di un bambino\", che vive per le macchie, i campi e gli orridi dei monti. Secondo una diffusa versione della tradizione, diventa un regolo una vipera che, tagliata a met\u00e0, non muore, ma cresce invece oltremodo, e diventa molto vendicativa e perseguita tutti coloro che hanno la sfortuna di incontrarlo e ne pronunciano il nome, oltrech\u00e9 nei confronti di colui che l'ha aggredita e mutilata. Secondo altre versioni, una vipera che abbia superato i 100 anni di et\u00e0 diventa un regolo.\nIl serpente Regolo viene chiamato nella bassa Umbria e nella Sabina in dialetto, \"lu regulu\" o \"u regulu\", \"lu regu\" o \"u regu\". La sua storia ha ispirato la canzone \"La tarantella del serpente\" de I ratti della Sabina.\nLa tradizione del serpente regolo si riscontra anche in Toscana, dove la tradizione lo vuole come un grosso rettile con squame luminose come di metallo e con due piccole ali.\nIl nome regolo rimanda a \"piccolo re\" ed \u00e8 un collegamento con la tradizione mediterranea del basilisco (anche questo nome significa \"piccolo re\").\nAltre versioni della leggenda parlano di un serpente a due teste, i vecchi di Foligno tramandano ai loro nipoti questa figura mitologica delle amene campagne folignati.\nAd Otricoli, nella bassa Umbria, si tramandano racconti su questo animale mitologico a partire dal dopoguerra. Esiste, addirittura, una grotta che si dice abitata dal rettile: la \"grotta degli scudi\", nella zona archeologica di Ocriculum (il vecchio abitato romano sulle rive del fiume Tevere), dove il serpente proteggerebbe un aureo tesoro. Si dice che il regolo, \"u regulu\" in dialetto locale, usi ipnotizzare (in dialetto viene utilizzata la parola \"abbafare\") i malcapitati visitatori della zona archeologica senza poi per\u00f2 torcere loro nemmeno un capello."}
{"id": "638658", "revid": "23", "url": "https://it.wikipedia.org/wiki?curid=638658", "title": "Uranofano", "text": ""}
{"id": "638666", "revid": "88253", "url": "https://it.wikipedia.org/wiki?curid=638666", "title": "Only Built 4 Cuban Linx", "text": ""}
{"id": "638674", "revid": "120460109", "url": "https://it.wikipedia.org/wiki?curid=638674", "title": "Ubaldo Mazzini", "text": "Biografia.\nSin da giovane Ubaldo Mazzini, nella sua iniziale attivit\u00e0 di giornalista esercitata con lo pseudonimo di \"Gamin\", espresse idee repubblicane e mazziniane. \n&lt;br&gt;Dopo aver studiato a Pisa e a Genova si laure\u00f2 in giurisprudenza all'Universit\u00e0 di Pavia nel 1898.\n&lt;br&gt;Studioso di archeologia, di storia, delle tradizioni popolari e del dialetto spezzino, fond\u00f2 e diresse con Achille Neri il Giornale storico e letterario della Liguria che divenne poi il \"Giornale storico della Lunigiana\", continuando nell'attivit\u00e0 giornalistica e dilettandosi nella composizione di poesie in dialetto.\nSocio della Societ\u00e0 ligure di storia patria gi\u00e0 dal 1896 fu ispettore onorario dei monumenti e degli scavi del circondario della Spezia.\nFu socio della Societ\u00e0 bibliografica italiana dal 1900 al 1911 e dallo stesso anno fu membro del Consiglio dell'Associazione dei funzionari delle biblioteche e dei musei comunali e provinciali; venne rieletto nel 1921. \n&lt;br&gt;Pubblic\u00f2 fra l'altro la \"Bibliografia della stampa periodica spezzina\" dal 1865 al 1908 (La Spezia: con i tipi di F. Zappa, 1908).\nFu altres\u00ec il primo direttore, fino alla sua morte, della Biblioteca civica della Spezia, istituita nel 1898 con la cessione al Municipio della raccolta libraria della \"Societ\u00e0 d'incoraggiamento per l'educazione morale e industriale\" della Spezia.\nAl suo nome fu poi intitolata la stessa Biblioteca civica e uno degli istituti di scuola media di primo e secondo grado alla Spezia.\nDiresse anche il Museo civico, a partire dal 1898, di cui increment\u00f2 la parte archeologica soprattutto con quelle statue-stele lunigianesi che egli scopr\u00ec e che mediante le sue ricerche fece conoscere agli studiosi di tutta Europa. Per opera sua queste due Istituzioni assunsero l\u2019importanza e l\u2019efficacia di strumenti di cultura divenendo i pi\u00f9 fecondi e dinamici centri propulsori della ricerca storica del nostro territorio: veri e propri luoghi del sapere in cui convogliavano i risultati degli studi delle pi\u00f9 importanti personalit\u00e0 colte della Lunigiana. In tempi dunque molto remoti, Mazzini ha raccolto, prodotto, divulgato materiale utilissimo. Oltre 200 sono i titoli dei suoi scritti che indagano con grande perizia le molte diramazioni della ricerca storica e che ancora oggi consentono di conoscere e valutare situazioni della storia passata altrimenti sconosciuta. Con lo stesso spirito acuto e appassionato fu narratore delle tradizioni popolari valorizzate anche grazie alla sua proficua produzione di poesie in vernacolo. Ma \u00e8 in biblioteca che si ritrova compiutamente la sintesi del Mazzini uomo di cultura a 360 gradi: egli infatti non era soltanto un accumulatore, un custode e un classificatore di libri, ma una guida attenta, coscienziosa e intelligente per quanti dovevano ricorrere alla biblioteca, a servizio dei quali metteva tutta la sua geniale e preziosa versatilit\u00e0. Il 12 luglio 1925 fu scoperto ai giardini pubblici, dove tuttora si pu\u00f2 ammirare, un busto raffigurante Ubaldo Mazzini e realizzato da Angiolo Del Santo.\nL'amore per La Spezia.\nUna lirica dedicata alla sua citt\u00e0 in dialetto spezzino:\nA SP\u00c8ZA\n'Nfra t\u00fcte e sit\u00e0 de l'\u00fcniverso&lt;br&gt;\nme a credo che paege n\u00e9 ghe 'n sia;&lt;br&gt;\nmia propio die che Cristo i agia perso,&lt;br&gt;\ndopo d'avela fabric\u00e0, a mag\u00eca!\n&lt;br&gt;\nBela l'\u00e8 bela, la la veda 'n guerso!&lt;br&gt;\nE ho sent\u00ec a die che per quanto se zia&lt;br&gt;\ner mondo 'n l\u00fcngo, e 'n largo, ne gh'\u00e8 verso!&lt;br&gt;\nEn gorfo coss\u00ec beo i ne s'am\u00eca.&lt;br&gt;\n&lt;br&gt;\nMa a ci\u00fc belessa bela e sorprendente&lt;br&gt;\nl'\u00e8 che se gh'\u00e8 'n spezin ch'agia 'nt'a testa&lt;br&gt;\ndoi \u00fcnse de criteio e de talento&lt;br&gt;\n&lt;br&gt;\nI 'o schivo t\u00fcti, e i ne 'r consideo gnente;&lt;br&gt;\nma se ven n'ase chi daa c\u00e0 dea pesta&lt;br&gt;\ni' en capaci de faghe 'r mon\u00fcmento.&lt;br&gt;\n\"(Tra tutte le citt\u00e0 dell'universo/ io credo non ve ne siano di pari/ bisogna proprio dire che Cristo abbia perso,/ dopo averla creata, la magia!/ Bella \u00e8 bella, lo vede un cieco!/ e ho sentito dire che per quanto si giri/ il mondo in lungo e in largo, non c'\u00e8 verso!/ Un golfo cos\u00ec bello non si ammira./ Ma la bellezza pi\u00f9 bella e sorprendente/ \u00e8 che se c'\u00e8 uno spezzino che ha nella testa/ due once di criterio e di talento/ Lo schivano tutti e non lo considerano niente/ ma se viene un asino qui da casa del diavolo/ sono capaci di fargli il monumento.)\""}
{"id": "638677", "revid": "79968", "url": "https://it.wikipedia.org/wiki?curid=638677", "title": "Scuola Galileiana di Studi Superiori", "text": ""}
{"id": "638678", "revid": "484362", "url": "https://it.wikipedia.org/wiki?curid=638678", "title": "Breznev", "text": ""}
{"id": "638679", "revid": "767487", "url": "https://it.wikipedia.org/wiki?curid=638679", "title": "Riserva Moac", "text": "I Riserva Moac sono un collettivo folk rock italiano fondato nel 2002 e formato da nove musicisti molisani.\nFormazione.\nLa Riserva Moac \u00e8 un collettivo musicale composto da nove musicisti nati nelle province di Campobasso e Isernia. Grazie a numerose esibizioni dal vivo nazionali ed internazionali, i Riserva Moac diventano ben presto un fenomeno emergente del circuito musicale alternativo, in effetti in pi\u00f9 di un'occasione condivide la scena live con band e artisti noti.\nAlla base di tutto c'\u00e8 una scelta minimale di creare un sound basato principalmente sulla forza di strumenti acustici come: basso tuba, tromba e sassofono, fisarmonica e la sezione degli aerofoni etnici a sacco, ad ancia doppia e flauti tipici delle varie etnie mondiali, fatti letteralmente incidentare con ritmiche e strumenti provenienti da pi\u00f9 parti del mondo e con basso, chitarra, batteria che hanno il compito di traghettarci nell'attualit\u00e0 e creare quelle sonorit\u00e0 che la realt\u00e0 musicale moderna ci offre. Nel 2004 vincono il premio \"Una Canzone per Amnesty\" alla settima edizione del Concorso \"Voci per la Libert\u00e0\", ed entrano tra i sei finalisti dell'Accademia della Canzone di Sanremo.\nStoria del gruppo.\nGli esordi (2001-2004).\nLa nascita della Riserva Moac parte da un'idea del musicista molisano Roberto Napoletano dove attraverso la fusione di alcuni strumenti della tradizione con il musicista Aldo Iezza, tra cui zampogne e ciaramelle, con l'elettronica e strumenti moderni, danno origine alla prima idea musicale della band. Da li in avanti il fisarmonicista Roberto Napoletano contatter\u00e0 gli altri componenti, cos\u00ec il bassista Patrizio Forte viene inserito nel collettivo che inizia a prendere forma. In seguito il cantante Fabrizio Russo \"Pachamama\" e la pregevole voce femminile di Mariangela Pavone \"Maya\", conferiranno al gruppo un nuovo carattere distintivo. In ultimo il chitarrista Giovanni Nardacchione entra a far parte della band che con questa formazione pubblicher\u00e0 il suo primo album.\nBienvenido (2005-2009).\nNell'estate del 2005 viene pubblicato il primo lavoro discografico dal titolo \"Bienvenido\", una sorta di invito ad abitare nel nuovo villaggio musicale della Riserva Moac, pubblicato sotto la Ultimo Piano Records . Il disco, dopo circa un anno dalla data di uscita, torna in doppia ristampa raggiungendo le oltre seimila copie vendute.\nParte cos\u00ec una lunga serie di concerti che tocca vette e momenti importanti con la partecipazione all'Arezzo Wave Love Festival, al Meeting Etichette Indipendenti di Faenza, al Mantova Musica Festival, Biennale del Mediterraneo e molti altri.\nNel 2006 vincono il concorso nazionale \"Primo maggio tutto l'anno\" che gli permette di aprire lo storico concerto del Primo Maggio a Piazza San Giovanni a Roma.\nLa forza e la dinamica live dei Riserva Moac, i cui concerti sono caratterizzati da un notevole impatto sonoro e scenico capace di un grande coinvolgimento del pubblico, si fa notare subito anche in ambito internazionale; partecipano al Festival Interceltique di Lorient (Francia) come rappresentante italiana; sempre in Francia nel 2006 la band \u00e8 stata invitata nel contesto della ventesima edizione del FIMU (Festival International de Musique Universitaire), nella citt\u00e0 di Belfort. Ma \u00e8 anche oltreoceano che la Riserva Moac allarga i suoi confini con una serie di concerti negli Stati Uniti d'America, in citt\u00e0 come Boston, New York, Springfield. Inoltre da segnalare un'importante tappa estera al prestigioso festival tedesco TFF.Rudolstadt di Rudolstadt, quale rappresentante della musica italiana.\nIl gruppo partecipa ad alcuni appuntamenti televisivi, come \u201cOn The Roads\u201d ed \"Italia Che Vai\", e le loro musiche vengono utilizzate come spot musicali all'interno della trasmissione Matrix su Canale 5 e su LA7.\nLa Riserva Moac propone un ottimo punto di incontro tra tradizione e contemporaneit\u00e0, tra strumenti acustici ed effettistica ragionata, tra l'alternanza delle voci maschile e femminile. La sua voglia di arrangiamenti inusuali si unisce alla necessit\u00e0 ricercata di stupefare e integrare senza ghettizzazione suoni e lingue. Il risultato \u00e8 un intreccio di testi impegnati, profondi ma mai banali, con una musicalit\u00e0 fatta di energia profusa e passione condivisa.\n\"La musica dei popoli\" (2009).\nDopo vari rinvii, nel luglio 2009, vede la luce \"La musica dei popoli\", il secondo album della Riserva Moac. Un disco orchestrale, eterogeneo, una fusione tra zampogne e una densa sezione di fiati, fisarmoniche effettate, chitarre elettriche che si affiancano ai suoni acustici ed ai ritmi globali che da sempre contraddistinguono il gruppo.\n\"Babilonia\" (2015).\nBabilonia, terzo disco uscito ad ottobre 2015, \u00e8 ricco di musica senza confini, senza nazione dal Mediterraneo all`elettronica tra balkan beat e world music: tutto ci\u00f2 che \u00e8 suono si trasforma in musica nelle dieci tracce che anche sulla copertina vorrebbero essere disordinate per dare l`idea del marasma culturale, ma in alto nella torre spicca la traccia \"Jackpot\" e alla base \"Festa Social Global Underground\" in una totale confusione valoriale attuale. La musica potente e trascinante non copre i testi sociali e significativi, cantati con entusiasmo trasportano l`ascoltatore in giro per il mondo in una danza liberatoria. Babilonia esce con l`etichetta tedesca Galileo MC di Dinkel grazie alle numerose esibizioni della Riserva Moac in Germania e distribuito in tutta Europa proprio perch\u00e9 \u00e8 un lavoro che ingloba qualunque Paese unendo i popoli con la musica.\n\"Tintilia Gran Riserva\" (2019).\nIl quarto disco dei Riserva Moac esce il 13 maggio 2019, sotto l'etichetta svizzera Escudero records (www.escudero-records.com) e distribuito da Disques Office. Il disco vuole essere una riflessione sulle sorti del pianeta Terra e sui problemi legati ai cambiamenti climatici. Due i singoli tratti da quest'ultimo album e trasformati in video clip: Tintilia Gran Riserva e Beltane. Un altro brano, Harambee, entra in rotazione in alcune radio svizzere come RTR (Radio Svizzera Rumancha).\nStile musicale.\nI Riserva Moac si rifanno all'immaginario di un villaggio, dove tutti sono benvenuti, e dove mescolare i suoni provenienti da ogni dove. Rieleborano in maniera originale il folk rock italiano e il Balkan beat, utilizzando strumenti acustici come la fisarmonica e soprattutto i fiati (basso tuba, tromba, sax e aerofoni etnici) insieme alla sezione rock composta da basso, chitarra, batteria, unendo cos\u00ec ritmiche e strumenti da tutto il mondo, la parola d'ordine \u00e8 contaminazione; dalla canzone \"Bienvenido en la Riserva\" traccia titolo del loro primo album: Ma oggi, prego, facce nuove vengan qui da ogni dove. Non c'\u00e8 alcuna recinzione, tutto \u00e8 contaminazione in questo villaggio. E la Riserva).\nIl richiamo al dialetto, alla propria terra e alla cultura d'origine non \u00e8 chiusura n\u00e9 ostacolo ma \u00e8 il punto fermo su cui posa la punta di compasso tenendo ferma la quale, si possono compiere cerchi perfetti (\"Viaggie dente e fore\").\nNote.\n 7. vincono Sotterranea nel 2003 a S. Benedetto del Tronto"}
{"id": "638682", "revid": "767487", "url": "https://it.wikipedia.org/wiki?curid=638682", "title": "Made in Brooklyn", "text": "\"Made in Brooklyn\" \u00e8 il secondo album ufficiale dell'MC newyorkese Masta Killa, membro del Wu-Tang Clan. Il disco, uscito per l'etichetta indipendente Nature Sounds, vanta le collaborazioni di tutti i membri del Clan, dei rapper Victorious, K.Born, Free Murder, Killa Sin e del cantante Startel. La traccia \"\"Ringin Bells\", gi\u00e0 presente nella raccolta \"Natural Selection\", \u00e8 inclusa nel disco.\nSingoli.\nIl primo singolo dell'album \u00e8 \"It's What It Is\" con featuring di Raekwon the Chef, GhostFace Killah e produzione di P.F. Cuttin. Come B-side del singolo troviamo \"Brooklyn King\"\", prodotta da Dev 1."}
{"id": "638684", "revid": "696149", "url": "https://it.wikipedia.org/wiki?curid=638684", "title": "Abigaille", "text": "Origine e diffusione.\nDeriva dall'antico nome ebraico \u05d0\u05b2\u05d1\u05b4\u05d9\u05d2\u05b7\u05d9\u05b4\u05dc (\"Avigayil\"), dall'interpretazione incerta, anche perch\u00e9 tramandato in forme diverse. Generalmente viene considerato formato da \"abh\" (\"padre\", da cui anche Abner) e \"gil\" (\"rallegrarsi\" o \"gioia\", \"giubilo\"); il suo significato pu\u00f2 essere interpretato come \"gioia del padre\", \"mio padre si rallegra/si \u00e8 rallegrato\" o \"mio padre \u00e8 gioia\" o, interpretando \"padre\" in senso teoforico, \"Dio \u00e8 gioia\". \u00c8 altres\u00ec possibile che la parte finale del nome, \"-ayil\", sia un semplice suffisso vezzeggiativo.\nSi tratta di un nome di tradizione biblica, in quanto portato nell'Antico Testamento dalla danzatrice Abigail, moglie di Nabal e poi di re Davide, e madre di Daniele, una delle sette donne considerate profetesse dagli studiosi del Talmud; si chiamava cos\u00ec anche una parente dello stesso Davide.\nNonostante l'importanza del personaggio biblico, il nome ha goduto di scarso favore in Italia, persino nelle comunit\u00e0 ebraiche; un breve sprazzo di fortuna lo ha avuto verso met\u00e0 del XIX secolo, grazie al personaggio cos\u00ec chiamato che appare nel \"Nabucco\" di Giuseppe Verdi. Secondo dati raccolti negli anni Settanta, il nome era disperso nell'Italia centro-settentrionale. Discorso diverse vale invece per i paesi anglofoni: il nome divenne infatti popolare, specie fra i Puritani, dopo la Riforma Protestante. Sub\u00ec un temporaneo calo di popolarit\u00e0 dopo il 1613 quando, tramite un processo deonomastico, il nome divenne uno \"slang\" indicante le serve (per via dell'uscita dell'opera di Beaumont e Fletcher \"The Scornful Lady\", in cui figura una servetta chiamata appunto cos\u00ec), e pat\u00ec anche la cattiva fama di Abigail Masham, una favorita della regina Anna, malvista per\u00f2 dal popolo. Il nome torn\u00f2 in voga nel XX secolo e la sua forma tronca \"Gail\", in particolare, ebbe molta popolarit\u00e0 negli Stati Uniti fa il 1945 e il 1955.\nOnomastico.\nIn alcune fonti agiografiche, viene riportata la biblica Abigail come santa o 1\u00ba novembre; altre fonti, tuttavia, rilevando l'assenza di un culto mai riconosciuto di tale figura, sostengono che il nome sia adespota (nel qual caso, l'onomastico pu\u00f2 comunque essere festeggiato il 1\u00ba novembre, in occasione di Ognissanti)."}
{"id": "638685", "revid": "169282", "url": "https://it.wikipedia.org/wiki?curid=638685", "title": "Acero d'Ungheria", "text": ""}
{"id": "638694", "revid": "21880", "url": "https://it.wikipedia.org/wiki?curid=638694", "title": "Biancospino di Sicilia", "text": ""}
{"id": "638696", "revid": "1573940", "url": "https://it.wikipedia.org/wiki?curid=638696", "title": "Acilio", "text": "Origine e diffusione.\nNome di scarsissima diffusione, derivante dal latino \"Acilius\", un \"cognomen\" distintivo della \"gens Acilia\". \nL'etimologia \u00e8 dubbia; generalmente viene ricondotto al latino \"aci\u0113s\" (\"punta\", correlato al greco \u1f00\u03ba\u03ae, \"ake\", \"affilato\"), in riferimento all'acutezza intellettuale. Il nome Acillino \u00e8 un suo derivato.\nOnomastico.\nNessun santo porta il nome Acilio, che quindi \u00e8 adespota, e il suo onomastico si pu\u00f2 festeggiare il 1\u00ba novembre, ricorrenza di Ognissanti."}
{"id": "638698", "revid": "1997991", "url": "https://it.wikipedia.org/wiki?curid=638698", "title": "Via Garibaldi (Torino)", "text": "Via Garibaldi \u00e8 una via pedonale, tra le principali del centro storico di Torino, che collega piazza Castello con piazza Statuto e rappresenta una delle pi\u00f9 antiche vie cittadine, nonch\u00e9 uno degli assi principali della Iulia Augusta Taurinorum, sino a via della Consolata. Sotto Vittorio Amedeo II venne prolungata all'attuale corso Valdocco e nell'Ottocento venne infine collegata a piazza Statuto mediante l'ultimo tratto provvisto di edifici con portici. Da sempre via principale della citt\u00e0, per la sua lunghezza, fino al 1882 era nota ai torinesi come \"Contr\u00e0 D\u00f2ira Gr\u00f2ssa\" (in italiano \"Contrada di Dora Grossa\"). Circondata da palazzi del Settecento \u00e8 considerata, con i suoi 963 metri di sviluppo, la seconda via europea pedonale pi\u00f9 lunga, dopo rue Sainte-Catherine a Bordeaux.\nLa via fa da \"spartiacque\" ideale tra le vie che la attraversano, per cui, vie sullo stesso asse, hanno nomi diversi nel tratto lato nord rispetto a quello del lato sud e le rispettive numerazioni civiche iniziano dall'intersezione con via Garibaldi.\nStoria.\nDa \"decumanus maximus\" a Contrada di Dora Grossa.\nLa storia di via Garibaldi \u00e8 antica quanto la citt\u00e0. In epoca romana, era il \"decumanus maximus\" dell'allora \"Julia Augusta Taurinorum\" e costituiva, insieme al \"cardo maximus\" (ovvero le attuali via San Francesco e via Porta Palatina), uno dei due principali assi dell'antica citt\u00e0 romana, che allora contava appena cinquemila abitanti e collegava due delle quattro porte di accesso alla citt\u00e0: la \"Porta Decumana\" e la \"Porta Pr\u00e6toria\".\nLa \"Porta Decumana\" \u00e8 tuttora individuabile nelle torri anteriori di Palazzo Madama, mentre la porta occidentale, ovvero la \"Porta Pr\u00e6toria\", era collocata sull'attuale via Garibaldi, all'altezza di via della Consolata.\nLa via si deterior\u00f2 durante il periodo successivo alla caduta dell'Impero romano d'Occidente, riducendosi ad appena quattro metri di larghezza e facendosi angusta e sterrata, costeggiata da edifici bassi in mattoni e alcuni slarghi in corrispondenza dei templi trasformati in chiese; a quel tempo era denominata \"strata Civitatis Taurini\".\nMantenne nondimeno la sua funzione commerciale, data dalla sua notevole importanza: questo era il percorso che facevano i mercanti che, entrando in citt\u00e0 dalla Porta Segusina, l'attraversavano. Appunto per questo, uno dei diversi nomi che la via assunse nel tempo fu \"via Sant'Espedito\", protettore dei mercanti.\nTuttavia, con il tempo, la strada assunse il nome di Contrada Dora Grossa, dovendo tale nome, con tutta probabilit\u00e0, a un progetto piuttosto curioso realizzato per volont\u00e0 di Emanuele Filiberto: nel 1573 egli ordin\u00f2 di canalizzare la vicina Dora e l'acqua di altri canali cittadini per utilizzarla al fine di ripulire i vicoli della citt\u00e0. In piemontese la parola \"doira\", infatti, indica un piccolo torrente o rigagnolo e poich\u00e9 la nuova \"doira\" realizzata lungo la via era divenuta uno dei principali canali della citt\u00e0, la strada prese da essa la sua denominazione storica.\nIl nuovo tracciato di via Dora Grossa.\nDal 1714 i lavori ordinati da Vittorio Amedeo II di Savoia e continuati dal successore Carlo Emanuele III, in collaborazione con Filippo Juvarra, ne ridefinirono il perimetro e ne prolungarono il tracciato.\nNell'Ottocento, a seguito dei nuovi ampliamenti della citt\u00e0, via Dora Grossa venne collegata a piazza Statuto.\nPoich\u00e9 rappresentava la via principale della citt\u00e0, sulla quale sorgevano molti dei pi\u00f9 importanti edifici, gi\u00e0 dal 1730 essa fu dotata di un sistema di marciapiedi, oggi considerato con buona probabilit\u00e0 il pi\u00f9 antico d'Europa. Fu anche una delle poche strade torinesi lastricate, invece del normale terreno battuto che caratterizzava le vie cittadine del tempo.\nRimodernata lungo tutto il XVIII secolo, via Dora Grossa vide costruire ai suoi lati splendide chiese e accrescere sempre pi\u00f9 il prestigio dato dalle sue attivit\u00e0 commerciali.\nDopo l'occupazione francese durante il periodo napoleonico la via fu rinominata \"rue du Mont-Cenise\" (via Moncenisio), ma con il ritorno dei Savoia nel 1814 torn\u00f2 a chiamarsi via Dora Grossa.\nIn seguito all'Unit\u00e0 d'Italia, infine, essa venne intitolata a Giuseppe Garibaldi.\nStrada percorsa da traffico pubblico e privato intenso, fu dapprima riservata al solo traffico pubblico (tram, autobus e taxi) e poi, nel 1979, dopo molte discussioni e polemiche cittadine, \u00e8 diventata interamente pedonale.\nEdifici d'interesse.\nLungo il percorso vi sono:"}
{"id": "638700", "revid": "339392", "url": "https://it.wikipedia.org/wiki?curid=638700", "title": "Fisarmoniche", "text": ""}
{"id": "638701", "revid": "767487", "url": "https://it.wikipedia.org/wiki?curid=638701", "title": "Deathcrush", "text": "Deathcrush \u00e8 il primo EP della black metal band norvegese Mayhem. \u00c8 stato pubblicato il 16 agosto 1987 dalla Posercorpse Music in versione vinile e cassetta, entrambi limitati a mille copie numerate a mano (), in CD nel 1993 dalla Deathlike Silence Productions (la casa discografica di Euronymous) ed infine in altre edizioni limitate dalla Posercorpse nel 1998 e dalla GMR Music nel 2003.\nIl disco.\nSebbene \"Deathcrush\" risulti essere in assoluto la prima incisione in studio uscita ufficialmente sulla scena black metal norvegese, l'album \u00e8 contaminato da evidenti influenze thrash e death metal, presentando sonorit\u00e0 leggermente differenti dalle seguenti produzioni. Tratto caratteristico sono le parti vocali, esasperatamente strillate ed assolutamente indistinguibili nella loro cieca violenza. Nel disco non sono presenti le tematiche occulte contenute nel \"De Mysteriis Dom Sathanas\", quanto piuttosto inni alla violenza e al sangue. La svolta \"satanica\" si ebbe con l'entrata nel gruppo del cantante Per \"Dead\" Ohlin, che port\u00f2 testi molto oscuri, e il chitarrista Euronymous (\u00d8ystein Aarseth) cominci\u00f2 a rinnegare la maggior parte dei gruppi death metal i cui testi trattavano di \"tematiche sociali\" e \"vita di tutti i giorni\" perch\u00e9 \"voleva che le cose si facessero pi\u00f9 serie ed estreme\".\nDescrizione.\nLa traccia iniziale \"Silvester Anfang\", brano di straniante musica elettronica incentrata sulla drum machine che non lascia presagire la tempesta sonora a venire, \u00e8 stata composta da Conrad Schnitzler dei Tangerine Dream. Schnitzler, dopo che Euronymous aveva scovato il suo indirizzo e si era accampato fuori casa sua, incuriosito dal giovane, lo aveva invitato ad entrare. Euronymous chiese quindi a Schnitzler di comporre una intro per l'album; piuttosto che incidere una nuova composizione, Schnitzler diede a Euronymous un pezzo preso dal suo archivio, che divenne \"Silvester Anfang\". La title track, \"Deathcrush\", violenta, sguaiata e caratterizzata da un celebre riff di chitarra ormai entrato nella storia del metal, introduce l'urlo sgraziato e feroce di Per \"Dead\" Ohlin che si dipana su un tappeto percussivo di batteria da parte di Manheim. A prima vista il testo sembra essere il resoconto di un brutale omicidio, compiuto da uno psicopatico ai danni di una vittima innocente, ma la presenza nel testo di una crocifissione potrebbe far pensare a una sorta di inno contro la figura di Cristo. \"Deathcrush\", secondo Metal-Archives sarebbe una delle canzoni metal pi\u00f9 reinterpretate di sempre con, grazie anche a un riff semplice ed immediato, oltre 140 band nel mondo che l'hanno reinterpretata. \"Necrolust\" inizia in maniera rallentata, con un'introduzione sepolcrale, per poi accelerare fino allo spasimo appena oltrepassato il minuto. \"(Weird) Manheim\" \u00e8 una breve traccia strumentale composta con il pianoforte scordato. \"Witching Hour\" \u00e8 una reinterpretazione estremizzata e stravolta di un brano dei britannici Venom incluso nel loro album di debutto \"Welcome to Hell\" del 1981. \"Chainsaw Gutsfuck\" possiede secondo alcuni uno dei testi pi\u00f9 brutali di tutto il metal fino a quel momento:\n\u00e8 stato infatti definito dalla rivista musicale \"Blender\" il pi\u00f9 cruento della storia della musica. Chiude il disco la nichilista \"Pure Fucking Armageddon\", dove in due minuti e dieci vengono condensati un primordiale istinto animalesco e un'attitudine votata al puro frastuono. Nella versione originale in vinile \u00e8 presente anche un'ulteriore traccia intitolata \"Outro\", una sorta di scherzo dove i membri del gruppo intonano in crescendo una canzoncina infantile. Presente solamente nella versione LP, \"Outro\" \u00e8 una presa in giro goliardica ai danni dell'ascoltatore.\nRegistrazione.\nDopo l'uscita del demo \"Pure Fucking Armageddon\", la cui prima edizione era limitata a 100 copie, e diversi piccoli concerti, incluso uno in Germania, i Mayhem si separarono nell'estate del 1986 dall'allora cantante Eirik \"Messiah\" Nordheim. Egli fu sostituito da Sven Erik \"Maniac\" Kristiansen. Dopo diverse prove, il materiale per la loro seconda demo \"Deathcrush\" pot\u00e9 dirsi pronto nel 1987. La band registr\u00f2 le tracce da febbraio a marzo ai Creative Studios di Kolbotn. Una versione in LP fu pubblicata dall'etichetta della band Posercorpse Music ed era limitata a 1000 copie. Questa prima pubblicazione \u00e8 oggi considerata una rarit\u00e0 ricercata dai collezionisti.\nLo stile intransigente di questa incisione rese noti i Mayhem negli ambienti underground della scena metal. A causa della situazione finanziaria, tuttavia, sarebbero dovuti trascorrere sei anni prima della versione CD e di una seconda edizione in vinile per l'etichetta Deathlike Silence Productions.\nIl batterista Kjetil Manheim dichiar\u00f2 in seguito che il \"sound\" della band era \"qualcosa che i tecnici in studio non sapevano come registrare [...] cos\u00ec prepararono lo studio e il gruppo incise semplicemente\". Egli not\u00f2 inoltre come non ci fossero stati \"missaggi, prima o dopo\" e: \u00abNessuna sovraincisione: basso, batteria, chitarra furono tutte registrate dal vivo e poi incidemmo la voce\u00bb.\nNel 2008, Daniel Ekeroth, autore di \"Swedish Death Metal\", scrisse: \"I due visionari [Aarseth e Per \"Dead\" Ohlin] si spinsero sempre pi\u00f9 nell'oscurit\u00e0 a vicenda, e in qualche preciso momento del 1990 decisero finalmente di adottare l'immagine satanica che sarebbe diventata di cruciale importanza per il genere [...] \u00c8 ben documentato che \u00d8ystein inizialmente era molto preso dal death metal e dal grindcore\".\nSecondo Dead, la maggior parte dei testi dei brani contenuti nell'EP, ma non tutti, furono scritti dal bassista Necrobutcher.\nManiac si occup\u00f2 della voce solista in tutte le tracce tranne \"Pure Fucking Armageddon\", dove la voce \u00e8 di Messiah. La cover dei Venom venne cantata insieme da Messiah e Maniac. Manheim suon\u00f2 il pianoforte in \"(Weird) Manheim\".\nCopertina.\nLa copertina del disco mostra una fotografia in bianco e nero delle mani mozzate di un ladro in Mauritania al tempo del colonialismo, su uno sfondo rosso acceso. Da notare la presenza di un logo, nel retro del disco, anti Scott Burns. Sulla copertina sopra il celebre logo della band con le croci rovesciate, c'\u00e8 l'aggiunta della scritta \"The True\" (\"I veri\"), poich\u00e9 esistevano diverse band con il nome Mayhem.\nTracce.\nIn alcune versioni in compact disc \"(Weird) Manheim\" e \"Pure Fucking Armageddon\" sono inserite in un'unica traccia.\nLa traccia 8 \"Outro\" \u00e8 presente solo nella versione in vinile."}
{"id": "638702", "revid": "767487", "url": "https://it.wikipedia.org/wiki?curid=638702", "title": "Sigbj\u00f8rn Obstfelder", "text": "\u00c8 considerato il primo vero esempio di poesia modernista in Norvegia.\nBiografia.\nNato e cresciuto a Stavanger (capoluogo della Contea di Rogaland) in una famiglia di forte tradizione pietista, Sigbj\u00f8rn \u00e8 il settimo di ben sedici figli, dei quali solo 6 sarebbero sopravvissuti. Privo della madre dai quattordici anni, dopo avere frequentato il ginnasio nella citt\u00e0 natale e aver manifestato un precoce interesse per le lingue straniere e la letteratura (a soli 16 anni compone i brani che in epoca matura sarebbero confluiti nelle \"Erindringer fra Strand Sogn\"), intraprende, dal 1886, lo studio delle lingue a Kristiania, scegliendo tuttavia dopo soli due anni una nuova carriera - inconclusa - di studi di ingegneria presso un istituto tecnico della capitale.\nA fianco dell'impegno formativo coltiva ininterrottamente l'esercizio della scrittura, impiegandosi come collaboratore del \"Samfundsbladet\" e all'interno del \"Norske Studentersamfund\" (Societ\u00e0 Studentesca Norvegese), al quale dedica, in occasione del giubileo dell'istituto, l'opera \"Heimskringla\", storia della societ\u00e0 studentesca redatta in forma di saga sul calco dell'omonima opera di Snorri Sturluson.\nNel 1890 abbandona la Norvegia per trasferirsi nel Milwaukee, Stati Uniti, come ingegnere meccanico. Nonostante il forte desiderio di viaggiare ne avesse condizionato il trasferimento, in America si mantiene in condizioni economiche assai difficili che lo costringono in breve tempo al rientro in patria. Ammalato e notevolmente depresso, trascorre nuovamente un breve periodo presso il padre, godendo della possibilit\u00e0 di lavorare come supplente scolastico prima di tornare a Kristiania nel 1892.\nProprio il 1892 \u00e8 l'anno in cui Obstfelder pubblica sulla rivista \"Samtiden\" quattro poesie che destarono immediatamente l'attenzione del pubblico e della critica per la forma poco tradizionale. Esse ispirano Edvard Munch a creare tre vignette da accompagnare ai versi dell'amico. Quelle composizioni si presentano di fatto prive di schema in strofe e di verso rimato. \u00c8 il primo ingresso della poesia modernista in Norvegia, paese che con maggiore ritardo rispetto agli altri paesi scandinavi e all'Europa si apre alle tendenze pi\u00f9 avanzate in campo artistico letterario.\nCon la seguente produzione, che include poesia, racconti brevi, una pi\u00e8ce teatrale comunque rifiutata dai teatri e originali componimenti di \"poesia in prosa\" o addirittura esperimenti musicali (la musica \u00e8 senza dubbio un elemento primario nella sua produzione), Obstfelder ottiene una forte attenzione e beneficia di borse di studio che gli permettono di proseguire nell'attivit\u00e0 letteraria e compiere alcuni soggiorni sul continente europeo, accrescendo la dimensione extranazionale della propria poesia, senza tuttavia migliorare di molto la propria posizione economica.\nPoco dopo il matrimonio con la danese Ingeborg Weeke, ammalatosi di tubercolosi \u00e8 costretto al rientro in Danimarca da un soggiorno berlinese, morendo, poco meno di un anno pi\u00f9 tardi, nell'estate successiva, prima di aver terminato l'opera che avrebbe sancito il suo trionfo come romanziere, \"En Pr\u00e6sts Dagbok\" (Un Diario di Parroco, 1900).\nFu sepolto nella capitale danese nel medesimo giorno della nascita della sua unica figlia."}
{"id": "638704", "revid": "121878732", "url": "https://it.wikipedia.org/wiki?curid=638704", "title": "Via Po", "text": "Via Po \u00e8 una delle vie storiche del centro di Torino e collega la piazza Castello a piazza Vittorio Veneto. \n\u00c8 caratterizzata dagli edifici con i portici tipici torinesi, sotto i quali si dispongono numerosi negozi, librerie e alcune bancarelle.\nLa via ospita anche la sede storica dell'Universit\u00e0 di Torino, fondata nel 1404. \nDegni di nota sono anche lo storico Caff\u00e8 Fiorio, meta di intellettuali e politici per tutto l'Ottocento, e la Gioielleria Musy Padre e Figli considerata la pi\u00f9 vecchia gioielleria d'Italia. La via \u00e8 percorsa da molte delle principali linee di trasporto pubblico della citt\u00e0, autobus e tram.\nStoria.\nNella seconda met\u00e0 del Seicento, a seguito anche di periodiche epidemie di peste, si rese necessaria una radicale opera di risanamento della \"Contrada di Po\", considerata malsana e insalubre.\nFrutto del secondo ampliamento urbanistico del capoluogo sabaudo, promosso nel 1663 dal duca Carlo Emanuele II di Savoia e continuato per volere dalla reggente Maria Giovanna Battista di Savoia, la nuova \"Contrada di Po\" fu progettata dall'architetto Amedeo di Castellamonte e inaugurata nel 1674.\nIl suo percorso obliquo divenne l'arteria principale del quartiere \"Borgo Nuovo\" in cui si erano concentrati, sin dal tardo medioevo, edifici istituzionali come lo \"Studium\" (l'attuale Universit\u00e0 di Torino) inaugurato nel 1404, un'accademia militare, studi professionali e, in seguito, anche l'Accademia Albertina di Belle Arti.\nIl suo compito era congiungere piazza Castello, cuore del potere sabaudo, con quella che fino alla fine del XVIII secolo era la Piazza d'Armi della citt\u00e0, ovvero l'attuale piazza Vittorio Veneto.\nInoltre, la via segnava la strada per Chieri e il Monferrato, che partiva dal vecchio ponte sul Po, che sorgeva nei pressi dell'attuale Ponte Vittorio Emanuele I e che era l'unico varco che consentiva di superare il fiume Po.\nNel 1720, sotto il regno di Vittorio Amedeo II di Savoia, vi furono dei rimaneggiamenti agli edifici che portarono all'aggiunta dei portici che la caratterizzano e fu nominata \"via Po\".\nNella prima met\u00e0 dell'Ottocento, per volere di re Vittorio Emanuele I di Savoia, furono aggiunti i terrazzi a copertura dei passaggi pedonali in modo da consentire al sovrano e al suo seguito di raggiungere la chiesa della Gran Madre situata oltre il ponte, percorrendo indisturbato il tragitto da Palazzo Reale anche in caso di pioggia.\nNella notte del 28 agosto 1862, un grosso incendio distrugge casa Tarino, al numero 18 della via, causando ben 17 morti tra i vigili del fuoco ed i soccorritori intervenuti.\nDurante la seconda guerra mondiale il quartiere sub\u00ec gravi danni a seguito dei bombardamenti del 1944 e ad essere pi\u00f9 colpito fu prevalentemente il lato destro della via.\nIl 1\u00ba ottobre 1977 la via fu attraversata da una manifestazione di protesta studentesca che degener\u00f2 nell'attentato incendiario all'\"Angelo Azzurro\", un locale ubicato nell'ultimo tratto sul lato destro della via e che port\u00f2 alla morte di Roberto Crescenzio, studente lavoratore.\nCaratteristiche.\nLa via, larga 30 metri (compresi i portici) e lunga 704, venne realizzata in modo non parallelo a causa della necessit\u00e0 di collegare il centro della citt\u00e0 con il ponte sul Po. I portici che la caratterizzano, congiunti a quelli di piazza Castello, via Roma e via Pietro Micca, creano il pi\u00f9 lungo sistema di portici presente in citt\u00e0.\nLa strada ha il rivestimento lapideo tipico delle vie del centro storico.\nLa via rappresenta da tempo un'importante arteria di comunicazione; \u00e8 percorsa da numerose linee di tram e autobus ed \u00e8 spesso utilizzata per cortei di sfilate o manifestazioni pubbliche: classica \u00e8 quella dei lavoratori ogni Festa del lavoro, il 1\u00ba Maggio.\nEssa funge anche da linea di separazione fra le denominazioni delle vie che in asse l'attraversano da una parte all'altra, dopo l'intersezione con via Carlo Alberto; procedendo da p.za Castello verso p.za Vittorio Veneto si trovano:"}
{"id": "638709", "revid": "6923", "url": "https://it.wikipedia.org/wiki?curid=638709", "title": "Eletto Alessandri", "text": "La carriera.\nLa fama di \"Bazza\" (cos\u00ec soprannominato per il mento sporgente; in toscano \"\"bazza\" significa appunto mento) si lega al Palio di Siena, manifestazione nella quale il fantino maremmano ha raccolto ben 6 vittorie su 36 partecipazioni.\nL'esordio in Piazza del Campo avviene nell'immediato dopoguerra, il 16 agosto 1947, quando il Drago lo chiama a montare la cavalla Noce. Nonostante una buona partenza, la corsa di Bazza non sar\u00e0 ricordata come una delle migliori: nella carriera pensa per lo pi\u00f9 ad ostacolare, riuscendoci, il Nicchio favorito, per poi cadere al secondo Casato.\nDue anni dopo Bazza torna a Siena: nel Palio del 2 luglio 1949 monta Lirio con il giubbetto della Chiocciola. I pronostici sono tutti contro la contrada di San Marco: Lirio \u00e8 da molti considerato una \"brenna\"\" (espressione che in gergo senese indica un cavallo di scarse qualit\u00e0), mentre la nemica Tartuca ha affidato il forte Piero al grande fantino Ciancone. Dopo una mossa che premia Selva e Valdimontone, si fanno luce proprio la Chiocciola e la Tartuca, insieme con il Bruco. Il sorprendente Lirio fa l'andatura e Bazza pu\u00f2 tener dietro i rivali a colpi di nerbate. Al terzo San Martino la svolta: Tartuca e Bruco, alla disperata ricerca di una rimonta, si urtano e finiscono ambedue sul tufo. Per Bazza \u00e8 un gioco da ragazzi concludere vittorioso, regalando agli increduli chiocciolini un successo insperato.\nI periodi a seguire sono difficili per Bazza: gli anni cinquanta, durante i quali corre per lo pi\u00f9 per Drago, Civetta e Chiocciola, non vedono mai vittorioso il fantino maremmano. Ma Bazza non demorde e gli anni sessanta saranno di tutt'altra musica. \u00c8 in occasione del palio del 16 agosto 1965 che Alessandri viene chiamato a montare Arianna dalla Selva. Le ambizioni di successo della contrada di Vallepiatta, in quegli anni plurivittoriosa, sono frenate dalle due grandi favorite, l'Oca con l'emergente Aceto su Danubio e la Lupa con Tristezza su Selvaggia. Quando per\u00f2 il mossiere Wilson Pesciatini cala i canapi, avviene l'imprevisto: Aceto cade, mentre la Lupa \u00e8 colta di sorpresa e parte in netto ritardo. Bazza invece compie un'ottima partenza: partito terzo, dietro a Giraffa e Montone, supera le battistrada al primo San Martino e non molla pi\u00f9 il comando.\nL'anno dopo, a luglio, Bazza torna nel Drago. Il soggetto da montare, l'ottima Topolona, lascia ben sperare per la carriera. Per la verit\u00e0 la partenza del Drago non \u00e8 delle migliori, ma la fortuna \u00e8 dalla parte di Bazza: ingabbiato nelle retrovie, si trova improvvisamente tra i primi quando, al primo Casato, una caduta generale fa fuori ben 5 contrade. Giraffa, Selva e Drago restano cos\u00ec a contendersi il cencio. Bazza gioca d'astuzia e resta dietro alle avversarie in attesa del momento propizio per passare. Al terzo e ultimo San Martino la svolta: Falco, il barbero Giraffino, non gira, mentre quello selvaiolo, Beatrice, \u00e8 sfinito e si ritrova in testa solo per un attimo. Bazza e Topolona sono infatti lesti a passare e per il fantino maremmano \u00e8 il secondo successo consecutivo, il terzo in totale.\nAd agosto il Drago riceve in sorte Arianna e, puntando deciso al cappotto, chiama nuovamente Bazza. In uno dei palii pi\u00f9 turbolenti del novecento, il Drago subisce per\u00f2 un brutto scherzo dalla sorte: Bazza infatti si infortuna durante le fasi della mossa e deve ritirarsi.\nBazza si rif\u00e0 per\u00f2 gi\u00e0 l'anno seguente. Il 16 agosto 1967 torna nella Selva e monta la quasi omonima cavalla Selvaggia. Nettamente favorito per quella carriera \u00e8 il Bruco, con il grande Ciancone su Arianna. Aiutato anche dal mossiere Jago Fuligni (che cala i canapi quando l'Aquila, di rincorsa, \u00e8 ancora fuori di diversi centimetri), Ciancone parte fulmineamente e spinge alla grande Arianna. Sembra fatta per il Bruco, ma la stremata Arianna non riesce a girare all'ultimo San Martino: per Bazza, che segue a ruota, \u00e8 facile prendere la testa, vincendo cos\u00ec il suo quarto palio.\nLa quinta affermazione per il fantino maremmano giunge tre anni dopo, quando veste il giubbetto della Giraffa. Il cavallo da montare \u00e8 uno dei pi\u00f9 grandi di sempre, \"Topolone\", che pur non giovanissimo (16 anni), ha ancora qualcosa da mostrare alla Piazza. Altra favorita \u00e8 l'Oca, con Aceto su Sambrina (vincitrice l'anno precedente per l'Onda), che parte di rincorsa. Probabilmente alcuni fantini vendutisi all'Oca cercano di lasciare un buono spazio per l'ingresso di Aceto, provocando cos\u00ec lo \"schiacciamento\" verso i canapi di quasi tutte le contrade. Solo Drago e Giraffa partono bene, ma Bazza viene gi\u00e0 superato a San Martino dalla Torre. Al secondo San Martino prende il comando la Selva, mentre il Drago, la cui cavalla Gabria \u00e8 sfinita, non riesce nemmeno a girare. Bazza spinge Topolone e, superata la Torre, si lancia all'inseguimento della Selva. Il sorpasso ha luogo al secondo Casato: a quel punto Bazza e Topolone mantengono saldamente la prima posizione, regalando il successo alla Giraffa.\nAd agosto dell'anno seguente Bazza torna a correre per la Giraffa, montando l'ottimo Orbello, con cui ha gi\u00e0 corso senza successo il palio di luglio per il Montone. Favorita \u00e8 la Torre, che pu\u00f2 contare sulla forza di Topolone, montato da Canapino. Ma all'ingresso della Chiocciola di rincorsa, il binomio di Salicotto impatta sul canape, favorendo cos\u00ec l'allungo di Tartuca, Leocorno e Giraffa. Le tre contrade restano a condurre la gara per tutti i primi due giri, con la Tartuca di Rondone su Musella che pare imprendibile. All'ultimo Casato per\u00f2 la Tartuca, complice la stanchezza di Musella, rallenta notevolmente. Leocorno e Giraffa tentano di approfittarne, e sul filo di lana la spunta proprio la contrada di Provenzano, che vince il terzo palio su 5 disputati dal 1967. Per Bazza \u00e8 la sesta vittoria, ma sar\u00e0 anche l'ultima della sua carriera.\nNel 1973, al palio di luglio, si verifica un episodio curioso. Il figlio di Bazza, Massimo Alessandri, esordisce al Palio. Subito soprannominato \"Bazzino\", in chiaro riferimento al padre, Massimo corre proprio contro il padre Eletto: \u00e8 la prima volta nel XX secolo che padre e figlio si affrontano nel Palio di Siena. Mentre la corsa di Bazzino non \u00e8 delle migliori, Bazza compie un'ottima carriera, venendo per\u00f2 beffato a un soffio dal traguardo. Nel Drago su Mirabella, Bazza scatta terzo alle spalle di Bruco e Nicchio e tallonato dalla Lupa. Al secondo San Martino le due battistrada cadono a causa del reciproco ostacolo, lasciando via libera a Drago e Lupa. Bazza spinge alla grande Mirabella, ma Tristezza, fantino della Lupa, non molla di un centimetro, grazie alla potenza del proprio soggetto Panezio (il cavallo pi\u00f9 vittorioso del XX secolo, con 8 successi, insieme al campione degli anni trenta e quaranta Folco). All'ultimo Casato il desiderio di vittoria della Lupa, all'epoca \"nonna\" del Palio, si concretizza in un sorpasso che ha un sapore amaro per Bazza.\nNel frattempo il \"duello padre-figlio\" continua: il 2 luglio 1974 Bazza corre per il Leocorno e gode dei favori del pronostico, potendo montare proprio Panezio; il figlio Bazzino invece veste ancora il giubbetto del Montone, montando Pancho. La partenza di Bazza \u00e8 ottima: terzo dietro a Bruco e Torre, il fantino maremmano pare poter riuscire nel sorpasso, quando al primo Casato una caduta generale lo estromette dai giochi. La carriera riserva comunque una soddisfazione per Bazza, che vede vincere il figlio: Bazzino infatti, riuscito a mantenersi a ridosso dell'Oca di Aceto, supera il blasonato rivale al terzo e ultimo Casato e vince il suo primo palio.\nI due fantini correranno nuovamente l'uno contro l'altro in altri 2 palii: il 16 agosto 1974 (Bazza nella Giraffa e Bazzino ancora nel Montone) e il 17 agosto 1975 (Bazza nell'Aquila e Bazzino nella Torre). Quest'ultimo \u00e8 il palio dell'addio di Bazza, che conclude la sua gloriosa carriera di fantino di Piazza del Campo."}
{"id": "638714", "revid": "112794710", "url": "https://it.wikipedia.org/wiki?curid=638714", "title": "Stella massiccia", "text": "Una stella massiccia (detta anche stella blu per via del colore, spesso tendente appunto al blu) \u00e8 una stella molto calda, massiccia e luminosa, appartenente alle classi spettrali O, B e W.\nIl legame tra le varie caratteristiche non \u00e8 casuale: una normale stella blu \u00e8 necessariamente luminosa, perch\u00e9 il suo colore deriva dall'elevata temperatura superficiale (attorno ai 30 000 K). La temperatura deriva direttamente dalla massa elevata, superiore alle 8 masse solari. La stella \u00e8 inoltre sicuramente giovane (in termini astronomici), perch\u00e9 tali stelle impiegano pochi milioni di anni per portare a termine la fusione dell'idrogeno in elio e poi, al termine della sequenza principale, di quest'ultimo in elementi pi\u00f9 pesanti, prima di esplodere come spettacolari supernovae.\nNel momento in cui la massa di una stella \u00e8 sufficiente grande, si raggiungono le condizioni necessarie affinch\u00e9 la sua fusione nucleare non venga limitata agli elementi chimici pi\u00f9 leggeri, come accade nelle stelle di massa minore, ma riesca a fondere carbonio ed elementi pi\u00f9 pesanti. Si potrebbe pensare che le stelle massicce mantengano la loro attivit\u00e0 di fusione nucleare pi\u00f9 a lungo, poich\u00e9 hanno una maggiore quantit\u00e0 di combustibile nucleare e ne possono usare diversi tipi. Tuttavia, accade il contrario: lo consumano a un ritmo elevatissimo, molto pi\u00f9 alto di quello seguito dalle stelle con massa inferiore. \u00c8 proprio questa voracit\u00e0 che le conduce a una fine molto violenta. Le diverse fasi della combustione nucleare durano sempre meno: cos\u00ec, il silicio si esaurisce in pochi giorni, mentre il ferro segna la fine dell'uso successivo di combustibili, accumulandosi nel nucleo. \nLe stelle blu caratterizzano quindi le zone di formazione stellare: tali stelle vivono cos\u00ec poco da non potersi allontanare molto dal luogo in cui si sono formate. I bracci di spirale di una galassia, gli ammassi aperti e le associazioni OB sono i luoghi in cui \u00e8 pi\u00f9 frequente trovare questo tipo di stelle.\nAlcune stelle blu non rispettano questi parametri: si tratta delle stelle vagabonde blu, che si trovano per lo pi\u00f9 al centro degli ammassi globulari, in regioni di altissima densit\u00e0 di stelle, e si pensa che derivino dalla fusione di due stelle in precedenza con normali caratteristiche.\nVita ed esplosione finale.\nIl rapido esaurimento del carburante spiega il breve ciclo di stelle di grande massa. In generale maggiore \u00e8 la massa di una stella, pi\u00f9 breve \u00e8 la sua vita in quanto tale. Quelle di massa maggiore vivono al massimo alcune decine di milioni di anni e non sperimentano la tranquilla fine dell'attivit\u00e0 di quelle pi\u00f9 leggere: terminano i loro giorni in un'esplosione nota come \"supernova\"."}
{"id": "638718", "revid": "857138", "url": "https://it.wikipedia.org/wiki?curid=638718", "title": "Palmeiras", "text": "Palmeiras si pu\u00f2 riferire a:"}
{"id": "638722", "revid": "1543377", "url": "https://it.wikipedia.org/wiki?curid=638722", "title": "Tanabata", "text": ", conosciuta anche come \u00e8 una festa tradizionale giapponese derivata dall'equivalente festival cinese di Q\u012bx\u012b.\nCelebra il ricongiungimento delle divinit\u00e0 Orihime e Hikoboshi, rappresentanti le stelle Vega e Altair. Secondo la leggenda i due amanti vennero separati dalla Via Lattea potendosi incontrare solo una volta all'anno, il settimo giorno del settimo mese lunare del calendario lunisolare. La festa viene celebrata il settimo giorno del settimo mese lunare (in inglese \u00e8 conosciuta come \"Festa del Doppio Sette\"), quindi non ha una data precisa, ma variabile. Le date gregoriane del settimo giorno del settimo mese lunare del calendario lunisolare giapponese per i prossimi anni sono:\n\u00c8 una dei , le cinque festivit\u00e0 maggiori dell'anno.\nStoria.\nIl festival fu importato in Giappone dall'imperatrice K\u014dken nel 755. Le sue origini sono dovute al , nome alternativo di Q\u012bx\u012b, celebrato in Cina e adottato dal Palazzo Imperiale di Kyoto nel periodo Heian.\nIl festival guadagn\u00f2 popolarit\u00e0 tra i giapponesi nel primo periodo Edo, quando inizi\u00f2 ad essere celebrato insieme al festival Obon (celebrato allora il 15\u00ba giorno del settimo mese), dando origine al moderno Tanabata.\nLe usanze in uso durante il festival variano da regione a regione, ma in generale, \u00e8 comune scrivere dei desideri su piccole strisce di carta chiamate e legate ad alberi di bamb\u00f9. Attualmente, il festival Obon cade il 15 agosto del calendario solare, vicino alla sua data originaria nel calendario lunare, rendendo il Tanabata e l'Obon due eventi separati.\nIl nome \"Tanabata\" ha origini antiche, venendo associato alla lettura giapponese dei caratteri cinesi \u4e03\u5915, pronunciati allora come \"shichiseki\" (settima sera). Origini pi\u00f9 precise si ritrovano in una cerimonia di purificazione shintoista risalente allo stesso periodo, nella quale una \"miko\" tesseva una veste su un telaio e questa veniva poi offerta in dono alla divinit\u00e0 perch\u00e9 proteggesse il raccolto dalla pioggia e ne donasse loro uno abbondante in autunno. Durante la cerimonia la \"miko\" tessitrice veniva chiamata e i primi due kanji (\u201cscaffale\u201d e \u201capparecchio\u201d) erano letti . Gradualmente questa cerimonia si \u00e8 fusa con il \"Kikk\u014dden\" fino a diventare \"Tanabata\". Per i caratteri cinesi \u4e03\u5915 fu scelta appositamente la lettura giapponese \"tanabata\", un esempio di caratteri assegnati a posteriori (\"ateji\").\nOrigini del Tanabata.\nLa festa di Tanabata trae origine da una leggenda cinese che vede protagonisti due amanti, la tessitrice e il mandriano , che rappresentano rispettivamente le stelle Vega e Altair. I due, a causa della loro passione, dimenticarono i propri doveri e furono per questo puniti dal padre di lei, , il Re del cielo. Furono separati e confinati alle due rive del Fiume Celeste (a seconda delle versioni Fiume del Cielo o ancora Fiume Argentato, rappresentante la Via Lattea) e fu impedito loro di incontrarsi, salvo un solo giorno all'anno, il settimo giorno del settimo mese lunisolare.\nEsistono molteplici versioni della leggenda all'origine del Tanabata e molte di queste sono spesso legate all'astronomia, al calendario lunare e a origini e tradizioni antiche delle popolazioni asiatiche. Una famosa storia simile alla leggenda delle due stelle \u00e8 ambientata nei pressi del fiume Han, in Cina, dove abitava una fanciulla, abilissima tessitrice, orgoglio del padre, sovrano della regione. In et\u00e0 da marito anche lei venne data in moglie a un giovane pastore e anche questi due giovani abbandonarono le loro attivit\u00e0 lavorative poich\u00e9 travolti dalla passione e sempre in ugual modo vennero crudelmente separati.\nIn seguito la storia venne trasposta in uno scenario celeste, questo probabilmente dovuto al fatto che i cinesi fossero e sono un popolo di studiosi del cielo e di fenomeni celesti.\nUsanze.\nPer celebrare l'incontro delle due stelle, i giapponesi si riversano nelle strade illuminate delle luci dei zen-washi (tipiche lampade di carta) e arricchite da diverse decorazioni simboliche, indossando il tradizionale .\nTra le principali decorazioni che addobbano le strade vi sono i , strisce di carta colorata che simboleggiano i fili di seta intrecciati da Orihime. Su di essi vengono scritti, a volte sotto forma di poesia, preghiere e desideri rivolti alle stelle protagoniste della festa e successivamente legati ai rami di bamb\u00f9. In particolare sono attratti da questa usanza i pi\u00f9 giovani, che sono soliti chiedere fortuna nell'amore e, nei tempi pi\u00f9 recenti, nello studio.\n\"Toami\" sono delle reti da pesca la cui esposizione porterebbe fortuna nella pesca e nei raccolti.\n\"Fukinagashi\" sono strisce filanti colorate le quali richiamano i filamenti che Orihime tesseva.\nGli \"orizuru\" sono \"origami\", in particolare a forma di gru, che portano salute, protezione e lunga vita alle famiglie.\n\"Kinchaku\" sono piccole borse tradizionali che portano buoni affari e ricchezza.\n\"Kusudama\", classiche decorazioni di forma ovale.\n\"Kuzukago\" sono sacchi della spazzatura che simboleggiano la \"pulizia\" (intesa come purezza) e la prosperit\u00e0.\nIl bamb\u00f9 \u00e8 considerato il simbolo principale del Tanabata. \u00c8 possibile trovare le sue canne ornare gli usci delle abitazioni, mentre in alcune regioni, le foglie vengono fatte galleggiare sui fiumi insieme a lanterne di carta. A tal proposito esiste una famosa canzone popolare che descrive le usanze del Tanabata:\nFestival.\nI grandi festival Tanabata si svolgono in molti luoghi in Giappone, aventi come location centri commerciali e ampie strade, le quali vengono decorate con grandi stelle filanti colorate. Il pi\u00f9 famoso festival Tanabata si tiene a Sendai dal 6 agosto all'8 agosto. Nella regione del Kant\u014d, il pi\u00f9 grande festival di Tanabata si tiene a Hiratsuka (Kanagawa) nei primi giorni di luglio. Un altro importante festival Tanabata si svolge a Ichinomiya (Aichi). Per quanto riguarda il Tanabata al di fuori del Giappone il pi\u00f9 importante \u00e8 quello di San Paolo in Brasile, attorno al primo fine settimana di luglio.\nSebbene la data dei festival Tanabata vari a seconda della regione, nella maggior parte di essi si possono trovare concorsi di decorazione, sfilate e concorsi di bellezza. Come altri \"matsuri\" giapponesi, molte bancarelle vendono cibi tradizionali all'aria aperta, giochi e maschere di carnevale, in modo da creare un'atmosfera festosa.\nHiratsuka.\nIl Tanabata di Hiratsuka, nella prefettura di Kanagawa, si svolge tra il 4 e il 6 luglio ed \u00e8 il pi\u00f9 grande del suo genere nella regione del Kant\u014d. Ogni anno l'organizzazione coinvolge interi quartieri le cui strade vengono addobbate con numerose decorazioni, soprattutto l'ultimo giorno. Alcune decorazioni sono cos\u00ec grandi da essere sorrette da apposite travi in acciaio invece che dai tradizionali alberi di bamb\u00f9.\nIchinomiya.\nA Ichinomiya, nella prefettura di Aichi, il Tanabata si festeggia tra il 24 e il 27 luglio. Viene organizzato all'interno di Honmachi Shotengai, un viale di cinquecento metri che conduce al santuario di Masumida. Una delle particolarit\u00e0 di questo festival \u00e8 il concorso di \"Miss Tanabata\".\nSendai.\nIl Tanabata di Sendai, nella prefettura di Miyagi, \u00e8 probabilmente il pi\u00f9 famoso e pi\u00f9 importante festival del suo genere in Giappone. Si svolge tra il 6 e l'8 agosto.\nNel periodo Edo, il particolare stile Edo del Tanabata di Sendai fu denominato \"Tanabata-san\" dalla popolazione locale. Il signore feudale Date Masamune compose otto poesie giapponesi sul Tanabata, indicandolo come evento gi\u00e0 consolidato in quel periodo.\nIl Tanabata era originariamente celebrato il 7 luglio sul vecchio calendario. A Sendai, la gente seguiva la tradizione di gettare le decorazioni del Tanabata in un fiume la mattina dell'8 luglio. Tuttavia questa tradizione fu anticipata di un giorno: il festival fu celebrato il 6 luglio e le decorazioni furono gettate nel fiume la mattina del giorno seguente, tutto ci\u00f2 a partire dall'era del 7\u00b0 signore feudale Date Shigemura. Dalla sera del 6, le persone decoravano con il bamb\u00f9 le strade, celebrando l'incontro dei due stelle (Orihime e Hikoboshi).\nNelle regioni di Kant\u014d, Hokuriku e T\u014dhoku, la gente bruciava incenso, e gli agricoltori pregavano per un buon raccolto, costruendo cavalli di paglia in onore della divinit\u00e0 protettrice del risone. A Sendai, il bamb\u00f9 veniva prima tagliato in piccoli rami e usato come decorazione, e successivamente gettato nel fiume Hirose la mattina del 7\u00ba giorno (in alcune epoche l'8\u00ba giorno) mentre la gente faceva il bagno o faceva il bucato nel fiume. Questo giorno venne chiamato \"Nanukabi\" o \"Nanukabon\", e corrispondeva al giorno in cui le persone si purificavano e iniziavano a organizzare il festival Obon. Questo tipo di Tanabata cominci\u00f2 a cadere in disuso a causa dei grandi cambiamenti dopo la restaurazione Meiji. Dopo l'adozione del calendario solare nel 1873 (il 6\u00ba anno dell'era Meiji), la festa di Tanabata divenne piuttosto rara, e continu\u00f2 ad essere celebrata sempre meno spesso col passare degli anni. La recessione dopo la prima guerra mondiale costrinse anche a imporre una tassa sull'organizzazione del festival.\nDopo la recessione nel 1927 (secondo anno Sh\u014dwa), un gruppo di mercanti di Sendai decisero di far rivivere e rendere bellissime le decorazioni per il Tanabata, in modo da rilanciare gli affar a Sendai. Il nuovo Tanabata ebbe un gran successo e, dopo tanto tempo, la citt\u00e0 ritorn\u00f2 a essere meta di numerose persone attratte dalle decorazioni.\nL'anno successivo, il 1928, viene ricordato come l'anno in cui il Tanabata di Sendai venne completamente ristabilito.\nTuttavia quando la scoppi\u00f2 la seconda guerra mondiale, le decorazioni di Tanabata scomparvero nuovamente dalla citt\u00e0. Durante gli anni pi\u00f9 difficili della guerra, nel 1943 e nel 1944, le poche decorazioni venivano esposte solo nelle principali vie dello shopping.\nDopo la guerra, il festival di Tanabata fu ufficialmente ristabilito dopo dieci anni. Da allora il quartiere dello shopping del centro di Sendai ha sempre lavorato con entusiasmo per assicurare il successo del Tanabata.\nNel corso degli anni il festival si \u00e8 sviluppato in un evento avente lo scopo di attirare i turisti e promuovere le attivit\u00e0 del quartiere dello shopping del centro di Sendai. Il Tanabata di Sendai \u00e8 diventato il pi\u00f9 grande festival di Tanabata in Giappone e attira ogni anno turisti da tutto il Paese.\nI , erano originariamente delle decorazioni di carta a forma di fiore per tenere a distanza gli spiriti maligni dei morti, ma l'attuale \"kusudama\" fu concepita nel 1946 dal proprietario di un negozio nel centro di Sendai. Queste decorazioni continuano ad essere le pi\u00f9 famose tra le decorazioni moderne del Tanabata, oltre alle stelle filanti \"fukinagashi\".\nG8 di Hokkaid\u014d.\nNel 2008, il 34\u00ba vertice del G8 a T\u014dyako (Hokkaid\u014d) coincise con i festeggiamenti del Tanabata. L'allora primo ministro giapponese Yasuo Fukuda invit\u00f2 i leader partecipanti al G8 a partecipare allo spirito della festa. Fu chiesto loro di scrivere un desiderio su un \"tanzaku\", di appenderlo su un ramo di bamb\u00f9 e di impegnarsi a intraprendere azioni atte a cambiare il mondo in meglio. Il gesto simbolico di scrivere il desiderio e di appenderlo a un ramo di bamb\u00f9 fu considerato un primo passo verso questo obiettivo.\nIl Ministero degli affari esteri durante il vertice mise a disposizione uno spazio apposito con un albero di bamb\u00f9 e delle strisce di carta colorate facente parte di una campagna di sensibilizzazione per i cittadini di Rappongi dove i visitatori potevano esprimere i propri desideri riguardo al futuro della Terra.\nFuori dal Giappone, il gesto del Primo Ministro Fukuda ebbe inaspettate conseguenze. Per esempio, il maggiore quotidiano indiano a diffusione nazionale, \"The Hindu\", pubblic\u00f2 un editoriale riassumendo i maggiori temi trattati dal vertice sotto forma di desideri.\nFukuda invit\u00f2 anche i cittadini giapponesi a spegnere le luci delle loro abitazioni e a uscire di casa con le famiglie per poter godere dello spettacolo della Via Lattea nel cielo notturno. Il 7 luglio, il Ministero dell'Ambiente previde che oltre 70000 strutture, tra edifici lavoratori e abitazioni, avrebbero spento le luci dalle ore 20 alle ore 22 come passo simbolico e come augurio per un futuro migliore.\nNei media.\nTelevisione.\nIl Tanabata fa da sfondo al quinto episodio della miniserie , trasmessa in Giappone il 3 ottobre 2009. Vengono presentati diversi elementi della festa, tra cui l'uso dello \"yukata\" e l'affissione del \"tanzaku\" sul ramo di bamb\u00f9, inoltre la protagonista si riferisce chiaramente a Orihime mentre osserva la Via Lattea che appare nel cielo notturno di Tokyo.\nNell'episodio \"Rapsodia della foglia di bamb\u00f9\", che apre la seconda stagione dell'anime \"La malinconia di Haruhi Suzumiya\" e costituisce il secondo capitolo del terzo volume della light novel, i protagonisti festeggiano il Tanabata. Viene fatto riferimento all'uso del bamb\u00f9 e dei \"tanzaku\", oltre che alle stelle-divinit\u00e0 (Orihime e Hikoboshi) che dovrebbero esaudire i desideri.\nUn episodio dell'anime \"Keroro\", \"Furto dei desideri. Signorsi!\", \u00e8 ambientato durante il Tanabata, ribattezzato nella versione italiana \"Festa delle Stelle\". Tale adattamento \u00e8 stato utilizzato precedentemente anche per l'episodio numero 148 dell'anime \"Ranma \u00bd\", dal titolo \"La principessa Ori\".\nL'episodio 14 dell'anime \"Kimagure Orange Road\" \u00e8 ambientato durante la festa del Tanabata; nello stesso si possono vedere i protagonisti appendere i loro \"tanzaku\" sull'albero di bamb\u00f9. Nell'anime \" Steins;Gate 0\" pi\u00f9 volte Mayuri Shiina ricorda la leggenda, paragonandosi a Orihime. Anche nella serie \"Pretty Star - Sognando l'Aurora\" \u00e8 presente un episodio in cui si celebra la festa del Tanabata. Il \"Pok\u00e9mon\" leggendario Jirachi \u00e8 ispirato proprio a questa festa.\nDurante un episodio della settima stagione della sitcom \"The Big Bang Theory\", \"L'amalgamazione dell'incertezza\", Rajesh narra questa leggenda. La festa di Tanabata viene citata nell\u2019episodio 22 dello anime \"Nana\", in particolare per ci\u00f2 che riguarda la compilazione dei Tanzaku e in \"Kiss Me Licia\", nella puntata \"il compleanno di Andrea\".\nManga.\nNel primo numero delle Short Stories pubblicate da Naoko Takeuchi sulla celeberrima serie \"Sailor Moon\" \u00e8 presente una storia ambientata durante il Tanabata, in essa si parla appunto dell'amore fra la tessitrice e il pastore. Anche una storia del manga \"Usagi Yojimbo\" fa riferimento alla leggenda dei due amanti separati.\nLetteratura.\nIl \"settimo giorno del settimo mese\" ricorre anche nel pi\u00f9 lungo componimento della poesia classica cinese, \"Il canto del rimpianto eterno\" di Po Chu-i: nella chiusa finale, quando alla Montagna Divina la principessa defunta ricorda l'eterna promessa d'amore fatta all'amato perduto per sempre.\nVideogiochi.\nNel popolare videogioco della serie \"Animal Crossing\", ovvero \"\", sono stati resi disponibili alcuni oggetti nel catalogo Nook, dedicati appunto alla festa delle stelle e alla leggenda del pastore e della filatrice."}
{"id": "638730", "revid": "1543377", "url": "https://it.wikipedia.org/wiki?curid=638730", "title": "Girapoggio", "text": "Il girapoggio \u00e8 una sistemazione agraria (sistemazioni di colle) del terreno che consiste nello scavare le scoline (fossi di scolo) lungo le curve di livello delle colline allo scopo di raccogliere le acque di precipitazione piovosa e condurle in un fosso aperto lungo la linea di massima pendenza. Ha lo scopo di limitare il fenomeno dell'erosione, in quanto limita il ruscellamento.\nTra le forme di sistemazione dei terreni di collina \u00e8 la pi\u00f9 efficiente dal punto di vista idraulico, in quanto i fossi, perpendicolari alla massima pendenza, limitano l'erosione.\nDi contro la forma dei campi, seguendo le linee di livello, risulta irregolare ed ostacola le lavorazioni meccaniche. Inoltre le macchine operatrici, dove i fossi sono pi\u00f9 ravvicinati, dovrebbero muoversi trasversalmente al pendio, con gravi rischi di ribaltamento.\nRiversando le acque in fossi perpendicolari, se la distanza tra questi \u00e8 eccessiva la forza delle acque diviene incontrollabile, e i danni dell'erosione diventano gravi. Per versanti dalle pendenze pi\u00f9 irregolari i coltivatori delle aree di collina, in particolare di quelle toscane, elaborarono sistemi pi\u00f9 complessi come il cavalcapoggio, il rittochino e la sistemazione \"a spina\".\nIl grande centro di perfezionamento delle forme di modellamento dei campi in collina fu l'azienda Meleto, tra Empoli e Castelfiorentino, del Marchese Cosimo Ridolfi, dove il fattore, nelle aziende toscane figura capitale, aveva sperimentato delle forme di sistemazione che il giovane marchese perfezion\u00f2 sul piano concettuale. Per sottolineare l'importanza di Meleto nella storia dell'agricoltura italiana basta ricordare che nel 1840 Ridolfi vi creava una scuola di agraria, preludio della a \"scuola superiore di Agraria\" che il Granduca lo avrebbe incaricato di fondare a Pisa.\nA \"Meleto\" la procedura di sistemazione pi\u00f9 ampiamente adottata sarebbe stata quella \"a spina\", di esecuzione pi\u00f9 complessa del girapoggio, ma tale da potersi adattare anche a campi dalla pendenza irregolare e dove il disordine delle acque avesse gi\u00e0 prodotto gravi danni.\nIl maggior ostacolo alla conservazione delle antiche sistemazioni collinari \u00e8 la loro incapacit\u00e0 di adattarsi alla meccanizzazione agricola fondata su grandi trattori e grandi mietitrebbie. Per contro il paesaggio agrario toscano, cos\u00ec come lo conosciamo e che ha un grande valore storico e culturale \u00e8 legato a queste tecniche antiche, che sono rimaste confinate quasi esclusivamente a qualche vigneto pi\u00f9 tradizionale.\nMerito del grande studioso Emilio Sereni \u00e8 quello di avere additato la ricchissima messe di dati iconografici della pittura per interpretare l'evoluzione del paesaggio.. Gi\u00e0 in Mantegna nelle Storie di San Giorgio (chiesa degli Eremitani a Padova) si vede un uso delle coltivazioni in pendio che assicurava il rispetto dell'ambiente e del grande pericolo delle frane. In questo senso il girapoggio ha trovato degli antecedenti nella sistemazione agraria dei secoli precedenti, in particolare nella funzione avuta dalle strade e dai camminamenti protetti da muriccioli che appunto \"giravano il poggio\".\nQuesti concetti sono stati ripresi dallo Statuto del territorio della Provincia di Firenze che dispone, appunto la conservazione degli antichi viottoli e, dove possibile, delle antiche sistemazioni, anche in areali ridotti."}
{"id": "638741", "revid": "203463", "url": "https://it.wikipedia.org/wiki?curid=638741", "title": "Edward Alleyn", "text": "Biografia.\nEdward Alleyn \u00e8 stato uno dei pi\u00f9 importanti attori inglesi del teatro elisabettiano, fondatore del Dulwich College e del teatro Fortune Playhouse. \nLavor\u00f2 con i pi\u00f9 importanti commediografi del tempo, da Christopher Marlowe a William Shakespeare e fu molto stimato e apprezzato per la sua abilit\u00e0 da tutti i contemporanei, al punto che la regina Elisabetta I d'Inghilterra in persona lo preg\u00f2 di tornare sulle scene dopo il suo ritiro nel 1598; il ritiro definitivo si verific\u00f2 nel 1604.\nIl 22 ottobre 1592 spos\u00f2 Joan Woodward, figliastra dell'impresario teatrale Philip Henslowe, di cui divenne socio e quindi comproprietario del teatro londinese The Rose. Intorno al 1600 fond\u00f2 il teatro Fortune Playhouse, situato nella attuale Fortune Street di Londra, che venne per\u00f2 soppresso nel 1642. \nDal 1605 divenne capocomico della compagnia teatrale \"The Admiral's Men\" (\"gli uomini del Lord Ammiraglio\"). Assieme a Henslowe, Alleyn fra il 1593 e il 1596 fece rappresentare 55 lavori teatrali di Thomas Dekker, George Chapman, Michael Drayton, Thomas Heywood ed altri, registrati tutti nel \"Diario\" di Henslowe. Joan Woodward, la prima moglie di Alleyn, mor\u00ec il 28 giugno 1623; il 3 dicembre dello stesso anno Alleyn spos\u00f2 Constance Donne, figlia del poeta John Donne. Edward Alleyn mor\u00ec tre anni dopo e fu seppellito nella cappella del College of God's Gift, da lui fondato, a Dulwich.\nOmaggi e riferimenti.\nAlleyn appare nel film del 1998 \"Shakespeare in Love\", interpretato da Ben Affleck. \u00c8 ritratto come un attore vanitoso ed egocentrico che accetta di interpretare la parte di Mercuzio in \"Romeo e Giulietta\" dopo che gli era stato detto che il titolo dell'opera sarebbe stato \"Mercuzio\". Si redime pi\u00f9 tardi consigliando a Shakespeare di modificare il titolo per adeguarlo al soggetto dell'opera."}
{"id": "638742", "revid": "599013", "url": "https://it.wikipedia.org/wiki?curid=638742", "title": "Cti", "text": ""}
{"id": "638751", "revid": "1005847", "url": "https://it.wikipedia.org/wiki?curid=638751", "title": "Decreto del presidente della Repubblica 9 ottobre 1990, n. 309", "text": "Il decreto del presidente della Repubblica 9 ottobre 1990, n. 309 \u00e8 una legge della Repubblica Italiana, in particolare un testo unico delle norme in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossicodipendenza.\nStoria.\nOrigini.\nDopo la sua emanazione si apr\u00ec un acceso dibattito pubblico avente ad oggetto, in particolare, il trattamento sanzionatorio riservato al semplice consumatore: la legge, infatti, puniva anche la mera detenzione per uso personale di sostanze stupefacenti o psicotrope. Per effetto del referendum abrogativo del 1993, la detenzione per uso personale non costituisce pi\u00f9 reato, restando tuttavia illecito amministrativo. La detenzione si intende per uso personale e non per fini di spaccio se la quantit\u00e0 di stupefacente detenuta non \u00e8 superiore al risultato che si ottiene moltiplicando la dose media singola (DMS), corrispondente alla quantit\u00e0 di principio attivo, per un valore prestabilito (moltiplicatore).\nLa normativa venne modificata dal decreto legge 30 dicembre 2005, n. 272 - convertito in legge 21 febbraio 2006 n. 49 - che inaspriva le sanzioni relative alle condotte di produzione, traffico, detenzione illecita ed uso di sostanze stupefacenti, e per la contestuale abolizione di ogni distinzione tra droghe leggere, quali la cannabis, e droghe pesanti, quali eroina o cocaina. La legge del 2006 \u00e8 stata poi dichiarata illegittima dalla Corte Costituzionale il 12 febbraio 2014, o come si legge nella nota pubblicata dalla stessa Corte:\nLa Corte ha cos\u00ec rimosso le modifiche agli articoli 73, 13 e 14, determinando la riviviscenza delle disposizioni originarie.\nIl quesito referendario del 2022.\nNel settembre 2021 il Comitato promotore del referendum sulla cannabis legale deposita presso la Corte di cassazione un quesito volto ad abrogare alcune disposizioni di legge in materia di coltivazione e produzione di sostanze stupefacenti. Il 28 ottobre vengono presentate 630 mila sottoscrizioni e nel gennaio 2022 l'Ufficio centrale per il referendum dichiara conforme a legge la richiesta referendaria.\nIl quesito si articola in tre sotto-quesiti:\nIl 16 febbraio 2022 la Corte costituzionale dichiara inammissibile il quesito referendario. Sul punto interviene il presidente della Consulta, Giuliano Amato, asserendo che l'eventuale normativa di risulta (ossia la nuova disciplina che emergerebbe in caso di esito positivo del referendum) sarebbe tale da \u00abfarci violare obblighi internazionali\u00bb, dal momento che \u00abla coltivazione delle sostanze stupefacenti di cui alle tabelle 1 e 3\u00bb (cio\u00e8 le tabelle nelle quali il ministero della salute elenca specifici tipi di sostanze stupefacenti) \u00abnon includono neppure la cannabis ma includono il papavero, la coca, le cosiddette droghe pesanti\u00bb. Le dichiarazioni di Amato diventano terreno di polemica politica: il presidente del comitato promotore Marco Perduca bolla la scelta della Corte come \u00abtecnicamente ignorante\u00bb, mentre a giudizio di Marco Cappato non sarebbe \u00abstato letto correttamente il combinato disposto degli articoli\u00bb, che riguarderebbe \u00abesattamente la cannabis\u00bb.\nIn effetti, l'art. 73, co. 1 punisce una serie di condotte, tra cui quella di \u00abcoltivazione\u00bb, che abbiano ad oggetto droghe pesanti; l'art. 73, co. 4 contempla le stesse condotte elencate dal comma 1, ma si riferisce a droghe leggere, introducendo pene pi\u00f9 miti rispetto a quelle previste dal comma 1 (in ragione della differente natura della sostanza stupefacente). Le criticit\u00e0 derivano dal fatto che nell'art. 73, co. 4 le condotte punite sono soltanto richiamate per relationem (tramite rinvio al comma 1): eliminare il riferimento all'attivit\u00e0 di coltivazione in rapporto alle sole droghe leggere \u00e8 tecnicamente impossibile per la conformazione testuale del dispositivo di legge, considerata la natura squisitamente abrogativa (non manipolativa) del referendum. Il primo sotto-quesito referendario, eliminando tout court il riferimento all'attivit\u00e0 di coltivazione, avrebbe dunque reso lecito coltivare non solo le droghe leggere, ma anche quelle pesanti.\nContenuto.\nL'utilizzo ad uso personale.\nA norma dell'art. 75 del predetto T.U., per \"l'uso personale\" di sostanze stupefacenti sono previste alcune sanzioni amministrative, da applicarsi singolarmente o cumulativamente, a seconda delle peculiarit\u00e0 del caso concreto. Si tratta, in particolare, della \"sospensione del passaporto, la sospensione della patente di guida, o il divieto di conseguirla, nonch\u00e9 la sospensione del porto d'armi\". L'interessato, inoltre, ricorrendone i presupposti, dovr\u00e0 seguire un programma terapeutico e socio-riabilitativo. Tali sanzioni devono, oggi, avere durata compresa tra \"un minimo di un mese ed un massimo di un anno\". In passato, le sanzioni amministrative avevano durata compresa tra uno e tre mesi nel caso di droghe leggere e tra due e quattro mesi, nel caso di droghe pesanti;\nAll'art. 73 del gi\u00e0 citato T.U. \u00e8 stato aggiunto il comma 1-bis, che disciplina le condotte di importazione, esportazione, acquisto, ricezione a qualsiasi titolo e detenzione di sostanza stupefacente. Si tratta di condotte che possono essere compiute tanto dallo spacciatore, quanto dal consumatore.\nIl giudice dovr\u00e0 stabilire quindi, caso per caso, se le condotte in esame costituiscano estrinsecazione di un mero uso personale della sostanza (punito con la sola sanzione amministrativa), oppure se siano preordinate alla successiva vendita (in questo caso la condotta \u00e8 punita con la sanzione penale).\nIn particolare, a norma del comma 1-bis lettera a), la condotta ha rilevanza penale quando le sostanze stupefacenti\nIl giudizio su tale elemento deve essere condotto sulla base di tutti i criteri richiamati dalla norma, quindi tenuto conto non solo del superamento dei limiti indicati nella tabella ministeriale (relativa, comunque, alle quantit\u00e0 di principio attivo e non al peso in s\u00e9), ma anche di ogni altra circostanza dell'azione. Possono, pertanto, darsi casi in cui, pur essendo superate le soglie massime di principio attivo, altre circostanze dell'azione dimostrino la destinazione della sostanza ad uso esclusivamente personale, con applicazione della sola sanzione amministrativa. Parimenti, \u00e8 possibile che, pur non essendosi superate le citate soglie massime, altre circostanze dell'azione dimostrino la destinazione della sostanza ad un uso non personale, con conseguente applicazione della sanzione penale.\nIn merito il Tribunale di Verona con sentenza del 24 luglio 2006 n.1339/06 ha sancito che:\nLa produzione ad uso personale.\nSotto altro aspetto, la legge non ha dato soluzione all'annoso problema della rilevanza penale della modesta produzione ad uso esclusivamente personale.\nInfatti, non \u00e8 chiaro se la coltivazione di modeste quantit\u00e0 di stupefacente, destinata ad uso esclusivamente personale, rientri nel concetto di \"produzione\", ai sensi del citato art. 73 del T.U. (con conseguente applicazione della sanzione penale), oppure se sia penalmente irrilevante (con conseguente applicazione della sola sanzione amministrativa per l'uso personale). \u00c8 opportuno comunque rilevare, a questo proposito, che anche una sola pianta di canapa (a titolo di esempio) pu\u00f2 comunemente arrivare a contenere una quantit\u00e0 di principio attivo decine di volte superiore al limite tabellare ricordato.\nLa giurisprudenza della Cassazione.\nLa Suprema Corte di Cassazione non aveva, in passato, maturato un orientamento uniforme in merito; secondo una pronuncia del 1994, dovrebbe distinguersi tra \"coltivazione in senso tecnico-agrario\", ovvero imprenditoriale, costituita da una serie di elementi (disponibilit\u00e0 del terreno, preparazione dello stesso, semina, governo dello sviluppo delle piante, ubicazione dei locali destinati alla custodia dei prodotti) e \"coltivazione domestica\", costituita dalla messa a dimora in vaso di poche piante nella propria abitazione. Solo il primo tipo di coltivazione sarebbe penalmente rilevante, rientrando il secondo tipo nel concetto di uso personale. Secondo un'interpretazione del 2000, la coltivazione costituirebbe reato, \"a prescindere dall'uso che il coltivatore intenda fare della sostanza\". Ci\u00f2 perch\u00e9 coltivazione e detenzione sono due condotte del tutto distinte..\nNel 2003 la Corte di Cassazione, ricostruendo la fattispecie in esame come reato di pericolo concreto, ha affermato che non pu\u00f2 considerarsi reato la coltivazione di modeste quantit\u00e0 di stupefacente ad uso strettamente personale, in quanto non \u00e8 ravvisabile in tale condotta il \"minimo grado di offensivit\u00e0\". Nel 2004 la Suprema Corte \u00e8 nuovamente intervenuta, questa volta rinvenendo nella fattispecie in esame un reato di pericolo astratto e, conseguentemente affermando che:\nritenendo quindi l'azione reato a prescindere dalla quantit\u00e0. Pertanto, chi coltivi modeste quantit\u00e0 di stupefacente, ad uso strettamente personale, potrebbe essere colpito da sanzione penale, punita ora con la \"reclusione da sei a venti anni e con la multa da euro 26.000 a euro 260.000\".\nNel 2007 la Corte di Cassazione, Sezione VI Penale, con sentenza 18 gennaio 2007, sancisce che \"non \u00e8 reato coltivare nel giardino di casa qualche piantina di marijuana perch\u00e9 ci\u00f2 equivale alla detenzione per uso personale\". Di parere opposto la sentenza datata 10 gennaio 2008, in cui la Corte di Cassazione sancisce invece che \"la coltivazione, sul balcone di casa, anche di una sola piantina di marijuana, indipendentemente dalle sue caratteristiche droganti \u00e8 penalmente perseguibile\".\nLa Corte di Cassazione a sezioni unite con sentenza 24 aprile - 10 luglio 2008, n. 286 ha stabilito che \u00e8 vietata qualunque forma di coltivazione delle piante stupefacenti indicate nella tabella I - non necessariamente connotata (poich\u00e9 la legge non lo prevede) da aspetti di imprenditorialit\u00e0 ovvero dalle caratteristiche proprie della coltivazione \"tecnico-agraria\"); si pone comunque il problema della offensivit\u00e0 della condotta (cfr. ad es. l'assoluzione post Sezioni Unite del Tribunale di Milano).\nIn questa dicotomia fra penale ed amministrativo inerente alla coltivazione di un esiguo numero di piante di Cannabis destinate a ricavarne marijuana ad uso personale, la situazione restava quindi giuridicamente ambigua: basti pensare che se un soggetto che avesse messo a dimora delle piante di Cannabis avesse notato o fosse stato preavvertito dell'arrivo delle forze dell'ordine, utilizzando una cesoia per recidere il tronco dalle radici, si sarebbe trovato non pi\u00f9 in possesso di piante propriamente dette, bens\u00ec di materiale vegetale umido tipo marijuana, da seccare e pesare per valutarne l'effettiva quantit\u00e0, modificando quindi con la sua azione di taglio la propria posizione legale da penale (per la legge basta una singola pianta interrata per incorrere nel reato di produzione e/o coltivazione, a prescindere da quale fine) a sanzione riconducibile in illecito amministrativo.\nIl 28 giugno 2011 la corte di Cassazione, con sentenza 25674/11, ha stabilito che coltivare una piantina di marijuana in casa pu\u00f2 essere lecito, trattandosi di \"un reato che non procura danni alla salute pubblica\". Secondo la suprema corte la coltivazione di una pianta di canapa indiana infatti \"non \u00e8 idonea a porre in pericolo il bene della salute pubblica o della sicurezza pubblica\". A seguito di ci\u00f2 \u00e8 stato bocciato il ricorso della Procura di Catanzaro che chiedeva la condanna di un giovane per avere coltivato sul balcone di casa una piantina di cannabis.\nLa decisione mira far luce sul procedimento penale ma mutato in amministrativo a carico di qualcuno che, pur perpetrando un comportamento penalmente perseguibile quale la coltivazione, seppure di una sola pianta, sia stato giudicato da una corte che abbia visto in tale comportamento penalmente rilevante la mera volont\u00e0 di auto approvvigionamento della sostanza e la volont\u00e0 di evitare il contatto con la criminalit\u00e0 o lo spaccio da strada per venirne in possesso. Decisione di importanza storica che sembra sancire il favore verso una ben determinata (seppur controversa) modalit\u00e0 di utilizzo personale della droga, soprattutto a dispetto di chi, giudicato con verdetto di condanna, venga trovato in possesso di appena 5 o 6 grammi di marijuana (magari sulla base del fatto che fosse divisa in pi\u00f9 porzioni), oltre che su quella dell'eccedenza rispetto alla dose personale quotidiana massima indicata dalle tabelle governative). Il fatto che una pianta di cannabis possa produrre tranquillamente 100 - 200 grammi di prodotto secco fa capire quanto la situazione permanga in una sorta di \"area grigia\" di difficile comprensione ed alta interpretabilit\u00e0, tanto per i legislatori quanto per la cittadinanza. Per fare un esempio con un altro paese della UE si pensi ai Paesi Bassi, dove la produzione in proprio di Cannabis \u00e8 tollerata se non eccede le 3-5 piante coltivate senza l'ausilio di luce artificiale."}
{"id": "638756", "revid": "599013", "url": "https://it.wikipedia.org/wiki?curid=638756", "title": "Ctp", "text": ""}
{"id": "638767", "revid": "767487", "url": "https://it.wikipedia.org/wiki?curid=638767", "title": "Dixie Dregs", "text": "I Dixie Dregs sono un gruppo rock statunitense proveniente da Augusta (Georgia), attivo tra gli anni settanta e gli anni novanta. Unirono sonorit\u00e0 jazz a quelle del classico southern rock e hard rock.\nIl gruppo \u00e8 diventato molto popolare nel corso degli anni soprattutto grazie al fatto che tutti i suoi storici componenti successivamente sono diventati membri di altre note band: il fondatore e chitarrista Steve Morse \u00e8 entrato prima nei Kansas e successivamente nei Deep Purple, il tastierista Jordan Rudess nei Dream Theater, il bassista Dave LaRue nei Planet X, il violinista Jerry Goodman nella Mahavishnu Orchestra, e il batterista Rod Morgenstein negli Winger.\nStoria.\nSteve Morse \u00e8 il membro principale dei Dixie Dregs, in quanto autore di tutti i brani del gruppo, oltre ad essere uno dei pi\u00f9 sorprendenti chitarristi del panorama mondiale. \u00c8 nato il 28 luglio 1954 ad Hamilton (Ohio). Ha frequentato l'Accademia di Richmond County e, pi\u00f9 tardi, l'Aguinas High School cos\u00ec come l'Augusta College, entrambi ad Augusta, suonando la chitarra. Val la pena notare che sia lui sia suo fratello Dave sono diventati due celebrit\u00e0 locali durante gli anni sessanta. A scuola, conobbero Andy West e formarono i Dixie Grits.\nMentre Steve frequentava il decimo anno dell'accademia militare di Richmond, essi suonavano occasionalmente e la formazione includeva il fratello di Steve, Dave, alla batteria, Andy West al basso, un chitarrista cantante dal nome di Frank Brittingham e un tastierista di nome Johnny Carr.\nThe Dixie Dregs.\nDopo lo scioglimento dei Dixie Grits, mentre erano all'Universit\u00e0 di Miami, dove stavano studiando al dipartimento di Musica, Steve e Andy conobbero il batterista Rod Morgenstein e l'ex violinista della filarmonica di Miami Allen Sloan e formarono i Dixie Dregs. La band suonava nei bar locali, miscelando cover degli Allman Brothers e Mahavishnu Orchestra con i loro pezzi originali finch\u00e9 non firmarono un contratto di 3 album con la Capricorn Records alla fine del 1976. Questo contratto port\u00f2 alla produzione degli album \"Free Fall\", \"What If\" e \"Night of the Living Dregs\". Dopo di ci\u00f2 la band firm\u00f2 un altro contratto con la Arista Records per tre album, togliendo il prefisso \"Dixie\" dal nome e diventando \"The Dregs\".\nLa formazione della band rimase invariata per il primo demo e successivi 5 albums, con la sola eccezione del tastierista. Per l'ultimo album dei Dregs intitolato \"Industry Standard\" il violinista Allen Sloan fu rimpiazzato da Mark O'Connor che aveva vinto molte volte il campionato nazionale di chitarra Flatpicking e il campionato Grand Masters di Violino a Nashville. (Mark ha anche suonato la chitarra dal vivo su \"Rock And Roll Park\" e \"Bloodsucking Leeches\")\nFrank Josephs suonava le tastiere su 'The Great Spectacular', Steve Davidowski solleticava gli avori su \"Freefall\", Mark Parrish (un originario Dixie Grit) suonava le tastiere su \"What If\" e \"Night Of The Living Dregs\" mentre T Lavitz ha suonato nei tre album dell'Arista Records, \"Dregs of the Earth\", \"Unsung Heroes\" e \"Industry Standard\". Nel periodo in cui \"Industry Standard\" usc\u00ec, la band era sotto pressione per vendere pi\u00f9 dischi e perfino inser\u00ec un paio di brani cantati nell'album. Dopo il tour successivo a questa release la band si sciolse, con Andy West coinvolto nell'industria di computer e Allen Sloan diventato un anestesiologo. (Era gi\u00e0 stato rimpiazzato per l'album e il successivo tour da Mark O'Connor). Rod Morgenstein and\u00f2 a raggiungere la \"Steve Morse Band\".\nI Dregs dapprima si riunirono brevemente nel 1988 per ri-registrare 'Take It Off The Top' per un ensoniq promo CD e suonarono una manciata di concerti. Essi furono poi di nuovo fuori dalle scene finch\u00e9 non si riformarono nel 1992 per un tour sponsorizzato dalla Capricorn Records. La formazione questa volta includeva Morse, Rod Morgenstein, Allen Sloan, T Lavitz e Dave LaRue (dalla Steve Morse Band) al basso.\nQuesta formazione ha suonato 7 volte insieme e poi per volere della Capricorn Records decise di far uscire un live album per commemorare l'occasione. \"Bring 'Em Back Alive\" era l'album ed esso mostrava che i Dixie Dregs non avevano perso niente delle loro vecchie scintille. Mescolando materiale classico dei Dregs con ben note cover, questo album era una soffiata di aria fresca nel piuttosto squallido panorama musicale dominato dalle bands antitecniche del periodo.\nNel 1994, l'incredibile percorso musicale continu\u00f2 un passo avanti con l'uscita di \"Full Circle\" con la Capricorn Records. Un album in studio di tutto materiale inedito pi\u00f9 una reinterpretazione ('Shapes Of Things' degli Yardbirds) questa versione dal suono moderno dei Dixie Dregs prov\u00f2 che essi avevano ancora un mucchio di risorse nelle loro rispettive maniche. La formazione questa volta comprendeva Steve Morse, Rod Morgenstein, T Lavitz, Dave LaRue e un membro originario della Mahavishnu Orchestra, il violinista Jerry Goodman.\nLa band rimase nuovamente abbastanza in silenzio fino alla fine del 1999, quando suonarono una manciata di concerti che furono registrati per un live album \"California Screamin\". Prevedeva una formazione estesa dei Dixie Dregs con Morse, Morgenstein e Lavitz suonando su ogni canzone e Andy West, Dave LaRue, Allen Sloan e Jerry Goodman a rotazione per tutto l'album.\nI Dixie Dregs stanno occasionalmente continuando a fare tour, ma in accordo con Steve non pubblicheranno mai pi\u00f9 un altro album in studio."}
{"id": "638770", "revid": "599013", "url": "https://it.wikipedia.org/wiki?curid=638770", "title": "Cup", "text": ""}
{"id": "638772", "revid": "1683511", "url": "https://it.wikipedia.org/wiki?curid=638772", "title": "Matthew Macfadyen", "text": "\u00c8 conosciuto in Italia soprattutto grazie al film \"Orgoglio e pregiudizio\" (2005), in cui ha interpretato il ruolo di Fitzwilliam Darcy, alla serie televisiva \"Spooks\" (2002-2004), in cui ha interpretato il ruolo della spia Tom Quinn, alla mini serie televisiva \"I pilastri della Terra\" (2010) in cui ha interpretato il priore Philip, e \"Ripper Street\" (2012-2016).\nBiografia.\nHa frequentato a Oakham, nel Rutland, l'Oakham School, ha proseguito i suoi studi a Londra presso la Royal Academy of Dramatic Art (RADA 1992-1995), di cui \u00e8 membro. Dopo gli studi, nel giro di pochi anni diventa un noto attore teatrale, grazie alle sue partecipazioni a opere come \"La duchessa di Amalfi\" e \"Molto rumore per nulla\". Inizia a lavorare per la televisione interpretando Hareton Earnshaw in un adattamento televisivo del romanzo di Emily Bront\u00eb \"Cime tempestose\", e in seguito lavora in alcune produzioni per la BBC. Nel 2001 lavora per il cinema con \"Enigma\", adattamento cinematografico dell'omonimo romanzo di Robert Harris, in seguito torna in TV dove tra il 2002 e il 2004 \u00e8 Tom Quinn nella serie televisiva \"Spooks\".\nNel 2005 interpreta Fitzwilliam Darcy in \"Orgoglio e pregiudizio\" di Joe Wright, nello stesso anno torna in teatro, dove ottiene un buon successo come il Principe Hal in \"Enrico IV, parte I\" e \"parte II\", portate in scena al Royal National Theatre. Nel 2007 lavora nella commedia di Frank Oz \"Funeral Party\" e nel 2008 recita al fianco di Michelle Williams e Ewan McGregor nel thriller \"Senza apparente motivo\". Sempre nel 2008 \u00e8 John Birt in \"Frost/Nixon - Il duello\", per la regia di Ron Howard. Nel 2009 \u00e8 lo sceriffo di Nottingham nel \"Robin Hood\" cinematografico di Ridley Scott. Nel 2010 ottiene il ruolo del priore Philip nella miniserie \"I pilastri della Terra\" tratto dall'omonimo romanzo di Ken Follett. Nel 2010 ha vinto un British Academy Television Awards come miglior attore non protagonista in Criminal Justice. Nel 2011 recita nel film \"I tre moschettieri\", mentre nel 2012 \u00e8 Oblonsky, fratello della protagonista, nel film di Joe Wright \"Anna Karenina\".\nVita privata.\nNel 2003 inizia una relazione con l'attrice Keeley Hawes, conosciuta sul set della serie tv \"Spooks\", e con la quale ha recitato insieme anche nel film \"Funeral Party\". La coppia si \u00e8 sposata nel 2004 e ha avuto due figli: Maggie (2004) e Ralph (2006). Con loro vive anche Myles (2000), il figlio che la Hawes ha avuto da un precedente matrimonio.\nDoppiatori italiani.\nNelle versioni in italiano, Matthew Macfadyen \u00e8 stato doppiato da:"}
{"id": "638774", "revid": "30909", "url": "https://it.wikipedia.org/wiki?curid=638774", "title": "Pesce di aprile", "text": ""}
{"id": "638783", "revid": "73560", "url": "https://it.wikipedia.org/wiki?curid=638783", "title": "Consiglio d'amministrazione", "text": ""}
{"id": "638784", "revid": "767487", "url": "https://it.wikipedia.org/wiki?curid=638784", "title": "Congregazione cristiana dei testimoni di Geova in Italia", "text": "I testimoni di Geova sono presenti in Italia dal 1903, anno in cui fu edita per la prima volta l'edizione italiana della Watch Tower (La Torre di Guardia). Durante il fascismo, i credenti appartenenti ai testimoni di Geova (come quelli di altre confessioni religiose acattoliche) vennero perseguitati. I pochi testimoni di Geova italiani furono imprigionati e messi al confino. Alcuni furono rinchiusi nei campi di concentramento nazisti dove almeno un Testimone italiano trov\u00f2 la morte.\nSecondo dati forniti dal movimento nel 2016, in Italia i Testimoni di Geova attivi nell'opera di predicazione sono 251.092 e contano 2.976 congregazioni che si radunano in sale del Regno aperte al pubblico. Nello stesso anno in Italia sono state battezzate 4.915 persone e alla Commemorazione della morte di Ges\u00f9 Cristo hanno assistito 438.412 persone.\nSecondo una ricerca del Centro studi sulle nuove religioni (CESNUR) del 2002, i testimoni di Geova sono la seconda religione in Italia, se si considerano i cittadini italiani, o la terza (dopo i musulmani contando tutti gli abitanti). La loro crescita pi\u00f9 significativa \u00e8 avvenuta in Italia nel periodo dagli anni 1960 agli anni 1980 (pi\u00f9 317%).\nLa \"Congregazione cristiana dei testimoni di Geova\" \u00e8 riconosciuta dalla Repubblica Italiana italiano come confessione religiosa ai sensi dell'art. 2 L. n. 1159/1929 e dell'art. 10 R.D. n. 289/1930. La Congregazione Cristiana dei Testimoni di Geova \u00e8 stata riconosciuta come ente morale, con personalit\u00e0 giuridica, con decreto del presidente della Repubblica 31 ottobre 1986, n. 783, su conforme parere del Consiglio di Stato.\nTra la Repubblica Italiana e la Congregazione Cristiana dei Testimoni di Geova \u00e8 stata stipulata un'intesa ai sensi dell'art. 8 della Costituzione. Il testo, datato 18 novembre 1999 e approvato a maggioranza dal Consiglio dei ministri il 21 gennaio 2000, \u00e8 stato sottoscritto dal Governo il 20 marzo 2000. A questo schema di intesa non \u00e8 ancora seguita per\u00f2 la legge d'approvazione (di competenza parlamentare), il che implica che non se ne pu\u00f2 assumere l'immediata efficacia nel diritto statuale. In data 4 aprile 2007 \u00e8 stato firmato a Palazzo Chigi un nuovo testo dell'intesa, che dovr\u00e0 essere sottoposto al Consiglio dei ministri per la successiva trasmissione al Parlamento per la conseguente ratifica."}
{"id": "638786", "revid": "99861", "url": "https://it.wikipedia.org/wiki?curid=638786", "title": "Torpediniere", "text": ""}
{"id": "638789", "revid": "100461", "url": "https://it.wikipedia.org/wiki?curid=638789", "title": "Sir William Crookes", "text": ""}
{"id": "638794", "revid": "32372", "url": "https://it.wikipedia.org/wiki?curid=638794", "title": "Rob Zombie", "text": "Biografia.\n\u00c8 noto soprattutto per essere il fondatore, nonch\u00e9 cantante e compositore del gruppo industrial metal White Zombie, gruppo con il quale ha suonato fino al 1998, anno dello scioglimento dello stesso. Successivamente al 1998 ha iniziato una carriera solista, poi culminata nella formazione di un gruppo chiamato semplicemente Rob Zombie, che lo ha portato alla pubblicazione di sette album. Alcuni anni dopo \u00e8 uscito nelle sale cinematografiche il suo primo film in veste di regista, \"La casa dei 1000 corpi\", seguito da \"La casa del diavolo\". Ha continuato la carriera da regista dirigendo con successo il reboot \"Halloween - The Beginning\".\nZombie \u00e8 stato co-produttore nel 2003 dell'album tributo dei Ramones, \"We're a Happy Family\". Nello stesso album interpreta la canzone \"Blitzkrieg Bop\". Nel 2004 ha ospitato un concerto tributo ai Ramones (immortalato nel film-documentario \") per il trentesimo anniversario della fondazione della band. Sul palco si sono succeduti nomi molto importanti del punk tra cui Henry Rollins dei Black Flag, Steve Jones dei Sex Pistols, Tim Armstrong dei Rancid, Brett Gurewitz dei Bad Religion ed altri ancora.\nHa partecipato come Guest Host nella puntata del 28 giugno 2010 del Monday Night Raw.\nHa partecipato ai VH1 Rock Honors cantando una canzone dei Kiss con Slash, Ace Frehley, Tommy Lee, Scott Ian e Gilby Clarke. In \", \u00e8 stata dedicata un'auto truccata a Rob Zombie (sbloccabile con i punti stile).\nNel 2009 ha diretto il sedicesimo episodio dell'ottava stagione di ' dal titolo \"Los Angeles\". Nel 2012 \u00e8 uscito il suo sesto film da regista, \"Le streghe di Salem\", che ha diviso molto la critica. Nel 2014 ha diretto un cortometraggio animato per il lancio del videogioco ' per la Ubisoft. In questo breve corto, realizzato da Zombie e da Tony Moore, si possono ripercorrere gli avvenimenti pi\u00f9 cruenti della Rivoluzione francese, vista con gli occhi del regista stesso. Nel 2015 \u00e8 stato annunciato che produrr\u00e0 la serie horror-comedy \"Trapped\" con Mila Kunis, per il canale Starz.\nVita privata.\nFino al 1977 ha vissuto con i genitori nell'ambiente del circo. Dopo 13 anni di fidanzamento, il 31 ottobre 2002 ha sposato l'attrice Sheri Moon."}
{"id": "638805", "revid": "1656773", "url": "https://it.wikipedia.org/wiki?curid=638805", "title": "Macchina di Wimshurst", "text": "La macchina di Wimshurst \u00e8 un generatore elettrostatico per generare alte tensioni, sviluppato nel 1882 dall'inventore britannico James Wimshurst. Ha un aspetto caratteristico con due grandi dischi controrotanti montati su un piano verticale, due barre incrociate con spazzole metalliche e uno spinterometro formato da due sfere metalliche.\nDescrizione.\nLa macchina di Wimshurst appartiene alla classe dei generatori elettrostatici detti \"a induzione\". In essa i due dischi isolati e i loro settori metallici ruotano in direzioni opposte passando le barre neutralizzanti metalliche incrociate e le loro spazzole. Uno squilibrio di cariche viene indotto, amplificato e raccolto da due paia di pettini metallici con punti posti vicino alle superfici di ciascun disco. Questi collettori sono montati su supporti isolanti e collegati ai terminali di uscita. Il feedback positivo aumenta le cariche accumulate in modo esponenziale fino a quando non viene raggiunta la tensione di rottura dielettrica dell'aria e una scarica elettrica passa attraverso lo spazio.\nLa macchina funzioner\u00e0 in modo soddisfacente in un'atmosfera secca. Richiede energia meccanica per far girare i dischi contro il campo elettrico, ed \u00e8 questa energia che la macchina converte nell'energia elettrica della scarica. L'uscita di stato stazionario della macchina di Wimshurst \u00e8 una corrente continua proporzionale all'area coperta dal settore metallico, alla velocit\u00e0 di rotazione e a una funzione della distribuzione della carica iniziale. L'isolamento e le dimensioni della macchina determinano la massima tensione di uscita raggiungibile. L'energia della scarica accumulata pu\u00f2 essere aumentata aggiungendo un paio di bottiglie di Leida, un tipo di condensatore adatto per alte tensioni, con le piastre interne delle bottiglie collegate indipendentemente a ciascuno dei terminali di uscita e le piastre esterne delle bottiglie interconnesse.\nFunzionamento.\nI due dischi isolanti controrotanti sono installati su una serie di settori metallici. La macchina \u00e8 dotata di quattro piccole spazzole con messa a terra (due per lato macchina su alberi conduttori posti a 90\u00b0 tra loro), pi\u00f9 una coppia di pettini per la raccolta della carica. Gli alberi conduttori, che trattengono le spazzole, formano una \"X\", se visti attraverso i dischi isolanti, in quanto perpendicolari tra loro. I pettini di raccolta della carica sono montati lungo l'orizzontale e sono ugualmente a contatto con i bordi esterni di entrambi i dischi anteriori e posteriori. I pettini di raccolta su ciascun lato sono collegati alle rispettive bottiglie di Leida.\nQualsiasi piccola carica su uno dei due dischi \u00e8 sufficiente per avviare il processo di ricarica. Partendo, per supposizione, dal disco posteriore (catena inferiore [A]) contenente una carica positiva (rossa) e ruotante, ad esempio, in senso antiorario (da destra verso sinistra), quando il settore caricato (quadratino rosso in movimento) ruota in corrispondenza della spazzola ([Y], punta della freccia in basso) accanto al disco anteriore (catena superiore [B] vicino al centro), induce una polarizzazione della carica sull'albero conduttore ([Y-Y1] linea nera orizzontale superiore) che tiene il pennello, attirando la carica negativa (verde) sul lato vicino (il quadrato superiore [Y] diventa verde), in modo che la carica positiva (rossa) si accumuli sul lato lontano (attraverso il disco, 180\u00b0 di distanza) (il quadrato superiore [Y1] diventa rosso). Le cariche polarizzate dell'albero si attaccano ai settori pi\u00f9 vicini sul disco B, determinando una carica negativa su B [Y] pi\u00f9 vicina alla carica positiva iniziale su A e una carica positiva sul lato opposto di B [Y1]. Dopo un'ulteriore rotazione di 45\u00b0 ([Z] vicino al centro della catena inferiore), la carica positiva (rossa) su A (catena inferiore) viene respinta da una carica positiva (rossa) sull'avvicinamento di B (catena superiore [Z]). Il primo pettine di raccolta ([Z] linee a punta di freccia a triangoli) incontrato consente ad entrambe le cariche positive (rosse) di lasciare i settori neutri (i quadrati diventano neri) e di accumularsi nell'anodo (triangolo rosso) della bottiglia di Leida, attratti dal catodo (triangolo verde) della bottiglia di Leida. La carica completa il ciclo attraverso i dischi quando una scarica (zigzag giallo) \"svuota\" le bottiglie di Leida.\nQuando B ruota di 90\u00b0 in senso orario (da sinistra verso destra), le cariche che sono state indotte su di esso si allineano con le spazzole accanto al disco A [X, X1]. Le cariche su B inducono la polarizzazione opposta dell'asta delle spazzole A e la polarizzazione dell'asta viene trasferita al suo disco. Il disco B continua a ruotare e le sue cariche vengono accumulate dai pettini di raccolta della carica pi\u00f9 vicini. Il disco A ruota di 90\u00b0 in modo che le sue cariche siano allineate con la spazzola del disco B [Y, Y1], dove viene indotta una polarizzazione di carica opposta sull'albero conduttore B e sui settori pi\u00f9 vicini di B. Il processo si ripete ciclicamente: ogni polarizzazione di carica su A induce una polarizzazione di carica su B, che a sua volta induce una polarizzazione di carica su A, e cos\u00ec via."}
{"id": "638806", "revid": "4711", "url": "https://it.wikipedia.org/wiki?curid=638806", "title": "Scienziati", "text": ""}
{"id": "638808", "revid": "4711", "url": "https://it.wikipedia.org/wiki?curid=638808", "title": "Attori", "text": ""}
{"id": "638812", "revid": "228587", "url": "https://it.wikipedia.org/wiki?curid=638812", "title": "The Lex Diamond Story", "text": "The Lex Diamond Story \u00e8 il terzo album ufficiale dell'MC newyorkese Raekwon, membro del Wu-Tang Clan. Il disco, uscito per la Universal Records, \u00e8 prodotto da ben 13 musicisti, mentre alle collaborazioni troviamo Fat Joe, Havoc, Sheek Louch, Capone, la Ice Water Inc., le cantanti Tekitha, Tiffany Villareal e i membri del Clan Ghostface Killah, Masta Killa, Inspectah Deck, Method Man e Cappadonna.\nIl disco non ha ottenuto lo stesso successo di \"Only Built 4 Cuban Linx...\" a causa della scarsa promozione e della mancanza di RZA alle produzioni, nonostante \"The Lex Diamond Story\" dimostri un riallacciamento al Wu-Tang Clan da parte di Raekwon."}
{"id": "638815", "revid": "1543377", "url": "https://it.wikipedia.org/wiki?curid=638815", "title": "Consorzio agrario", "text": "Un consorzio agrario \u00e8 un consorzio di agricoltori, costituiti in forma di societ\u00e0 cooperativa, su base provinciale o interprovinciale, per la fornitura di beni o servizi utili per l'attivit\u00e0 imprenditoriale agricola o per la commercializzazione delle loro produzioni.\nStoria.\nDurante lo Stato liberale e all'interno dell'impero austriaco.\nI consorzi agrari nacquero in forma di societ\u00e0 cooperative sul finire del Ottocento, per svolgere principalmente la funzione di gruppi di acquisto (soprattutto concimi chimici e macchine agricole) a favore degli agricoltori. Assorbirono negli anni molte delle funzioni che erano prima assunte da altre istituzioni create a favore degli agricoltori, in particolare dei comizi agrari, che erano regolati dal R.D. 3452 del 23 dicembre 1866, e della Societ\u00e0 degli agricoltori italiani, ma che avevano fatto fatica a decollare. Anche all'interno dell'impero austriaco nel 1881 la dieta tirolese aveva favorito la nascita del Consiglio provinciale d'agricoltura, un'agenzia pubblica con il compito di favorire la ripresa e la razionalizzazione del settore primario. I Consorzi agrari distrettuali furono dirette emanazioni di questo organo. Tali enti si occupavano di promuovere migliorie agricole, l'istruzione agraria, discutere e interferire sulle sovvenzioni offerte dallo stato ma anche promuovere l'acquisto cumulativo di sementi o scorte agrarie. Fu proprio l'ideale democratico sviluppatosi all'interno di questi enti che riusc\u00ec a vincere la diffidenza dei contadini e fu alla base del successivo sviluppo delle Famiglie cooperative nell'area trentina. Ne fu un esempio la nascita della prima famiglia cooperativa promossa dal prete giudicariese don Lorenzo Guetti.\nNel 1892 si costituiva a Piacenza la Federconsorzi, un'organizzazione a livello nazionale. Durante la prima guerra mondiale svolsero un importante compito logistico per l'importazione dei cereali e favorire il rifornimento delle truppe al fronte.\nDurante il fascismo.\nDal 1926 i vari consorzi agrari divennero \"l'organo commerciale della Federazione provinciale degli agricoltori\": essi offrivano infatti un credito agrario senza interessi nei confronti degli acquisti di sementi, concimi, macchine agricole, bestiame e tutto ci\u00f2 che era necessario all'attivit\u00e0 produttiva agricola: in questo modo venivano abbattute l'usura bancaria e la speculazione realizzata dai grandi distributori privati.\nI consorzi agrari, perfettamente inseriti nella politica agraria del fascismo (appoggiando bonifica integrale, Battaglia del grano, ecc.), organizzarono anche la gestione ammassi. Si trattava in questo caso di \"ammassare\" appunto tutti i prodotti primari per l'alimentazione nei Consorzi agrari per favorire una maggiore razionalizzazione ed efficienza nel settore e mantenere la nazione pronta in caso di necessit\u00e0, trasformando pi\u00f9 facilmente l'economia civile in economia di guerra. Nel 1935 si verific\u00f2 il primo ammasso volontario del grano, quando i consorzi agrari ammassarono 12 milioni di quintali di grano, mentre nel 1938 ne vennero ammassati 40 milioni di quintali per le esigenze autarchiche.\nIl 30 maggio 1932, con legge n.752, venne costituito l'ente finanziario dei consorzi agrari, per agevolare l'assetto finanziario dei consorzi stessi; mentre con il regio decreto legge del 5 settembre 1938 e la legge del 2 febbraio 1939 vennero costituiti i consorzi agrari provinciali, che univano i compiti e le funzioni dei consorzi agrari e della Federazione, subendo una razionalizzazione che li riduceva da 196 a 94 (uno a provincia).\nSecondo dopoguerra.\nDopo la liberazione i consorzi riassunsero la figura di societ\u00e0 cooperative, ma l'ammissione di nuovi soci fu molto ostacolata per non turbare gli equilibri politici raggiunti, fortemente sbilanciati a favore della scelta democristiana.\nNel frattempo gli ammassi divennero lo strumento governativo di sostegno dei prezzi agricoli e i consorzi svolsero questo ruolo che assicurava loro la continuazione della fase di sviluppo fino al 1963. La stampa pi\u00f9 progressista e le opposizioni di sinistra, cercarono invano di segnalare le forti commistioni tra i consorzi agrari e la Democrazia Cristiana.\nCessata la funzione degli ammassi i consorzi cercarono di diventare organismi per la commercializzazione dei prodotti agricoli ma in breve molti di essi si trovarono in situazione di pesante indebitamento.\nLa Federconsorzi che si era assunto il compito di \"volano finanziario\" fu trascinata in questo vortice di indebitamento verso il sistema bancario.\nDopo il crollo appunto della Federconsorzi nel 1991 molti consorzi finirono in liquidazione coatta amministrativa, ma in buon numero furono ammessi all'esercizio provvisorio. Questo stato di cose si \u00e8 trascinato per 15 anni. Solo un ristretto numero di consorzi \u00e8 rientrato \"in bonis\" mentre per gli altri lo Stato provvedeva a concedere proroghe. La situazione era particolarmente pesante perch\u00e9 l'Unione europea minacciava di considerare dette proroghe come una forma mascherata di aiuto di Stato non notificato e, perci\u00f2, illecito.\nCon il governo di centro-sinistra del 2006 c'\u00e8 stato un netto cambiamento di indirizzo. Nel decreto legge sullo \"spacchettamento\" dei ministeri i consorzi agrari hanno perso le loro residue competenze di tipo pubblicistico per diventare sotto tutti gli aspetti delle normali cooperative agricole. Peraltro in questo modo \u00e8 stato possibile concedere un'ulteriore proroga per concludere, entro il 31 dicembre del 2007 il proprio concordato con i creditori.\nI consorzi agrari d'Italia.\nRitornati in bonis molti consorzi, anche tramite accorpamenti, \u00e8 risorta una realt\u00e0 unificatrice, in forma di societ\u00e0 consortile per azioni, formata da 21 consorzi, in assoluta prevalenza dell'Italia settentrionale e centrale, che ha preso il nome di consorzi agrari d'Italia.\nLegislazione.\nL 99/09 23 luglio 2009 art.9"}
{"id": "638816", "revid": "2730", "url": "https://it.wikipedia.org/wiki?curid=638816", "title": "Anne Robert Jacques Turgot", "text": "Biografia.\nGli studi.\nNato a Parigi fu il figlio pi\u00f9 giovane di Michel-Etienne Turgot, \"Prevosto dei Mercanti\" di Parigi, e di Madeleine Fran\u00e7oise Martineau de Br\u00e9tignolles, di origini normanne.\nEducato per entrare nella carriera ecclesiastica, venne ammesso alla Sorbona nel 1749 (dopo essere stato nominato abate di Brucourt) e fu autore in questo periodo di due apprezzate dissertazioni in Latino dal titolo \"Sui benefici della Religione Cristiana\" e \"Sul progresso storico della Mente Umana\". La prima opera che mostra il suo interesse per l'economia \u00e8 una lettera del 1749 sulle monete cartacee, indirizzata al suo amico De Cic\u00e9, nella quale Turgot si opponeva alla difesa, da parte di Terrasson, del sistema economico di John Law.\nTurgot si mostr\u00f2 anche molto versato nel componimento in versi, e tent\u00f2 di introdurre nella lingua francese le regole della prosodia latina; la sua traduzione in francese del IV Libro dell'Eneide incontr\u00f2 gli entusiasmi di Voltaire, il quale salut\u00f2 quest'opera come l'unica traduzione in prosa per la quale aveva provato un sincero entusiasmo.\nNel 1750 Turgot prese l'importante decisione di non prendere la tonaca e ricevere gli ordini, dando come motivazione di non \u00ab [...] poter indossare una maschera per il resto della mia vita\u00bb.\nLa carriera.\nNel 1752 divenne sostituto, e in seguito consigliere, nel Parlamento di Parigi e nel 1753 venne eletto \"ma\u00eetre des requ\u00eates\". A Parigi frequent\u00f2 diversi salotti letterari, fra i quali quello di Madame de Graffigny dove conobbe Madame Geoffrin, Madame du Deffand e Mademoiselle de Lespinasse(Jeanne Julie \u00c9l\u00e9onore de Lespinasse).\nIn questo stesso periodo incontr\u00f2 i padri della teoria fisiocratica, Fran\u00e7ois Quesnay e Vincent de Gournay, e con essi, l'abate Andr\u00e9 Morellet ed altri importanti economisti dell'epoca.\nNel 1755 e nel 1756 accompagn\u00f2 in qualit\u00e0 di assistente l'\"Intendente\" del commercio de Gournay il cui motto \"laisser faire, laisser passer\" divent\u00f2 il motto del liberismo economico.\nNel 1760, mentre viaggiava nell'est della Francia, fece visita a Voltaire, il quale divenne uno dei suoi pi\u00f9 cari amici e sostenitori.\nA quel tempo Turgot si dedic\u00f2 allo studio di diverse branche della scienza e delle lingue antiche e moderne. Nel 1753 tradusse in francese le \"Questions sur le commerce\" di Josias Tucker e nel 1754 fu autore di una \"Lettre sur la tol\u00e9rance civile\" e di un \"pamphlet\" dal titolo \"Le Conciliateur\" a sostegno della tolleranza religiosa. Tra il 1755 ed il 1756 fu autore di diversi articoli per la celebre \"Encyclop\u00e9die\" e tra il 1757 ed il 1760 fu autore di un articolo dal titolo \"Valeurs des monnaies\", composto probabilmente per il \"Dictionnaire du commerce\" di Morellet. Nel 1759 apparve anche un suo \"Eloge de Gournay\".\nIntendente di Limoges (1761 - 1764).\nNell'agosto 1761 Turgot venne eletto intendente della \"gen\u00e9ralit\u00e9\" di Limoges, che comprendeva alcune delle zone pi\u00f9 subissate dalle tasse e le pi\u00f9 povere di tutta la Francia. Poich\u00e9 era gi\u00e0 molto addentro alle teorie economiche di Quesnay e Gournay, cerc\u00f2 di applicarne i principi in queste province.\nLa sua prima iniziativa fu di continuare l'operato del suo predecessore Tourny, cercando di fare un nuovo catasto della regione, con lo scopo di equilibrare una pi\u00f9 equa tassazione, ottenendo una sostanziale riduzione fiscale della provincia.\nTra il 1762 ed il 1770 pubblic\u00f2 il suo \"Avis sur l'assiette et la repartition de la taille\" e in qualit\u00e0 di presidente della \"Soci\u00e9t\u00e9 d'agriculture de Limoges\" fece diverse conferenze sui principi della tassazione. Quesnay e Honor\u00e9 Gabriel Riqueti de Mirabeau avevano proposto una \"tassa proporzionale\" (\"imp\u00f4t de quotit\u00e9\") mentre Turgot propose una \"tassa distributiva\" (\"imp\u00f4t de repartition\").\nUna sua ulteriore riforma fu l'eliminazione dell'istituto della \"corv\u00e9e\" con una tassa in moneta imposta su tutta la provincia, i cui ricavi vennero utilizzati per la costruzione e la manutenzione delle strade, permettendo cos\u00ec il progresso delle vie di comunicazione che potessero incrementare il traffico di merci.\nNel 1769 scrisse le \"M\u00e9moire sur les pr\u00eats \u00e0 int\u00e9r\u00eat\" a seguito dello scandalo finanziario di Angoul\u00eame, in occasione del quale venne trattato scientificamente l'istituto del prestito a interesse, tralasciando le mere considerazioni morali degli ecclesiastici. In questo caso il punto di vista di Turgot era la necessit\u00e0 di raggiungere un compromesso tra la necessit\u00e0 di prestare denaro per la creazione di imprese e quella di ricavarne il pi\u00f9 alto tasso d'interesse possibile.\nFra le altre opere scritte durante il suo periodo da intendente, si annoverano le \"M\u00e9moire sur les mines et carri\u00e8res\" e le \"M\u00e9moire sur la marque des fers\", nelle quali Turgot protest\u00f2 animosamente contro l'ingerenza dello Stato a favore della libera competizione.\nMinistro.\nIl 20 giugno 1774, Turgot, grazie al rapporto di amicizia con il Conte di Maurepas, il principale consigliere del nuovo sovrano, Luigi XVI di Francia, ottenne l'incarico di Ministro della Marina; il 24 agosto dello stesso anno fu nominato anche \"Contr\u00f4leur g\u00e9n\u00e9ral des finances\". \nAccolto con grande calore da parte degli intellettuali e dai circoli riformatori, il nuovo ministro invi\u00f2 al Re un breve memoriale contenente l'indicazione dei principi di governo: \"Nessuna bancarotta, nessun aumento di imposte, nessun prestito\". In ottemperanza a tali principi e proseguendo in parte sulla linea gi\u00e0 tracciata dal suo predecessore Abate Terray, Turgot impose la soppressione di numerose sinecure, il contenimento delle spese di corte e cerc\u00f2 di imporre un maggior controllo da parte del Contr\u00f4le G\u00e9n\u00e9ral sulle spese degli altri dipartimenti. \nPi\u00f9 contenuti furono i suoi interventi in materia fiscale e tributaria: pur ipotizzando la sostituzione delle imposte indirette con una singola imposta sul valore dei terreni e \nuna riforma comprensiva della \"Ferme G\u00e9n\u00e9rale\", si accontent\u00f2 di abrogare alcuni octroi (dazi su determinati beni) e a rinnovare i contratti di riscossione negoziati da Terray imponendo solamente condizioni pi\u00f9 stringenti in tema di personale amministrativo, miglior\u00f2 l'esazione della taille e contenne gli abusi dei \"croupes\" (una speciale classe di pensioni pubbliche). In campo amministrativo, sostitu\u00ec l'inefficiente compagnia che aveva tenuto il monopolio del salnitro con una r\u00e9gie pubblica, a capo della quale pose lo scienziato Lavoisier, migliorando non poco l'efficienza e la produzione di polvere da sparo e munizioni, e dispose il trasferimento dei servizi postali da un monopolista privato ad un servizio pubblico, sottoposto al diretto controllo del dipartimento delle finanze. \nLe iniziative di Turgot garantirono una considerevole riduzione del deficit e permisero di migliorare il credito nazionale al punto che, nel 1776, fu in grado di negoziare un prestito con un consorzio di banchieri olandesi al tasso di interesse del 4%. \nAl momento dell'assunzione in carica Turgot doveva affrontare una situazione economica estremamente precaria, soprattutto a causa di una dura carestia che aveva portato a forti rincari dei prodotti agricoli che avevano indotto l'Abate Terray ad abolire la limitata libert\u00e0 di commercio del grano introdotta pochi anni prima in favore di una politica di intervento. \nIl 13 settembre 1774, Turgot promulg\u00f2 un decreto di liberalizzazione del commercio di cereali, nonostante la forte opposizione del consiglio della corona e vivaci polemiche anche nei confronti con diversi illuministi Simon-Nicholas Henri Linguet e Necker, il quale critic\u00f2 l'operato di Turgot nel suo \"Essai sur la l\u00e9gislation et le commerce des grains\". Il raccolto del 1774, tuttavia, fu pi\u00f9 scarso del previsto e poco dopo scoppi\u00f2 nelle campagne parigine, sottoposte a misure di requisizione per garantire l'approvvigionamento della capitale, una vera e propria guerra delle farine: i tumulti proseguirono per diversi mesi fino a quando, il 2 maggio 1775, a seguito di una manifestazione di contadini nelle vicinanze di Versailles, Luigi XVI impose un calmiere sui prezzi.\nNel gennaio 1776, dopo una lunga fase preparatoria, Turgot sottopose al Re ed al consiglio sei editti: quattro erano un ampliamento dell'editto sul libero commercio del grano e abolivano numerose cariche amministrative e sinecure relative al commercio di generi alimentari, il quinto sopprimeva le \"jurandes\" e le \"ma\u00eetrises\", ovvero le corporazioni dei mestieri che controllavano e limitavano l'ammissione in molte manifatture, l'ultimo abrogava le corv\u00e9e ed istituiva un'imposta generale di scopo sulla manutenzione delle strade a carico di tutti i proprietari terrieri. \nIl Parlamento di Parigi neg\u00f2 la registrazione degli editti ma il Re, accogliendo il suggerimento di Turgot stesso, dispose un lit de justice per superare l'opposizione e promulgare cos\u00ec le norme. Fu l'ultima vittoria del ministro. Le riforme della corte, l'introduzione del libero commercio interno, i tentativi di riforma dell'amministrazione e del sistema fiscale, cos\u00ec come la richiesta fatta al Re di sopprimere nel giuramento di incoronazione le frasi offensive nei confronti dei Protestanti alienarono il consenso dell'intera nobilt\u00e0, di gran parte dell'amministrazione civile, della corte e di numerosi finanzieri parigini mentre la Regina fu oltraggiata dal rifiuto di Turgot di garantire favori economici alla favorita, Contessa di Polignac. \nUltimi anni.\nSostenuto dai soli illuministi, Turgot perse la fiducia di Luigi XVI il quale, su istigazione della moglie e di Maurepas, destitu\u00ec il ministro il 12 maggio 1776. Si ritir\u00f2 a vita privata nel castello di La Roche-Guyon, di propriet\u00e0 della duchessa di Enville ma non vi rimase a lungo: torn\u00f2 a Parigi ove consacr\u00f2 il resto della sua vita agli studi scientifici e letterari ed ottenne, nel 1777, la nomina di vice presidente dell'Acad\u00e9mie des inscriptions et belles-lettres. Ivi mor\u00ec il 18 marzo 1781. "}
{"id": "638822", "revid": "767487", "url": "https://it.wikipedia.org/wiki?curid=638822", "title": "Arac Attack - Mostri a otto zampe", "text": "Arac Attack - Mostri a otto zampe (\"Eight Legged Freaks\") \u00e8 un film commedia horror fantascientifica del 2002, diretto da Ellory Elkayem. \u00c8 un omaggio ai classici del cinema di fantascienza degli anni cinquanta.\nTrama.\nNella tranquilla cittadina mineraria di Prosperity, in Arizona, un incidente provoca la caduta di un barile di rifiuti tossici dentro uno stagno. Una settimana dopo Mike, un bambino appassionato di ragni esotici, va da Joshua, un collezionista di ragni esotici, che gli rivela che grazie ad una nuova dieta i ragni stanno crescendo. Joshua \u00e8 per\u00f2 ignaro che cibandosi dei grilli contaminati dai rifiuti tossici i ragni ne assumano le tossine. Dopo che Mike se ne va, uno dei ragni, una tarantola gigante, si libera e lo morde; in preda al dolore, Joshua devasta senza volerlo la stanza, liberando anche tutti gli altri ragni.\nUna settimana dopo Mike decide di tornare da Joshua, ma vede l'agente di polizia Bred estrarre il barile di rifiuti tossici dal lago; capendo che i grilli sono contaminati, decide di avvertire Joshua, ma la madre, lo sceriffo Sam Parker, glielo vieta, sicura che l'uomo sia un pessimo esempio per il ragazzo. Mentre lo riporta a casa, Sam vede sua figlia Ashley mentre \u00e8 in moto con il suo ragazzo Bret e alcuni suoi amici, e dopo aver fatto una multa a quest'ultimo riporta a casa anche la figlia. Successivamente Bret e i suoi amici, recatisi in un autogrill, hanno il primo incontro con i ragni. Vengono catturati tutti, eccetto Bret che riesce a fuggire in moto, dai giganteschi aracnidi.\nIntanto Gladys trova un enorme buco nella sua casa e viene catturata da un gruppo di ragni tessifilo. Chris ritrova una delle loro zampe e si reca da Sam, dove Mike, analizzandola, capisce che i ragni sono ormai grandi quanto un uomo. Sam \u00e8 diffidente, ma cambia idea quando un ragno tessifilo attacca sua figlia Ashley; dopo aver ucciso il ragno, Sam chiede a Bred di prendere tutte le armi possibili e raggiungerla.\nMike per\u00f2 sa che i ragni sono notturni e perci\u00f2 Sam decide di avvertire gli abitanti di Prosperity perch\u00e9 si rifugino nel centro commerciale, dato che possiede pareti di cemento e porte rinforzate; con i telefoni isolati dai ragni sono per\u00f2 costretti a chiedere aiuto a Randy, un appassionato di alieni che possiede una propria radio. Randy, convinto che i ragni siano in realt\u00e0 alieni, accetta di aiutarli, cos\u00ec Sam invia un messaggio alla citt\u00e0: dapprima nessuno le crede, ma quando i ragni attaccano gli abitanti, tutti fuggono in massa verso il centro commerciale.\nRandy e Chris vedono una tarantola gigante che sfonda la porta sprangata del centro commerciale, e i ragni invadono cos\u00ec la zona; Bred decide di sacrificarsi per permettere agli altri di fuggire, ma si salva grazie ad una grata e fugge dalla porta sul retro. Randy permette a Chris di fuggire, atterrando su un cespuglio; l\u00ec incontra Bred, e i due scappano inseguiti dai ragni giganti.\nChris si riunisce con Sam e i due cercano di aprire la porta per le miniere; intanto Wade incontra Bret, il quale \u00e8 ancora inseguito dai ragni saltatori, che divorano il sindaco. Bret allora usa un montacarichi per sfondare la porta e bloccare i ragni, per poi portare nelle miniere gli abitanti di Prosperity.\nIl gruppo finisce per\u00f2 nella tana della regina dei ragni tessitori; Chris decide di cercare Gladys e chiede a Sam di attivare il generatore una volta fuori, cos\u00ec da far esplodere il metano nella miniera ed uccidere i ragni.\nProduzione.\nIl film \u00e8 stato girato in Arizona, fra: Glendale, Page, Superior, Tonopah ed al \"Magma Hotel\" di Superior.\nDistribuzione.\nOriginariamente era previsto che il titolo della versione in lingua inglese fosse uguale a quello destinato all'esportazione (\"Arac Attack\"), ma la produzione lo giudic\u00f2 troppo assonante con \"Iraq attack\", che avrebbe potuto scoraggiare o spaventare il pubblico potenziale. Per questo il titolo fu cambiato in \"Eight Legged Freaks\" (\"Mostri a otto zampe\") per il mercato interno mentre venne mantenuto il titolo originale per gran parte del mercato estero. In Italia il titolo inglese \u00e8 stato inserito, tradotto, come sottotitolo.\nPremi.\n2003 - Saturn Award"}
{"id": "638823", "revid": "306856", "url": "https://it.wikipedia.org/wiki?curid=638823", "title": "Trattato di Uccialli", "text": "Il trattato di Uccialli fu un trattato internazionale stipulato fra il Regno d'Italia e l'Impero d'Etiopia il 2 maggio 1889 nell'accampamento del negus Menelik II, imperatore d'Etiopia, ad Uccialli.\nIl trattato era volto a regolare i rapporti reciproci tra i due Stati, oltre che a riconoscere le recenti acquisizioni territoriali italiane in Eritrea, che il sovrano etiope riconosceva come colonia italiana.\nStipula e seguito.\nIl trattato venne firmato per l'Etiopia dallo stesso Menelik e per l'Italia dall'ambasciatore italiano ad Addis Abeba, conte Pietro Antonelli. Dopo la firma, il 20 agosto 1889 una delegazione etiope guidata dal cugino del negus, ras Mekonnen, padre del futuro negus neghesti Hail\u00e9 Selassi\u00e9, si rec\u00f2 a Roma, dove venne convinta a stipulare un protocollo economico addizionale che tra le altre cose concesse all'Etiopia un prestito di 4 milioni di lire da parte del governo italiano, con l'interesse del 6%. Questa convenzione aggiuntiva venne firmata a Napoli il 1\u00ba ottobre 1889.\nControversie.\nIl punto pi\u00f9 controverso riguardava l'articolo 17 del trattato: come da tradizione, il trattato era stato redatto in due versioni nelle lingue dei due contraenti, italiano e amarico; la stesura dell'articolo 17 tuttavia era differente nelle due versioni. La versione in italiano infatti recitava:\nmentre la versione in amarico recitava:\nIn base alla versione in italiano, il negus delegava al governo italiano tutte le sue attivit\u00e0 di politica estera, rendendo di fatto l'Etiopia un protettorato dell'Italia; in base alla versione in amarico, invece, la delega era solo facoltativa, e il negus vi poteva ricorrere solo quando ci\u00f2 gli fosse convenuto. Non venne mai chiarito se la differenza fosse dovuta ad un semplice errore di traduzione o ad una deliberata mossa di una delle parti per indurre l'altra a firmare.\nIn aggiunta a ci\u00f2, Francesco Crispi notificava questo articolo 17 l'11 ottobre 1889 (quindi pochi giorni dopo la firma dell'accordo aggiuntivo) alle potenze firmatarie dell'atto di Berlino, cio\u00e8 a Gran Bretagna, Francia, Impero Tedesco, Belgio, Paesi Bassi, Austria-Ungheria, Impero Russo, Spagna, Portogallo, Danimarca, Svezia-Norvegia, Impero Ottomano e Stati Uniti d'America. Tale notifica venne accolta malissimo dalla delegazione etiopica, che era ancora presente in Italia (ripartir\u00e0 il 4 dicembre 1889).\nLa discrepanza di interpretazione da dare all'articolo 17 divenne palese nell'agosto del 1890, quando il negus allacci\u00f2 relazioni diplomatiche con l'Impero russo e con la Francia in maniera autonoma e senza darne preavviso all'Italia; alle proteste del governo italiano Menelik replic\u00f2 chiedendo una revisione del trattato prima dei tempi stabiliti, richiesta respinta dagli italiani. Le controversie sul trattato di Uccialli furono una delle cause della successiva Guerra di Abissinia tra l'Italia e l'Etiopia, conclusasi con una netta sconfitta italiana. Il successivo trattato di pace di Addis Abeba del 1896 abrog\u00f2 definitivamente il trattato di Uccialli."}
{"id": "638827", "revid": "466539", "url": "https://it.wikipedia.org/wiki?curid=638827", "title": "Angela Baraldi", "text": "Dal 1990 ad oggi ha pubblicato otto album. \u00c8 stata l'attrice protagonista di \"Quo vadis, baby?\", film del 2005 di Gabriele Salvatores.\nBiografia.\nAnni '80.\nLe prime esperienze musicali risalgono agli inizi degli anni ottanta nei circuiti underground bolognesi.\nNel 1982 canta con i bolognesi Hi-Fi Bros nel brano \"Punto amaro\" mentre l'anno successivo \u00e8 la voce femminile per quello che sar\u00e0 l'ultimo singolo della band The Stupid Set (anche loro bolognesi e nati da una costola dei pi\u00f9 celebri Gaznevada) intitolato \"Don't Be Cold (In The Summer Of Love)\".\nNegli anni successivi collabora come corista con Gianni Morandi, Lucio Dalla, Samuele Bersani, Luca Carboni, Stadio e Ron con il quale duetta nel 1985 nel brano \"Caterina\".\nNel 1985 partecipa in veste di protagonista ai videoclip del celebre brano \"Chiedi chi erano i Beatles\" cantato dagli Stadio e diretto da Ambrogio Lo Giudice mentre con Lucio Dalla continua la collaborazione nel 1986 partecipando al tour americano \"Dallamericaruso\", oltre a essere ritratta in foto nell'album \"Bugie\" e a una breve apparizione nel video del brano \"Luk\" tratto dal medesimo album.\nCome corista affianca Gianni Morandi e Dalla nel tour \"DallaMorandi\" del 1988.\nAnni '90.\nNel 1990 pubblica il suo album d'esordio \"Viva\", prodotto da Lucio Dalla e Bruno Mariani, al quale collaborano Luca Carboni, Biagio Antonacci e Aldo Fedele degli Stadio. In seguito parte come guest star del tour Cambio di Dalla.\nDue anni dopo con \"Mi vuoi bene o no?\" vince il Canzoniere; il brano d\u00e0 il titolo al secondo album di Angela Baraldi prodotto da Marco Bertoni e Enrico Serotti, dove compare anche il brano \"A piedi nudi\", vincitore del Premio della Critica Mia Martini al Festival di Sanremo 1993. \nSuccessivamente la Baraldi partecipa al tour di Francesco De Gregori, duettando con lui nel brano \"Anidride solforosa\" di Lucio Dalla, incluso poi nell'album live di De Gregori \"Bootleg\", e partecipa assieme ad altri interpreti alla realizzazione di \"Innocenti evasioni 2\", compilation omaggio a Lucio Battisti, di cui interpreta \"Confusione\".\nNel 1994 recita a fianco di Giancarlo Giannini, Fabrizio Bentivoglio e Valeria Golino nel film di Giacomo Campiotti \"Come due coccodrilli\"; successivamente ha un piccolo ruolo nel film\" Jack Frusciante \u00e8 uscito dal gruppo\".\nNel 1996, dopo molti rinvii, pubblica il suo terzo album \"Baraldi lubrificanti\", che comprende tra i brani \"Dammi da mangiare\" (scritto da Francesco De Gregori), \"Vortice\", \"Quelli siamo noi\" e \"Respiro\". Il disco ha scarso riscontro commerciale e la cantante scioglie il contratto con la casa discografica.\nMesso da parte per un po' il mondo della musica, si dedica alla recitazione, lavorando nella serie televisiva \"Di cielo in cielo\" (di cui interpreta anche il tema principale, \"Le voci intorno\") e in vari cortometraggi. Nel 1999 prende parte all'album \"Psychobeat\" dei Delta V interpretando il brano \"Silenzi\" e comparendo in un cameo nel videoclip di \"Il primo giorno del mondo\".\nAnni 2000.\nNel 2000 firma un nuovo contratto discografico, che la porta nel 2001 a pubblicare \"Rosasporco\", prodotto da Phil Palmer e Roberto Vernetti; tra i brani dell'album ci sono \"Troppo zucchero\" (scritto da Federico Poggipollini), \"Caduta libera\" e la ritmata \"Il tasto sbagliato\".\nLavora in teatro nella rappresentazione di \"I monologhi della vagina\" e, nel 2002, di \"Maigret e il delitto a teatro\" scritto da Carlo Lucarelli. Nel 2003 pubblica \"Angela Baraldi\", anticipato dal singolo \"Paradiso\". L'album \u00e8 una raccolta di brani tratti dai lavori precedenti, con l'aggiunta di quattro pezzi inediti.\nDopo altre rappresentazioni teatrali, nel 2004 recita come attrice protagonista nel film \"Quo vadis, baby?\" di Gabriele Salvatores; interpreta inoltre il brano \"Impressioni di settembre\" della Premiata Forneria Marconi, che fa parte della colonna sonora del film.\nVince il Flaiano Interational Prizes (2005) e L'Iris D'Argento al Montr\u00e9al Film Festival (2005) come migliore attrice esordiente.\nNel 2006 torna a collaborare con i Delta V, partecipando al brano \"San Babila ore 20\" nell'album \"Pioggia rosso acciaio\". Nel 2007 recita nello spettacolo \"The Good Body\" di Eve Ensler, nella traduzione di Samuela Pagani e diretto da Giuseppe Bertolucci e Luisa Grosso.\nNel 2008 \u00e8 l'attrice di punta della miniserie \"Quo vadis, baby?\", realizzata con la partecipazione di gran parte degli interpreti del film omonimo e trasmessa dal canale satellitare digitale SKY Italia. Inoltre, Lucio Dalla la chiama per il suo allestimento di \"The Beggar's Opera\" di John Gay, in cui recita insieme a Peppe Servillo, cantante degli Avion Travel. Lo spettacolo verr\u00e0 ripreso e riprodotto in un DVD edito dalla casa discografica Ermitage con la produzione di Gianni Salvioni.\nAnni 2010.\nNel 2011 \u00e8 in tour con Massimo Zamboni per riproporre i brani storici dei CCCP Fedeli alla linea, gruppo punk emiliano attivo negli anni 1980. La coppia di artisti, dopo il tributo \"Solo una terapia: Dai CCCP all'estinzione\", il 9 aprile 2013 pubblica un album di inediti dal titolo \"Un'infinita compressione precede lo scoppio\" anticipato dal singolo \"Lamenti\".\nIl 25 aprile 2015 esce \"Breviario Partigiano\" dei Post Csi che vede Angela alla voce in due inediti e nella registrazione del tour da vivo.\nIl 24 febbraio 2017 esce il suo ottavo album: \"Tornano sempre\", alla cui realizzazione hanno collaborato Giorgio Canali, Stewie Dal Col e Vittoria Burattini."}
{"id": "638829", "revid": "599013", "url": "https://it.wikipedia.org/wiki?curid=638829", "title": "Ivan \u017divanovi\u0107", "text": "Carriera.\nLa carriera professionistica di Ivan \u017divanovi\u0107 inizia nel 2000, quando fa il suo esordio nella Serie C serba nelle file del Macva Sabac, squadra della sua citt\u00e0.\nNel 2002 compie il grande salto, passando al Sartid, squadra militante nel massimo campionato serbo, prima di passare, nel 2004, allo Smederevo, dove nella stagione 2005/2006 gioca 24 partite, coronate da ben sei gol. Nell'estate del 2006 il giocatore suscita l'interesse della , che lo acquista e lo inserisce in prima squadra.\n\u017divanovi\u0107 non \u00e8 riuscito a dimostrare il suo valore; infatti, \u00e8 stato impiegato esclusivamente in qualche amichevole estiva, come quella contro la , giocata ad agosto: pur avendo fatto una buona impressione, non \u00e8 riuscito ad imporsi per riuscire a racimolare qualche presenza nelle partite ufficiali. Nella partita di Coppa Italia contro il Palermo, vinta dai blucerchiati per 1-0, \u00e8 stato schierato come difensore centrale, non convincendo molto per l'eccessivo spazio lasciato agli attaccanti siciliani. Si ritiene che ci\u00f2 sia accaduto a causa degli errori di comprensione con il compagno Giulio Falcone, non essendo ancora in grado di parlare adeguatamente l'italiano.\nNel 2008 viene ingaggiato dal Rostov."}
{"id": "638833", "revid": "77358", "url": "https://it.wikipedia.org/wiki?curid=638833", "title": "Scrittori", "text": ""}
{"id": "638836", "revid": "4711", "url": "https://it.wikipedia.org/wiki?curid=638836", "title": "Autori", "text": ""}
{"id": "638838", "revid": "212348", "url": "https://it.wikipedia.org/wiki?curid=638838", "title": "Kebnekaise", "text": "Kebnekaise (dalla lingua dei Sami \"Giebmeg\u00e1isi\" o \"Giebneg\u00e1isi\") \u00e8 la pi\u00f9 alta montagna della Svezia. Il massiccio, che fa parte delle montagne scandinave, ha due cime. Quella nella parte sud, quella ghiacciata, \u00e8 la pi\u00f9 alta, 2103\u00a0m s.l.m. (sopra il livello del mare). La cima a nord (2097 m s.l.m.), non \u00e8 coperta da ghiacci. Il Kebnekaise si trova in Lapponia, circa 150 chilometri a nord del circolo polare artico e ad ovest del centro abitato di Kiruna, dove passa la linea ferroviaria che termina a Narvik.\nAi piedi della montagna si trova un accampamento. \u00c8 il punto di partenza per la salita da ovest (v\u00e4stra leden, circa 13\u00a0km). Questa via porta direttamente alla zona del ghiacciaio. La salita da est invece \u00e8 pi\u00f9 impegnativa, ma anche ben equipaggiata per chi vuole risalirla, tra ghiacci e pietre (via ferrata).\nNon vi sono montagne europee pi\u00f9 alte del Kebnekaise a nord di esso. Dalla cima si possono vedere sia Svezia che Norvegia. Si dice che dalla cima si possa vedere il 9% della superficie svedese, cio\u00e8 pi\u00f9 di 40000\u00a0km\u00b2, circa la superficie dei Paesi Bassi."}
{"id": "638843", "revid": "174925", "url": "https://it.wikipedia.org/wiki?curid=638843", "title": "Parto cesareo", "text": ""}
{"id": "638844", "revid": "268129", "url": "https://it.wikipedia.org/wiki?curid=638844", "title": "Pro Croce Rossa 1915", "text": "La Pro Croce Rossa del 1915 \u00e8 una serie di 4 francobolli emessa dal Regno d'Italia nel 1915 con decreto del Luogotenente Tommaso di Savoia n\u00b01559 del 31 ottobre.\nNotizie storiche.\nLa Pro Croce Rossa del 1915 \u00e8 una serie di 4 francobolli emessi dal Regno d'Italia e rispettivamente con valori di: 10 centesimi in colore rosa, 15 centesimi in colore ardesia, 20 centesimi soprastampati sul 15 centesimi e 20 centesimi in giallo arancio. Tutti i valori presentano un sovrapprezzo di 5 centesimi che era devoluto a favore della Croce Rossa Italiana. L'autore della vignetta che raffigura l'Aquila Sabauda rimane ignoto. I valori da 10 c. e 15 c. furono emessi il 20 novembre 1915, il valore da 20 c. soprastampato sul 15 c. fu emesso nel febbraio del 1916 ed il rimanente valore da 20 c. arancio nel marzo del 1916. Tutti i valori ebbero per\u00f2 validit\u00e0 fino al 30 settembre 1921. Il valore soprastampato fu allestito il per far fronte all'aumento della tariffa postale avvenuto il 1\u00ba gennaio del 1916 ovvero quando ormai era stato stampato ed emesso il valore da 15 c. La stessa serie fu la soprastampa per l'uso coloniale in Eritrea, Libia e Somalia.\nUso postale.\nCon il valore da 10 c. potevano essere affrancate cartoline postali per l'interno, avvisi di ricevimento, fatture commerciali e campioni senza valore fino al peso di grammi 100. Fino al 31 gennaio 1921 anche cartoline dirette all'estero. Fino al 31 dicembre 1915 il valore da 15 c. poteva essere usato per affrancare lettere. I valori da 20 c. fino a febbraio 1919 si usarono per lettere ed avvisi di ricevimento."}
{"id": "638852", "revid": "61024", "url": "https://it.wikipedia.org/wiki?curid=638852", "title": "Vangelo di San Giovanni", "text": ""}
{"id": "638854", "revid": "721282", "url": "https://it.wikipedia.org/wiki?curid=638854", "title": "Formula segreta", "text": "Formula segreta \u00e8 stato un programma televisivo italiano di genere game show, in onda su Canale 5 dal 4 al 23 settembre 2006 nella fascia pre-serale, con la conduzione di Amadeus. Il format era interamente italiano, ideato dallo stesso Amadeus e Stefano Santucci, entrambi autori del programma.\nPer il programma era stato proposto il titolo \"A tutti i costi\", modificato a pochi giorni dal debutto.\nModalit\u00e0 di gioco.\nPartecipavano 4 concorrenti. Nel primo round venivano fatte delle domande a 2 persone che si sfidavano. Chi accumulava pi\u00f9 punti passava, mentre chi perdeva, continuava a giocare. Quello che perdeva sempre, ovvero l'ultimo a giocare che accumulava meno punti, non passava al secondo round e veniva eliminato. Nel secondo round c'erano 3 concorrenti. Bisognava associare a delle parole quella che aveva qualcosa in comune con tutte le altre. Anche qui veniva eliminato un concorrente, e gli ultimi due si sfidavano alla formula segreta, una frase non completa da indovinare, basata sul gioco enigmistico chiamato ditloide. Pi\u00f9 si sbagliava pi\u00f9 il montepremi che si poteva vincere diventava basso. Chi riusciva a indovinare la formula segreta non solo vinceva i soldi, ma partecipava anche alla puntata successiva.\nAscolti.\nIl programma ha ottenuto risultati d'ascolto non soddisfacenti, venendo quotidianamente battuto dal concorrente quiz \"L'eredit\u00e0\" in onda su Rai 1, che in passato era stato condotto proprio da Amadeus. \u00c8 stato sostituito dal 25 settembre da \"Fattore C\", che fece la stessa sorte, e in seguito dal ritorno di \"Chi vuol essere milionario\" con la conduzione di Gerry Scotti."}
{"id": "638866", "revid": "27644", "url": "https://it.wikipedia.org/wiki?curid=638866", "title": "Fase istruttoria", "text": ""}
{"id": "638873", "revid": "46291", "url": "https://it.wikipedia.org/wiki?curid=638873", "title": "Genista cupanii", "text": "La ginestra di Cupani (\"Genista cupanii\" ) \u00e8 una pianta appartenente alla famiglia delle Fabaceae, endemica della Sicilia.\nIl nome \u00e8 un omaggio alla memoria del botanico siciliano Francesco Cupani (1657-1710).\nMorfologia.\n\u00c8 una pianta perenne a portamento cespuglioso, alta sino a 60\u00a0cm.\n\u00c8 caratterizzata da rami legnosi scuri, striati e pubescenti, terminanti in spine acute.\nFiorisce in giugno-luglio.\nDistribuzione e habitat.\nEndemismo siciliano, diffuso sui Nebrodi e sulle Madonie, ad un'altitudine di 800\u00a0\u2013 1600\u00a0m.\nPredilige suoli di natura silicea ai margini dei querceti e dei faggeti."}
{"id": "638875", "revid": "729019", "url": "https://it.wikipedia.org/wiki?curid=638875", "title": "Stazione di Bari Centrale", "text": "La stazione di Bari Centrale \u00e8 la principale stazione ferroviaria del capoluogo pugliese, ubicata in piazza Moro, nel quartiere murattiano della citt\u00e0, di cui \u00e8 il principale punto di accesso e riferimento.\nStoria.\nLa stazione nasce nel 1864 in una zona all'epoca in piena espansione. Costruita come una tipica stazione di transito presentava una struttura caratterizzata da una tettoia a falde piane che copriva i due binari di corsa e quello di attraversamento con le relative banchine.\nLo stile del fabbricato viaggiatori privilegiava un linguaggio di caratteri essenziali e forme geometriche. La neonata stazione necessit\u00f2 quasi subito di ampliamenti per l'enorme sviluppo del traffico ferroviario a cavallo tra i secoli XIX e XX.\nTra il 1865 e il 1906 furono aggiunti 5 binari e fu ingrandito il corpo centrale del fabbricato cui furono aggiunti alcuni edifici accessori. Una nuova serie di lavori di ampliamento si sono svolti tra il 1906 e il 1945 che ne mutarono l'aspetto e le dimensioni originarie. In particolare nel 1930 fu effettuata la sopraelevazione di un piano dell'edificio centrale e furono chiuse le rientranze presenti tra lo stesso e gli edifici laterali. Nell'atrio della biglietteria i pilastri furono sostituiti con colonne doriche in marmo.\nA partire dal 1946 un nuovo piano regolatore della stazione port\u00f2 a una nuova configurazione degli spazi.\nNegli anni duemila Bari Centrale \u00e8 stata inserita nel programma di riqualificazione degli scali italiani gestiti da Grandi Stazioni. In particolare sono in corso dei lavori finanziati con 12 milioni di euro (per il 90% forniti dal Ministero delle infrastrutture) con l'ultimazione prevista per il secondo trimestre 2020. Questi comprendono la ristrutturazione dei tre sottopassaggi, i quali, essendo per la citt\u00e0 un corridoio fondamentale per il collegamento del quartiere Murat con gli altri quartieri urbani, verranno ampliati (dagli attuali tre metri di larghezza si passer\u00e0 a cinque metri), dotati di un ascensore per ogni banchina e di scale mobili per l'accesso all'antico e al nuovo fabbricato viaggiatori, il quale verr\u00e0 costruito lungo Via Capruzzi per 140 metri e sar\u00e0 organizzato su tre livelli, i quali ospiteranno nuovi servizi per i viaggiatori ed uffici, che avranno una veduta completa del cosiddetto estramurale, in virt\u00f9 della facciata completamente in vetro.\nLa stazione di Bari Centrale \u00e8 da sempre un hub strategico per il trasporto urbano del capoluogo e del suo hinterland, in virt\u00f9 delle molteplici aziende di trasporto pubblico che vi operano, tra cui Trenitalia, le Ferrovie del Sud Est, che operano all'interno del fabbricato principale nella loro divisione ferroviaria e presso Largo Ignazio Ciaia (a 200 metri dalla stazione centrale) nella loro divisione automobilistica, le Ferrovie del Nord Barese, attraverso cui \u00e8 raggiungibile in circa quindici minuti l'Aeroporto Internazionale \"Karol Wojtyla\", le Ferrovie Appulo Lucane, unico collegamento ferroviario attivo e pienamente funzionante con la citt\u00e0 di Matera, tutte collegate attraverso il rinnovato sottopassaggio giallo, e l'azienda di trasporto pubblico urbano Amtab, la quale fa confluire la maggior parte delle sue linee proprio in Piazza Moro, su cui si affaccia il fabbricato viaggiatori del 1864.\nStrutture e impianti.\nLa stazione, nata come di transito, si \u00e8 negli anni adattata alle esigenze della circolazione acquistando un piazzale che permette l'accesso a 17 binari: 11 passanti, di cui 1 per le manovre compreso tra il binario 1 e il binario 3, pi\u00f9 6 di testa, per il totale di oltre 300 treni che fermano nella stazione ogni giorno.\nNel 2009 \u00e8 iniziata la realizzazione del collegamento ferroviario (a doppio binario elettrificato) che collega la stazione di Bari Centrale all'aeroporto. Il suddetto servizio \u00e8 attivo da luglio 2013 ed \u00e8 gestito dalle Ferrovie del Nord Barese.\nTuttora \u00e9 presente all\u2019interno della stazione una chiesa cattolica.\nIl fascio principale di stazione ospita anche due binari tronchi che fungono da capolinea per le linee delle Ferrovie del Sud Est, attivati il 27 dicembre 1974.\nLe Ferrovie del Nord Barese e le Ferrovie Appulo Lucane sono situate terminal prossimi al fabbricato viaggiatori, che si affacciano anch'essi su piazza Aldo Moro.\nMovimento.\nIl traffico \u00e8 di 38\u00a0000 passeggeri al giorno e 14 milioni l'anno. La maggior parte degli utenti appartiene al traffico pendolare.\nBari Centrale \u00e8 servita da treni a lunga percorrenza effettuati da Trenitalia, da servizi regionali svolti anch'essi da Trenitalia, dalle Ferrovie del Sud Est, da Ferrotramviaria e dalle Ferrovie Appulo Lucane nell'ambito dei contratti di servizio stipulato con la Regione Puglia, nonch\u00e9 dal servizio ferroviario metropolitano di Bari.\nServizi.\nLa stazione dispone di:\nInterscambi.\nIl piazzale antistante la stazione \u00e8 servito dalle autolinee urbane gestite dall'AMTAB.\nFra il 1910 e il 1948 era presente un capolinea della rete tranviaria cittadina, in seguito sostituita da una serie di filovie."}
{"id": "638879", "revid": "123945658", "url": "https://it.wikipedia.org/wiki?curid=638879", "title": "Frank Duval", "text": "Biografia.\nNato in una famiglia di artisti studi\u00f2 come attore e ballerino ma cant\u00f2 agli inizi con la sorella Maria. Negli anni '60 inizi\u00f2 a comporre musica pop e per orchestra.\nDebutt\u00f2 discograficamente nel 1979 con l'album \"\"Die Sch\u00f6nsten Melodien Aus Derrick und der Alte\" che raccoglieva alcune colonne sonore tratte dagli episodi de \"L'ispettore Derrick\" e \"Der Alte\".\nNegli anni '80 Duval ha pubblicato varie colonne sonore oltre a qualche album solista, con l'aiuto per i testi da parte della moglie Kalina Maloyer, scalando le classifiche tedesche con i brani \"Ways\" del 1983, \"Lovers Will Survive\" del 1986 e \"When You Were Mine\" del 1987.\nDuval ha scritto canzoni per artisti come Ivan Rebroff, Alexandra, Karin H\u00fcbner, Margot Werner, Klaus L\u00f6witsch, e Maria Schell.\nNel 2001 \u00e8 uscito il triplo CD-Box \"Spuren\"\"che raccoglie tutti i brani pi\u00f9 belli della sua carriera. Da allora Duval ha dichiarato di essersi ritirato dalla musica.\nNel 2005 ha dato vita ad una Fondazione che porta il suo nome, attiva nello Sri Lanka."}
{"id": "638887", "revid": "106456", "url": "https://it.wikipedia.org/wiki?curid=638887", "title": "Contea di Ulster", "text": "La contea di Ulster \u00e8 una contea del sud-est dello Stato di New York negli Stati Uniti. \u00c8 parte dell'area metropolitana di New York.\nGeografia fisica.\nLa contea confina a nord-ovest con la contea di Delaware, a nord con la contea di Greene, a est il fiume Hudson segna il confine con la contea di Columbia e di Dutchess, a sud confina con la contea di Orange ed a ovest con quella di Sullivan. \nIl territorio \u00e8 prevalentemente collinare ad ovest. Nella fascia centrale \u00e8 attraversato dai rilievi del Shawangunk Ridge ed a ovest dalle Catskill Mountains che raggiungono la massima altitudine della contea con la Slide Mountain di 1.005 metri.\nIl fiume principale \u00e8 l'Hudson che riceve da occidente il Roundout Creek che alimenta il lago della Roundout Reservoir. Altro grande lago \u00e8 l'Askokan Reservoir, alimentato dall'Esopus Creek (affluente dell'Hudson), che costituisce una riserva idrica per la citt\u00e0 di New York.\nLa sede amministrativa della contea e la sua citt\u00e0 pi\u00f9 grande \u00e8 Kingston, posta sull'Hudson.\nTale fiume pu\u00f2 essere raggiunto anche in bicicletta utilizzando l'Hudson Valley Rail Trail, un percorso turistico asfaltato ricavato sul percorso di una linea ferroviaria in disuso che collega Lloy con il sobborgo di Highland.\nStoria.\nLa contea di Ulster \u00e8 una delle dodici contee istituite nel 1683 e che componevano la \"Provincia di New York\".\nA quel tempo la contea includeva anche la contea di Sullivan e parti delle contee di Delaware e di Greene. Nel 1777 Kingston divenne la capitale dello Stato di \nNew York ma la capitale fu presto trasferita poich\u00e9 gli inglesi incendiarono la citt\u00e0 nel corso della guerra d'indipendenza. Nel 1797 dei territori della contea furono ceduti alla nascente contea di Delaware e tre anni dopo altri territori furono ceduti alla nascente contea di Greene. Infine nel 1809 la contea cedette il territorio da cui nacque la contea di Sullivan."}
{"id": "638891", "revid": "124942130", "url": "https://it.wikipedia.org/wiki?curid=638891", "title": "Irrawaddy", "text": "L'Irrawaddy (birmano: \u1027\u101b\u102c\u101d\u1010\u102e\u1019\u1039\u101b\u1005\u1039; utilizzato anche Ayeyarwady in inglese e Irrawaddi in italiano) \u00e8 un fiume che attraversa la Birmania (Myanmar). \u00c8 il fiume pi\u00f9 grande dello Stato (lungo circa 2170 chilometri) ed il relativo canale commerciale navigabile pi\u00f9 importante, con un letto di circa 411.000 km\u00b2.\nPercorso.\nCina.\nL'Irrawaddy scorre per circa 100\u00a0km nel Paese dell'Estremo Oriente. La sorgente del fiume \u00e8 ubicata a 5811\u00a0m s.l.m., sul ghiacciaio omonimo. In questo tratto non \u00e8 navigabile per le numerose cascate anche alte (100\u00a0m), scorre con alveo stretto incastonato tra i cordoni morenici dell'Himalaya e riceve diversi fiumi che ne accrescono la portata media.\nBirmania.\nIl fiume scorre per quasi tutto il suo percorso in Birmania. Dopo il corso montano, giunge in pianura dove riceve l'apporto dell'Nmai e del Mali (fiume) che accrescono la portata notevolmente, fino a quasi 6000\u00a0m\u00b3/s. Prima dello sbocco nel lago dell'Irrawaddy, che regola il deflusso del fiume a valle, riceve l'importantissimo apporto del Chindwin, di quasi 4000\u00a0m\u00b3/s. Da qui in poi, il fiume attraversa ampio e con elevata portata la pianura birmana ed \u00e8 molto importante per l'economia del paese, poich\u00e9 \u00e8 navigabile (avendo 13000\u00a0m\u00b3/s di portata media), anche da grosse imbarcazioni fino al delta, nel Mare delle Andamane."}
{"id": "638892", "revid": "123056946", "url": "https://it.wikipedia.org/wiki?curid=638892", "title": "Phrack", "text": "Phrack \u00e8 un'ezine underground scritta da hacker, pubblicata per la prima volta il 17 novembre 1985. La possibilit\u00e0 di contribuire \u00e8 aperta a tutti, ma gli standard qualitativi per la pubblicazione degli articoli sono elevati. Gli argomenti trattati sono hacking, phreaking, programmazione, sicurezza informatica, crittografia, radio, spionaggio, anarchia, teorie del complotto e notizie.\nStoria editoriale.\nI primi editori di \"Phrack\" furono gli hacker Taran King e Craig \"Knight Lightning\" Neidorf, e fu pubblicata originariamente nella BBS \"Metal Shop\". \u00c8 stata la prima rivista distribuita in formato elettronico.\n\"Phrack\" \u00e8 particolarmente popolare nel suo genere per merito dei suoi standard qualitativi elevati, se comparati con le altre riviste underground e per alcuni famosi articoli pubblicati. \"Hacker Manifesto\" di Loyd \"The Mentor\" Blankenship, articolo divenuto pietra miliare per i giovani hacker dagli anni ottanta, fu pubblicato nella settima edizione di \"Phrack\".\nA causa di un articolo nella ventiquattresima uscita, riguardante il funzionamento del sistema di localizzazione delle telefonate \"Enhanced 911\", la rivista fu coinvolta nell\"'operazione Sundevil\" del servizio segreto statunitense. L'articolo avrebbe infatti contenuto informazioni riservate, copiate dai computer dell'azienda BellSouth. Fu poi appurato, in sede giudiziaria, che le stesse informazioni erano state pubblicate in un catalogo reperibile via posta. Il fatto \u00e8 stato poi documentato nel libro di Bruce Sterling \"Giro di vite contro gli hacker\".\nNel 2005 \u00e8 stato annunciato che \"Phrack\", con il numero 63, avrebbe terminato le sue pubblicazioni. A titolo commemorativo, l'edizione \u00e8 stata presentata, per la prima volta, in formato cartaceo ai convegni \"DEF CON\" e \"What the Hack\" il 29 luglio, mentre la versione digitale \u00e8 uscita tre giorni dopo. Quando si \u00e8 accorta che la rivista trattava di hacking, la tipografia alla quale era stata commissionata la stampa ha rifiutato di soddisfare l'ordine; per il convegno \"What the Hack\", lo staff \u00e8 riuscito tuttavia a trovare un altro tipografo. Due studenti dell'universit\u00e0 dell'Arizona hanno poi stampato le 200 copie necessarie per la \"DEF CON\".\nNel numero 63, nonostante il precedente annuncio di chiusura, lo staff ha dichiarato che le uscite della ezine sarebbero continuate ad opera di una nuova e pi\u00f9 giovane generazione di hacker. \u00ab\"As long as there is technology, there will be hackers. As long as there are hackers, there will be PHRACK magazine. We look forward to the next 20 years\"\u00bb, dalla lingua inglese: \u00ab\"Finch\u00e9 ci sar\u00e0 la tecnologia, ci saranno gli hacker. Finch\u00e9 ci sono gli hacker, ci sar\u00e0 Phrack. Per oltre i prossimi vent'anni\"\u00bb.\nIl sito web ufficiale di \"Phrack\", ospitante la ezine, \u00e8 \"www.phrack.org\". Tuttavia, a scopo provocatorio nei confronti di \"Phrack\", un gruppo di hacker, definendosi blackhat e nominandosi \"Phrack High Council\" (\"alto consiglio\"), ha creato il sito \"www.phrack.ru\" diffondendo tra l'altro copie contraffatte della ezine, in particolare del numero 62."}
{"id": "638897", "revid": "32116", "url": "https://it.wikipedia.org/wiki?curid=638897", "title": "Karl-Heinz Urban", "text": ""}
{"id": "638902", "revid": "599013", "url": "https://it.wikipedia.org/wiki?curid=638902", "title": "R57", "text": ""}
{"id": "638903", "revid": "122827250", "url": "https://it.wikipedia.org/wiki?curid=638903", "title": "Samtiden", "text": "Samtiden (indicativamente: \"Il tempo presente\", o \"Il nostro tempo\") \u00e8 la maggiore e pi\u00f9 antica rivista norvegese a carattere culturale. In essa, secondo la dicitura stessa del periodico, sono dibattute le pi\u00f9 attuali questioni sociali, politiche e letterarie, similmente a quanto in Svezia svolge la storica rivista Ord&amp;Bild.\nFondata nel 1890 da Gerhard Gran, ha sede in Oslo, e ospita da sempre innumerevoli firme tra le pi\u00f9 autorevoli dell'intellettualit\u00e0 norvegese."}
{"id": "638915", "revid": "647919", "url": "https://it.wikipedia.org/wiki?curid=638915", "title": "Pirelli RE", "text": ""}
{"id": "638922", "revid": "1428919", "url": "https://it.wikipedia.org/wiki?curid=638922", "title": "Georg B\u00f6hm", "text": "Biografia.\nSuo padre, un organista di Hohenkirchen, fu il suo primo insegnante di musica. Dopo aver studiato a Goldbach e a Gotha, fu ammesso il 28 agosto 1684 all'Universit\u00e0 di Jena.\nDopo gli studi accademici si trasfer\u00ec ad Amburgo, allora uno dei pi\u00f9 importanti centri musicali, nonch\u00e9 una delle citt\u00e0 a stretto contatto con la musica italiana, grazie all'Opera di Amburgo. B\u00f6hm lavor\u00f2 in questa citt\u00e0 per alcuni anni e probabilmente studi\u00f2 con il celebre organista Johann Adam Reincken.\nSuccessivamente si spost\u00f2 a L\u00fcneburg, citt\u00e0 dove la musica francese era molto apprezzata. Qui, nel 1698, divent\u00f2 titolare dell'organo della Johanneskirche, posizione che mantenne fino alla morte, avvenuta nel 1733.\nConsiderazioni sull'artista.\nCarl Philipp Emanuel Bach riferiva nel 1775 a Johann Nikolaus Forkel che suo padre \"amava e studiava le opere dell'organista di L\u00fcneburg Georg B\u00f6hm\". Nel 1700 Johann Sebastian Bach cantava come soprano nel coro della chiesa di San Michele di L\u00fcneburg, nella quale citt\u00e0 B\u00f6hm visse gran parte della sua esistenza.\nB\u00f6hm \u00e8 maggiormente conosciuto per le sue composizioni per organo e clavicembalo (in primis preludi, fughe e partite). Molte delle sue opere sono progettate per poter esser suonate indifferentemente dal tipo di strumento a tastiera utilizzato: dunque un dato pezzo potrebbe essere suonato tranquillamente o da un organo o da un clavicembalo o da un clavicordo. Egli \u00e8 famoso per il suo \"stylus phantasticus\", un modo di suonare basato sull'improvvisazione.\nB\u00f6hm fu il compositore della Germania settentrionale che diede il maggior contributo alla partita corale, una composizione di ampio respiro consistente in numerose variazioni su una particolare melodia corale. Di fatto fu lui a inventare questo particolare genere, scrivendo un vasto numero di partite di durata variabile in diverse chiavi. Questa forma musicale venne poi ripresa da diversi compositori successivi, fra i quali Johann Sebastian Bach."}
{"id": "638923", "revid": "1610933", "url": "https://it.wikipedia.org/wiki?curid=638923", "title": "Gracchio corallino", "text": ""}
{"id": "638924", "revid": "1610933", "url": "https://it.wikipedia.org/wiki?curid=638924", "title": "Gracchio alpino", "text": ""}
{"id": "638928", "revid": "201394", "url": "https://it.wikipedia.org/wiki?curid=638928", "title": "Numero 6", "text": ""}
{"id": "638929", "revid": "124056008", "url": "https://it.wikipedia.org/wiki?curid=638929", "title": "Uovo di Colombo", "text": "L'uovo di Colombo \u00e8 un aneddoto popolare diffuso come modo di dire in diverse lingue per designare una soluzione insospettatamente semplice a un problema apparentemente impossibile.\nOrigine.\nL'aneddoto popolare.\nL'origine della polirematica \u00e8 riconducibile a un aneddoto popolare, probabilmente falso, che ha per protagonista il navigatore genovese Cristoforo Colombo.\nDopo il suo ritorno dalle presunte Indie nel 1493, Colombo fu invitato a una cena in suo onore dal cardinale Mendoza.\nQui alcuni gentiluomini spagnoli cercarono di sminuire la sua impresa dicendo che la scoperta della via di occidente per le Indie non sarebbe stata poi cos\u00ec difficile e che chiunque avrebbe potuto riuscirci se avesse avuto i suoi mezzi.\nUdito questo, Colombo si indign\u00f2, e sfid\u00f2 i nobili spagnoli in un'impresa altrettanto facile: far stare un uovo dritto sul tavolo.\nOgnuno di loro fece numerosi tentativi, ma nessuno ci riusc\u00ec e rinunciarono all'impresa. Si convinsero che si trattava di un problema irrisolvibile e pregarono Colombo di dimostrare come risolverlo, cosa che lui fece immediatamente: si limit\u00f2 a praticare una lieve ammaccatura all'estremit\u00e0 dell'uovo, picchiandolo leggermente contro lo spigolo del tavolo. L'uovo rimase dritto.\nQuando gli astanti protestarono dicendo che lo stesso avrebbero potuto fare anche loro, Colombo rispose: \u00abLa differenza, signori miei, \u00e8 che voi avreste potuto farlo, io invece l'ho fatto!\u00bb.\nIl racconto di Vasari.\nL'attribuzione dell'aneddoto a Cristoforo Colombo si ritrova per la prima volta in un'opera dello storico Girolamo Benzoni. In precedenza l'aneddoto era stato attribuito all'architetto fiorentino Filippo Brunelleschi dall'aretino Giorgio Vasari.\nBrunelleschi voleva assicurarsi l'appalto per la costruzione della cupola del Duomo di Santa Maria del Fiore (la famosa cupola del Brunelleschi). Invitato a spiegare i dettagli del metodo che intendeva usare per elevare la cupola, avrebbe sfidato i suoi concorrenti a far star dritto un uovo sul tavolo. L'aneddoto prosegue come nel racconto attribuito a Colombo, ma la conclusione (se non altro pi\u00f9 adeguata al contesto) \u00e8 il commento finale di Brunelleschi, che riportiamo nelle parole di Vasari: \"rispose loro Filippo, ridendo, che gli arebbono ancora saputo voltare la cupola, vedendo il modello o il disegno\".\nTuttavia, lo stesso Vasari ammise di essere venuto a conoscenza dell'episodio solo per sentito dire.\nL'uovo di Sant Antoni.\nA Sant Antoni de Portmany presso Ibiza in Spagna c'\u00e8 una statua a forma d'uovo con un buco al centro nel quale \u00e8 collocato un modello in miniatura della Santa Mar\u00eda.\nLa statua fu eretta nel 1990 in onore dello scopritore delle Americhe, \nL'uovo di Tesla.\nAlla World Columbian Exposition, una fiera che si tenne a Chicago nel 1893 in occasione del quattrocentesimo anniversario della scoperta dell'America, il fisico e inventore Nikola Tesla present\u00f2 un dispositivo da lui messo a punto denominato \"Uovo di Colombo\".\nL'uovo di Colombo di Tesla era fatto di rame e non presentava alcuna ammaccatura sul fondo, ma si manteneva dritto su un'estremit\u00e0 perch\u00e9 veniva fatto girare costantemente intorno al suo asse grazie all'azione giroscopica di un campo magnetico rotante.\nIl gioco.\nL'Uovo di Colombo \u00e8 anche il nome di un passatempo simile al tangram cinese che consiste nel formare alcune figure predefinite, o inventarne delle nuove, disponendo alcune tessere di forma diversa le une accanto alle altre. Il nome \u00e8 dovuto alla caratteristica forma a uovo che assumono le tessere quando sono riposte nel contenitore."}
{"id": "638931", "revid": "599013", "url": "https://it.wikipedia.org/wiki?curid=638931", "title": "Cl\u00e1sica de Almer\u00eda 1998", "text": "La Cl\u00e1sica de Almer\u00eda 1997, tredicesima edizione della corsa, si disput\u00f2 il 1\u00ba marzo 1998 su un percorso di 188\u00a0km. Fu vinta dall'italiano Mario Traversoni, che termin\u00f2 in 4h48'07\". La gara era classificata di categoria 1.4 nel calendario dell'UCI."}
{"id": "638938", "revid": "767487", "url": "https://it.wikipedia.org/wiki?curid=638938", "title": "Doom (film)", "text": "Doom \u00e8 un film del 2005 diretto da Andrzej Bartkowiak, basato sulla popolare serie di videogiochi \"Doom\".\nTrama.\nSu Marte in una base per ricerche scientifiche alcuni scienziati stanno correndo per salvarsi da qualcosa. Uno ad uno vengono catturati nell'oscurit\u00e0. Uno scienziato, il Dottor Todd Carmack, riesce a salvarsi dentro a una stanza di sicurezza. Una scienziata riesce a sfuggire all'essere che li sta inseguendo, ma la porta della stanza si chiude prima che possa entrare lasciandole il braccio intrappolato. La creatura la strappa dalla porta e Carmack manda un segnale SOS. Infine la \"cosa\" riesce a sfondare la porta.\nSulla Terra, una squadra di Marine formata dal comandante Sarge e dai soldati John \"Reaper\" Grimm, Duke, Portman, Destroyer, Goat, Kid e Mac viene mandata su Marte tramite un dispositivo di teletrasporto chiamato \"Arca\". La missione \u00e8 \"cercare e distruggere\", per eliminare il disturbo che sta accadendo alla stazione della Union Aerospace Corporation e recuperare le loro propriet\u00e0, venendo guidati dal responsabile della stazione Marcus Pinzerowski, detto \"Pinky\", costretto su delle ruote cibernetiche dopo un incidente con l'Arca (viene spiegato che sfortunatamente \"lui era andato in una galassia, le sue chiappe in un'altra\"). La missione si complica quando il Dr. Carmack viene trovato in stato confusionale, al punto da strapparsi un orecchio; una volta portato nel laboratorio, senza che nessuno se ne accorga, il Dr. Carmack sparisce. I marine continuano ad esplorare la stazione trovando anche strane creature che tentano di ucciderli. Uno di essi, un \"Imp\", riesce ad uccidere Goat, ma viene ucciso a sua volta dagli altri e portato dalla Dottoressa Samantha Grimm, la sorella di John. Dai campioni di sangue presi dalla creatura viene determinato che la loro struttura genetica \u00e8 stata alterata dall'aggiunta di un cromosoma 24, un siero estratto da ci\u00f2 che rimaneva di un'antica civilt\u00e0 marziana, che trasforma gli umani in \"superumani\" o mostri in base al loro essere \"buono\" o \"cattivo\"; pi\u00f9 tardi Samantha e Duke vengono attaccati da un altro Imp ma riescono a imprigionarlo attraverso una nanoporta. Dalle analisi effettuate su entrambi i soggetti - e notando che sul secondo Imp manca l'orecchio sinistro - la dottoressa Grimm scopre che si tratta proprio del Dr. Carmack. Di conseguenza il cromosoma viene classificato come infezione, che viene diffusa dalle lingue sparate dagli infetti.\nA causa di molteplici attacchi da parte degli Imp e di un mostro gigante, chiamato \"Hell Knight\" (probabilmente il campione originale), la squadra di marine si riduce a Sarge, John \"Reaper\" Grimm, \"The Kid\", e Duke, assieme alla Dottoressa Grimm. Nonostante gli sforzi l'Hell Knight riesce a fuggire sulla Terra tramite l\"'Arca\". Prima di lasciare la stazione Sarge ritira la Bio Force Gun (BFG), e la dottoressa porta con s\u00e9 un campione del cromosoma 24. Si scopre che i ricercatori hanno creato involontariamente gli Imp dando del siero a un umano che si sarebbe trasformato nell'Hell Knight.\nSulla Terra, il gruppo scopre che nella stazione UAC vi sono numerosi cadaveri e Sarge ordina che tutti vengano colpiti con pallottole per evitare che ritornino in vita sotto forma di zombie. \"The Kid\" trova un gruppo di umani non infetti, e chiede che l'ordine di ucciderli venga annullato. Sarge giustizia Kid per aver commesso insubordinazione. Il gruppo continua attraverso la stazione dove Duke viene trascinato attraverso le grate del pavimento da un Imp, Sarge viene trascinato via e Reaper viene colpito da un proiettile vagante. Per salvare la sua vita, la dottoressa Grimm inietta a Reaper il cromosoma 24. John diventa un \"super-umano\" e le sue ferite si curano istantaneamente, potenziandolo anche con velocit\u00e0, agilit\u00e0 e forza estreme. In seguito al cambiamento di Reaper, il film inizia a vedersi in prospettiva in prima persona tipica degli sparatutto in prima persona, che ricorda molto \"Doom 3\" in termini di ambiente, creature e stile.\nMentre sta uccidendo i mostri rimanenti, Reaper viene attaccato da un Demon (uguale al mostro Pinky Demon di \"Doom 3\"), ovvero Pinky trasformato in un feroce mutante-cyborg. Reaper riesce a distruggerlo usando la tipica motosega. Al termine della stazione, Reaper trova un cumulo di cadaveri e un buco blu nel muro, causato da un'esplosione del BFG. Vicino al buco Reaper incontra Sarge e la Dottoressa Grimm svenuta sul suolo. Reaper chiede che \u00e8 successo e Sarge risponde di aver sistemato la gente. John nota che sul collo Sarge ha la stessa ferita che Carmack aveva prima di diventare un Imp. I due marine iniziano il duello, con Reaper che evita il colpo di BFG di Sarge e cominciano a combattere con le sole mani. La trasformazione di Sarge si nota durante il duello a mani nude. John riesce a spedire Sarge attraverso l'Arca, assieme a una granata, segnando il destino del marine assieme a quello della stazione su Marte. Finalmente John e Samantha possono ritornare insieme sulla superficie della Terra lasciandosi quell'inferno alle spalle.\nIl C24 (abbreviazione di \"cromosoma 24\") quindi \u00e8 un siero che agisce sul DNA dando all'essere vivente prestazioni fisiche e mentali assolutamente eccezionali. Questo siero per\u00f2 agisce in un modo diverso da persona a persona (o da essere a essere) basandosi sul genoma umano: un essere vivente il cui genoma lo renda particolarmente aggressivo e psicotico (citato della Dottoressa Grimm) si trasforma in un mostro, perdendo lentamente il controllo di s\u00e9 finch\u00e9 diventa un mostro vero e proprio. Nel film la dottoressa dice che dato che il 10% del genoma umano \u00e8 sconosciuto quindi si deduce che non si pu\u00f2 capire quale effetto avr\u00e0 il siero sulla persona a cui viene somministrato il C24 (quindi figuriamoci su altri esseri viventi di cui si sa ancora meno) mentre se quel tipo di genoma ha funzioni opposte a quelle descritte poc'anzi il C24 potenzier\u00e0 il corpo in cui \u00e8 stato iniettato senza trasformazioni fisiche; l'essere in questione diventer\u00e0 due volte o pi\u00f9 volte forte, veloce, reattivo e lo stesso discorso vale per caratteristiche interne come: riflessi molto rapidi e intelligenza incredibile; inoltre il C24 aumenta la velocit\u00e0 della rigenerazione delle cellule che risulta quasi istantanea. In conclusione solo esaminando il restante 10% del genoma umano si possono capire gli effetti positivi o negativi che dar\u00e0, precisando che non \u00e8 detto che una persona cattiva debba per forza dare risultati negativi, in sostanza dipende dal restante 10% del genoma.\nDistribuzione.\nIl film \u00e8 stato distribuito nei cinema il 21 ottobre 2005 negli Stati Uniti e il 17 marzo 2006 nelle sale cinematografiche italiane.\nAccoglienza.\nCritica.\nIl film \u00e8 stato molto criticato, principalmente per la pessima direzione delle scene di battaglia tra i personaggi, troppo confusionarie e difficoltose da seguire. Su Rotten Tomatoes il film ha ricevuto 19/100 e su Metacritic 34/100. Il film ha ricevuto una nomination come Peggior attore per Dwayne Johnson durante i Razzie Awards 2005.\nJohn Carmack, cofondatore di id Software e co-creatore di Doom, si \u00e8 espresso favorevolmente nei confronti del film, affermando: \u00abMi \u00e8 piaciuto. Nessuno si aspetta che un film su un videogioco sia materiale da Oscar, ma penso che questo sia un film d'azione solido con molti riferimenti che divertiranno la comunit\u00e0 dei videogiocatori\u00bb.\nIncassi.\nAl botteghino, il film ha avuto un pessimo impatto, poich\u00e9 dei $ stimati per la produzione del film, ne ha incassati solo $."}
{"id": "638939", "revid": "62004", "url": "https://it.wikipedia.org/wiki?curid=638939", "title": "Cl\u00e1sica de Almer\u00eda 1997", "text": "La Cl\u00e1sica de Almer\u00eda 1997, dodicesima edizione della corsa, si disput\u00f2 il 2 marzo 1997 su un percorso di 188\u00a0km. Fu vinta dall'italiano Massimo Strazzer, che termin\u00f2 in 4h43'51\". La gara era classificata di categoria 1.4 nel calendario dell'UCI."}
{"id": "638940", "revid": "22475", "url": "https://it.wikipedia.org/wiki?curid=638940", "title": "Leticia (Colombia)", "text": "Leticia \u00e8 un comune della Colombia, capoluogo del dipartimento di Amazonas ed \u00e8 un importante porto fluviale sul Rio delle Amazzoni.\nGeografia fisica.\nLeticia \u00e8 la citt\u00e0 pi\u00f9 meridionale di tutta la Colombia, al centro di un'area denominata \"Tres Fronteras\" dal momento che vi si incontrano i confini di tre Paesi: Brasile, Per\u00f9 e, ovviamente, Colombia. \nStoria.\nL'abitato venne fondato da Benigno Bustamante nel 1867. Con un trattato del 1922 il Per\u00f9 cedette l'area di Leticia alla Colombia in cambio di una striscia di terra a nord del Putumayo. Solo dieci anni dopo per\u00f2, la zona fu oggetto di una disputa territoriale tra i due Stati che sfoci\u00f2 in una guerra svoltasi tra il 1932 e il 1933. Il conflitto si risolse nel 1934 col ritorno allo \"status quo ante bellum\", grazie anche all'intervento della Societ\u00e0 delle Nazioni.\nEconomia.\nIl gran numero di corsi d'acqua nella zona fa s\u00ec che la pesca sia una delle attivit\u00e0 pi\u00f9 fiorenti. Frutta tropicale e turismo sono le altre due voci principali dell'economia di Leticia\nInfrastrutture e trasporti.\nLa rete di trasporti cittadina \u00e8 quasi esclusivamente per via fluviale e per via aerea, grazie all'aeroporto Alfredo V\u00e1squez Cobo che permette collegamenti con la capitale Bogot\u00e0."}
{"id": "638941", "revid": "729019", "url": "https://it.wikipedia.org/wiki?curid=638941", "title": "Metropolitana di Praga", "text": "La metropolitana di Praga \u00e8 una rete di linee metropolitane a servizio della citt\u00e0 di Praga. \u00c8 composta di tre linee: linea A (verde), linea B (gialla) e linea C (rossa). \u00c8 dotata di 61 stazioni e la lunghezza complessiva ammonta a circa 65 chilometri. La rete insieme ai trasporti di superficie \u00e8 gestita da \"Dopravn\u00ed podnik hlavn\u00edho m\u011bsta Prahy\".\nRete.\nAttualmente la rete \u00e8 composta da tre linee:\nCaratteristiche.\nOgnuna delle 3 linee \u00e8 rappresentata da un colore sulla mappa e sui segnali.\nLa rete \u00e8 lunga circa 65\u00a0km e vi sono presenti 61 stazioni. La metropolitana opera dalle 5 del mattino fino alla mezzanotte ogni giorno e viene usata da pi\u00f9 di 420 milioni di persone all'anno. Appartiene alla Societ\u00e0 del trasporto pubblico di Praga (\"Dopravn\u00ed podnik hlavn\u00edho m\u011bsta Prahy\" o \"DP Praha\") che gestisce tutti i trasporti pubblici di Praga (Tram, autobus, la funicolare di Pet\u0159\u00edn e la seggiovia all'interno dello Zoo di Praga); dal 1993 questo sistema \u00e8 connesso con treni pendolari e autobus che insieme formano una rete di trasporto pubblico che raggiunge posti anche lontani dalla citt\u00e0, chiamato \"Trasporto integrato di Praga\" (\"Pra\u017esk\u00e1 integrovan\u00e1 doprava - PID\").\nMentre questo grande sistema \u00e8 prezzato a zone, la metropolitana si trova completamente nella zona centrale e quindi non ha variazioni di prezzo.\nBiglietti.\nLa metropolitana di Praga ha un sistema di convalida aperto, senza tornelli. I passeggeri devono acquistare e convalidare i biglietti prima dell'ingresso nelle piattaforme. I controllori, senza uniforme, hanno la facolt\u00e0 di controllare la convalida del biglietto all'interno dell'area di transito dei treni.\nIl biglietto, della durata di 90 minuti, costa 32 K\u010d. (1,18 \u20ac) (agosto 2011).\nC'\u00e8 inoltre un biglietto del costo di 24 K\u010d. (0,88 \u20ac) che ha la validit\u00e0 di 30 minuti permettendo l'interscambio con le altre linee.\nEsistono biglietti turistici per 1 giorno (110 CZK) e per 3 giorni (310 CZK). \nI biglietti sono validi per tutti i mezzi di trasporto gestiti da \"Dopravn\u00ed podn\u00edk hlavn\u00edho m\u011bsta Prahy\": la metropolitana, i tram, gli autobus, la funicolare di Pet\u0159\u00edn e la seggiovia dello Zoo di Praga.\nRistrutturazioni.\nAlcune stazioni sono gi\u00e0 state ricostruite, in altre si sta procedendo con la ristrutturazione o si proceder\u00e0 tra non molto. Completamente ricostruita (fine lavori: luglio 2014) \u00e8 stata la stazione N\u00e1rodn\u00ed T\u0159\u00edda. Per il momento sono in corso lavori nella stazione di Chodov. Dal 2015 inizier\u00e0 la ristrutturazione completa della stazione Muzeum nella linea A e la stazione sar\u00e0 parzialmente chiusa, i lavori termineranno agli inizi del 2016 (una volta sar\u00e0 chiusa una met\u00e0 nella quale i treni non fermeranno e successivamente l'altra dove accadr\u00e0 la stessa cosa). Lavori nel periodo 2015-2016 sono previsti anche nelle stazioni di Skalka (linea A), Palmovka (linea B), And\u011bl (linea B), Karlovo n\u00e1m\u011bst\u00ed (linea B), Invalidovna (linea B), Opatov (linea C), Pankr\u00e1c (linea C) e Ka\u010derov (linea C). Inoltre nel 2017 verr\u00e0 completamente ricostruita la stazione di Sm\u00edchovsk\u00e9 n\u00e1dra\u017e\u00ed ed insieme ad essa verranno ricostruite anche l'omonima stazione dei treni e la zona nelle sue vicinanze.\nProgetti.\nNel maggio 2008 sono state aperte tre nuove stazioni della linea C (St\u0159\u00ed\u017ekov, Prosek e Let\u0148any).\nLa linea A \u00e8 stata estesa in direzione ovest: il prolungamento nella parte nord-ovest verso Nemocnice Motol da Dejvick\u00e1 (con le stazioni: Bo\u0159islavka, N\u00e1dra\u017e\u00ed Veleslav\u00edn, Pet\u0159iny e la terminale Nemocnice Motol) \u00e8 stato inaugurato il 6 aprile 2015 ed \u00e8 in progettazione un ampliamento con binari esterni fino all'aeroporto Internazionale di Praga (V\u00e1clav Havel). Inoltre questo primo ampliamento sar\u00e0 connesso alla ferrovia rapida all'aeroporto fino a Kladno, la cui costruzione inizier\u00e0 nell'arco di pochi anni.\n\u00c8 in fase di progettazione la costruzione di una nuova linea (linea D) rappresentata dal colore blu. Collegher\u00e0 il centro con la zona sud della citt\u00e0 e andrebbe da Hlavn\u00ed n\u00e1dra\u017e\u00ed (la fermata principale) attraverso il quartiere di Nusle con i quartieri Kr\u010d, Libu\u0161 e P\u00edsnice. Secondo i progetti i primi lavori inizieranno attorno al 2015-2016 e termineranno nel 2020-2021. Il primo tratto partir\u00e0 dalla stazione Pankr\u00e1c (linea C) fino alla stazione Depo Pisnice con le stazioni: Olbrachtova, N\u00e1dra\u017e\u00ed Kr\u010d, Nemocnice Kr\u010d, Nov\u00e9 Dvory, Libu\u0161, P\u00edsnice. In seguito verr\u00e0 costruito un prolungamento fino a N\u00e1m\u011bst\u00ed M\u00edru (linea A) con la fermata N\u00e1m\u011bst\u00ed Brat\u0159\u00ed Synk\u016f. Probabilmente poi verr\u00e0 effettuato un ampliamento verso Hlavn\u00ed n\u00e1dra\u017e\u00ed (linea C) e N\u00e1m\u011bst\u00ed Republiky (linea B). Inoltre riguardo alla linea D si pensa in un prossimo futuro in una ramificazione da Nov\u00e9 Dvory fino al quartiere di Mod\u0159any e in un ampliamento da N\u00e1m\u011bst\u00ed Republiky, questo non \u00e8 in fase di progettazione ma fa parte di possibili ampliamenti futuri.\nUn possibile ampliamento futuro della rete della metropolitana \u00e8 costituito dalla Linea E (una linea circolare intorno al centro, color viola) ma pi\u00f9 che altro \u00e8 diventata una specie di leggenda in quanto la costruzione potrebbe iniziare verso il 2025-2030, ma non si sa nemmeno se incomincer\u00e0 mai la costruzione; se ci\u00f2 avvenisse, la costruzione inizierebbe in seguito al completamento della linea D e gli altri ampliamenti delle linee attuali."}
{"id": "638945", "revid": "729019", "url": "https://it.wikipedia.org/wiki?curid=638945", "title": "Legio V Alaudae", "text": "La Legio V \"Alaudae, nota anche come V \"Gallica o semplicemente V, fu una legione romana, creata da Giulio Cesare nel 52 a.C., composta da Galli transalpini. Il soprannome \"Alaudae\" (\u201callodole\u201d) deriva dall'alta cresta, tipica dei guerrieri Galli, che decorava gli elmi dei legionari. La stessa parola usata in francese per indicare l'allodola (\"alouette\") deriva dal latino \"alaudae\", a sua volta un prestito dalla lingua dei Galli.\nStoria.\nEt\u00e0 repubblicana.\nLa V \"Alaudae\" o V \"Gallica\" di Cesare, fu la prima legione romana composta da soldati provinciali, arruolati tra i nativi Galli. Inizialmente Cesare pag\u00f2 i legionari con i suoi averi, ma la legione fu poi riconosciuta dal Senato romano. Prima di venire trasferita in Spagna, la V \"Alaudae\" partecip\u00f2 alle guerre galliche fino al 49 a.C., dando prova di essere una delle legioni pi\u00f9 coraggiose di Cesare. Si racconta, infatti, che nel corso della battaglia di Tapso nel 46 a.C., dopo aver sostenuto e respinto con grande coraggio una carica di grandi pachidermi africani, alla stessa fu dato come simbolo, proprio l'elefante.\nLa V \"Alaudae\" si trovava in Italia al momento della morte di Cesare ed era previsto il suo scioglimento; dopo il cesaricidio Marco Antonio la radun\u00f2 lungo la via Appia e si congiunse con altre due legioni provenienti dalla Macedonia per prendere parte, agli ordini del luogotenente di Cesare, alla Guerra di Modena. La V \"Alaudae\" divenne la formazione pi\u00f9 affidabile di Marco Antonio e si distinse nella battaglia del 21 aprile 43 a.C.; successivamente venne trasferita in Grecia e prese parte alla battaglia di Filippi contro i cesaricidi e alle campagne di Antonio in Oriente fino al 31 a.C.; probabilmente, partecip\u00f2 anche alla battaglia di Azio. Dopo il suicidio di Antonio, la legione entr\u00f2 a far parte dell'esercito di Augusto (30 a.C.).\nNel 17 a.C., sotto il comando di Marco Lollio, fu sconfitta da alcune popolazioni germaniche, i Sugambri, gli Usipeti, e i Tencteri, perdendo anche l'aquila.\nLa \"clades Lolliana\" fu, dopo la \"clades variana\", la pi\u00f9 grave sconfitta subita dai romani durante il principato di Augusto.\nEpoca imperiale.\nDopo la battaglia di Azio fu posizionata prima nella Gallia Aquitania e poi lungo la frontiera renana dal 19 a.C., dove rimase e combatt\u00e9 fino a circa il 69 d.C. in numerose guerre.\nNel 69 prese parte alla prima battaglia di Bedriaco nel corso della guerra civile, dalla parte di Vitellio.\nIncerta \u00e8 la data di scomparsa di questa legione, che sembra sia stata distrutta o durante le campagne daciche di Domiziano (nell'86), quando Cornelio Fusco sub\u00ec a Tape una cocente sconfitta da Decebalo, oppure pochi anni pi\u00f9 tardi ad opera dei sarmati Iazigi nel 92 durante la seconda fase della guerra suebo-sarmatica."}
{"id": "638947", "revid": "12290", "url": "https://it.wikipedia.org/wiki?curid=638947", "title": "Albi di Julia - Le avventure di una criminologa", "text": "Elenco delle pubblicazioni relative al fumetto Julia - Le avventure di una criminologa.\n1998.\nGli occhi dell'abisso.\nA Garden City muoiono, una dopo l'altra, diverse giovani donne. La loro giovane et\u00e0 e il modo in cui sono state seviziate rimandano a un serial killer; non riuscendo a rintracciare il colpevole, la procura si rivolge a Julia Kendall, giovane e brillante criminologa che, seppur con alcune reticenze, inizia a indagare coadiuvata dal tenente Alan Webb, dal sergente \"Big\" Ben Irving e dal suo amico Leo Baxter, investigatore privato. Julia scandaglia a fondo nella vita delle vittime, molto diverse tra loro, e arriva a un punto comune: tutte, in un modo o nell'altro, hanno avuto a che fare con la palestra gestita da Tom Harrod e da sua figlia Myrna. L'uomo \u00e8 un rigido integralista cristiano e insospettisce la polizia e la procura: nella sua vita, infatti, ci sono diversi punti oscuri, come la fuga di sua moglie. Julia intuisce per\u00f2 che la verit\u00e0 potrebbe essere molto pi\u00f9 complessa, e mentre Webb prepara un agguato per catturare Harrod, lei si introduce in casa di quest'ultimo, decisa a scoprire il reale colpevole. Nel concitato epilogo, Julia smaschera Myrna Harrod, la reale omicida: \u00e8 stata lei che, ribellandosi a suo padre e alla mancanza di una figura materna, ha ucciso le ragazze, con le quali aveva avuto delle fugaci avventure sessuali. Nella confusione, la polizia non capisce l'errore e alla prima occasione spara a Tom Harrod, ferendolo a morte, dando cos\u00ec a Myrna il tempo di scappare.\nOggetto d'amore.\nLe autorit\u00e0 sono sulle tracce di Myrna Harrod, feroce serial killer responsabile di diversi omicidi. Le indagini conducono Julia a Providence, dove la madre della criminale \u00e8 ricoverata presso una struttura di trattamento dei malati di mente: l'obiettivo della furia omicida sembra proprio la madre malata, che viene infatti salvata solo all'ultimo momento.\nNella mente del mostro.\nMyrna Harrod \u00e8 scomparsa, perfettamente mimetizzata nella societ\u00e0 di Garden City, dove lavora in un grande centro commerciale e vive in una stanza in affitto presso una rispettabile famiglia. La sua ossessione omicida per Julia la porta a rapire sua sorella Norma, ma il pronto intervento del tenente Webb e del detective privato Leo Baxter riesce ad assicurare la feroce serial killer alla giustizia.\n1999.\nDiluvio di fuoco.\nDurante una serata di beneficenza organizzata a favore degli orfani degli agenti di polizia morti scoppia un incendio presso il teatro in cui si svolge l'evento, che causa la morte di un poliziotto. L'attentato viene rivendicato da un misterioso individuo che intende colpire la polizia: a farne le spese sono un bar vicino alla centrale, che viene devastato da un'esplosione dove rimangono uccise sette persone, poi una pattuglia della fluviale. L'impegno in prima persona di Julia porta il colpevole a uscire allo scoperto: rapisce infatti la criminologa, rivelando di essere malato per colpa di un intervento dei reparti speciali della polizia senza aver mai ricevuto un risarcimento; grazie alle informazioni raccolte l'attentatore viene arrestato e rivela di aver piazzato delle cariche esplosive sotto la centrale, ma grazie all'eroico sacrificio del capo degli artificieri \u2014 inizialmente sospettato di essere l'autore degli attentati \u2014 evita il peggio.\nI sequestrati.\nUn commando di ex-militari tiene in ostaggio la famiglia di un ricco gioielliere per costringerlo ad aprire la cassaforte; grazie al fidanzato della figlia che, preoccupato, avverte la centrale di Garden City, la polizia inizia a cercare il sequestrato. Intanto alcuni contrattempi portano i malviventi a uccidere alcune persone all'interno della gioielleria: Julia cerca di contrattare per la liberazione degli ostaggi, offrendosi in prima persona al loro posto, e facendo leva sui problemi psichici di uno dei criminali riesce a salvare s\u00e9 stessa e gli altri senza ulteriori spargimenti di sangue.\nJerry \u00e8 sparito.\nUn bambino sparisce durante una passeggiata al parco con la madre. L'assenza di testimoni porta gli inquirenti a concentrarsi sull'ex-marito della ragazza, ma nonostante le pesanti accuse a suo carico non emergono indizi in tal senso: scavando a fondo nella vita della donna, Julia riesce a scoprire che in realt\u00e0 non c'\u00e8 stato alcun rapimento: la madre ha ucciso il piccolo Jerry, considerato un peso per una nuova vita che l'assassina aveva in mente con un altro uomo.\nLa lunga notte di Sheila.\nLa giovane ragazza afroamericana Sheila viene stuprata e uccisa di notte in un parco di Garden City, l'assassino si accanisce sul suo corpo. La polizia arresta il fidanzato della vittima, sulla base di una serie di indizi, e successivamente un altro ragazzo che va sulla sua tomba di notte e che dichiara essere amante di Sheila. Julia, per\u00f2, non convinta, con l'aiuto dell'amico detective Leo Baxter, indaga sul ragazzo che ha trovato il cadavere e il datore di lavoro di Sheila, per assicurare alla giustizia il vero assassino.\nSe le montagne muoiono.\nJulia va in Sud Dakota a cercare George Valadier, un indiano attivista di un movimento per i diritti dei nativi americani, sospettato di avere ucciso per vendetta le persone che lui ritiene abbiano, qualche tempo prima, incendiato la sua casa, facendo morire la sua famiglia. Insieme a Leo Baxter, la nostra criminologa entra in contatto con un mondo molto diverso dalla citt\u00e0, dopo lunghe indagini riesce a trovare Valadier, che vive in una grotta in montagna, ma sul percorso viene mora da un serpente velenoso. In fin di vita viene salvata dallo stesso Valadier, si invaghisce di lui e fanno l'amore nella grotta. Julia riesce a dimostrare l'estraneit\u00e0 di Valadier agli omicidi e riesce a smascherare i veri colpevoli.\nEchi dal passato.\nDurante una visita scolastica, il pavimento di un museo di Garden City si sfonda, portando alla luce uno scheletro umano. Julia viene contattata dal fascinoso avvocato della famiglia Luscomb (che ha donato il museo alla citt\u00e0) per proporle di avvertire la famiglia in caso di sospetti o indagini relative al ritrovamento. Julia chiede a Homer Kolb, famoso creatore di effetti speciali, di ricavare un volto dai resti del cranio ritrovato, pur riluttante, Kolb accetta l'incarico, ma la sua casa-laboratorio viene fatta esplodere da due individui. La storia prosegue nell'albo successivo.\nIl reduce.\nCon l'aiuto di Leo, Julia cerca di indagare sull'attentato a Kolb. Nel frattempo frequenta la casa della famiglia Luscomb, imparando a conoscere i diversi membri, le loro rivalit\u00e0 e invidie ed entrando in confidenza in particolare col patriarca della famiglia. Emerge un poco alla volta la figura di un figlio idealista che part\u00ec volontario per il Vietnam e vengono a galla retroscena famigliari, fino al colpo di scena finale.\n2003.\nL'assassino \u00e8 innocente.\nPoco dopo la fine di una lezione, Julia viene avvicinata da un uomo. Questi la minaccia con una pistola e la obbliga a salire sulla Morgan, per poi condurla nel parcheggio dello stadio di football. L\u00ec si presenta come Rupert Strode, ricercato latitante per l'omicidio della moglie Michelle: Strode afferma di aver s\u00ec premuto il grilletto, ma che le circostanze sono molto diverse da quel che si pu\u00f2 credere e perci\u00f2 chiede aiuto a Julia, che afferma di non poterlo aiutare e lo invita a costituirsi. Mentre Strode si allontana affranto, Julia nota un'auto con un poliziotto che comincia a sparargli. Sorpresa, Julia tampona l'auto del presunto poliziotto e lo mette in fuga: decide dunque di prendere con s\u00e9 Strode e vederci pi\u00f9 chiaro nella storia. resasi conto che Strode \u00e8 praticamente solo, a causa di certi suoi comportamenti spregevoli, lo ospita a casa sua. corso della serata, Strode continua a raccontare la storia del rapporto difficoltoso con la moglie. Mentre continua il racconto, un tiratore professionista cerca di sparargli. A questo punto, Julia decide di portare Strode a casa di Leo Baxter. L\u00ec Strode conclude il suo racconto: il matrimonio con Michelle era proceduto tra alti e bassi, per concludersi poi due anni prima con la morte accidentale del figlio Russell in un incidente. Strode illustra anche le circostanze della morte della moglie, che avrebbe inscenato un suicidio in modo da incolparlo. Mentre conclude il racconto, la polizia fa irruzione nella casa di Baxter e lo arresta, salvando Julia dal presunto sequestro. Il processo inizia poco dopo, ed \u00e8 da subito agguerritissimo: vengono messi in evidenza gli aspetti sgradevoli di Strode, ma anche gli squilibri della vittima. Julia partecipa come testimone della difesa, e afferma che dagli elementi emersi la tesi della difesa (il suicidio di Michelle fatto passare come omicidio) \u00e8 assolutamente plausibile. Nonostante questo, la giuria condanna Strode all'ergastolo. Poco dopo, il misterioso poliziotto killer lo uccide in cella e si scopre che era stato pagato da Niall Ormond, il severo padre di Michelle.\nVeleni.\nAll'industria chimica Conway Chemicals, nei dintorni di Garden City, scoppia un brutto incidente, in cui muore il tecnico Jeff Gibson e due bambini che giocavano nei dintorni finiscono in ospedale gravemente intossicati. Julia viene coinvolta dalla giornalista Tina Davis nelle indagini sul caso. La ditta \u00e8 sospettata di inquinare: nell'area attorno alla centrale moltissimi bambini si ammalano di leucemia o nascono con malformazioni. Rivela inoltre che la sua fonte era proprio Jeff Gibson, e che un altro giornalista \u00e8 a conoscenza dell'inchiesta: Bob Cramer, con cui la Davis ha una relazione clandestina. Cramer, qualche giorno prima dell'incidente alla Conway, \u00e8 sparito nel nulla dopo aver manifestato preoccupazioni per un coinvolgimento mafioso e tentato di proteggere Tina esponendosi al posto suo. Julia decide di aiutare la Davis. Poich\u00e9 c'\u00e8 un morto, anche la Procura deve iniziare delle indagini e chiede una consulenza alla Kendall. Gli interrogatori partono dal magnate Alfred Conway, che vive isolato a causa di una serie di malattie e allergie croniche che lo debilitano molto. Conway afferma che, a causa della propria infermit\u00e0, ormai ogni decisione operativa viene presa dal suo socio John H. Miller, della \"Superior Investments\", una societ\u00e0 finanziaria. Alla \"Superior\" gli inquirenti non ottengono risultati, poich\u00e9 Miller \u00e8 all'estero per un periodo indeterminato e il capoufficio afferma di non conoscere i particolari della gestione degli impianti chimici. Alla centrale chimica, l'ingegner Donaldson nega dei particolari problemi ambientali e afferma che Gibson \u00e8 morto controllando un guasto. Il dottor Bernie Wallis racconta del colloquio avuto con lui prima dell'incidente: oltre a questioni personali, avevano parlato di alcune irregolarit\u00e0 nei filtri riscontrate dal dottor Lees, ma tenute in poco conto da Gibson. Inoltre, si scopre che la chiamata per segnalare il guasto era anonima e che le telefonate interne non sono registrate. Infine il dottor Lees racconta della situazione di perenne paranoia che aleggia in quell'ambiente di lavoro, costantemente esposto a pericoli e incidenti. Julia nota un ritratto di una giovane donna a casa di Gibson (che era un pittore dilettante). Le indagini portano a interrogare la moglie di Cramer, che \u00e8 malata di depressione e tenta il suicidio. Julia, Alan e Ben si accordano per indagare su tutte le persone interrogate: Conway, Miller, i tecnici di laboratorio. Parallelamente, Julia contatta Leo Baxter e gli chiede di indagare sulla donna ritratta da Gibson che scopre essere Sheila Keach, la moglie del dottor Wallis, da cui si sta separando. La Keach, raggiunta da Julia e Leo, ammette la relazione con Gibson, ma di non averla raccontata al marito, a cui ha chiesto semplicemente il divorzio. Inoltre racconta che Gibson le ha fatto imparare a memoria l'incipit del romanzo \"Il giorno dei trifidi\". Julia trova il romanzo a casa di Gibson e all'interno rinviene un CD-ROM, pieno di dati tecnici criptati. Il contenuto del CD rivela una serie di mancanze e illeciti della Conway, con la connivenza di parte delle istituzioni. Preoccupato dalle conseguenze il procuratore Robson impone la segretezza assoluta. Webb passa ufficiosamente a Julia una copia del \"rapporto Gibson\". Poco dopo, Davis contatta Julia, raccontando di aver trovato un appunto di Cramer, con un indirizzo: probabilmente il luogo in cui si smaltiscono i rifiuti tossici. Le due donne decidono di recarsi l\u00ec insieme e arrivano a Garden Harbour, un piccolo porto alla foce del Marigold dove assistono di persona allo smaltimento frettoloso di materiali sospetti. Vengono sorprese dalla sorveglianza, che li conduce dal responsabile delle operazioni: il dottor Wallis. Vengono sequestrate e caricate su una barca: qui parlano con Conway, che ammette le proprie responsabilit\u00e0, convinto di rimanere impunito e inoltre rivela che Cramer non \u00e8 morto, ma che \u00e8 stato corrotto e indotto a raccontare delle indagini interne di Gibson. In qualche modo Julia e Davis riescono a sopraffare la ciurma della nave e a riportarla a riva. Le indagini si concludono con molti arresti, anche se Robson riesce a circoscriverla a dei pesci piccoli. Un po' di tempo dopo anche Bob Cramer viene ritrovato in California, dove viveva sotto falso nome. Tra Julia e Tina Davis aumenta la complicit\u00e0 e l'amicizia.\n2004.\nLa notte dei diamanti.\nPer la prima volta, Julia e il tenente Webb si trovano a cena, da soli. \u00c8 l'occasione per chiarire gli aspetti del loro rapporto, cos\u00ec complicato e ambivalente. La serata va per il meglio, e alla fine i due si scambiano un bacio. Julia sta per invitare Alan a casa sua per la notte, ma il tenente \u00e8 richiamato al lavoro da una telefonata di Ben Irving. I due si scambiano un altro bacio e si salutano. Pochi minuti dopo, Julia scopre con sorpresa che un estraneo si \u00e8 introdotto in casa sua: l'affascinante ladro Tim O'Leary, che aveva conosciuto alcuni anni prima (\"cfr. episodio 24\"). Divisa tra il fastidio e la curiosit\u00e0, Julia lo invita a prendersi una tazza di t\u00e8 e a spiegarle la sua presenza. Il ladro dunque le racconta che, mentre piazzava delle cimici in un palazzo dove voleva fare un colpo, ha registrato delle conversazioni in cui un uomo e una donna progettano di uccidere un tale Derek. Insomma, Tim O'Leary si \u00e8 rivolto alla Kendall perch\u00e9 vuole impedire un omicidio, senza per\u00f2 avere a che fare direttamente con la polizia. Per questa ragione, propone a Julia di fare uscire i congiurati allo scoperto, per farli poi beccare. Inevitabilmente, la criminologa e il ladro cominciano a rivelarsi dei dettagli della propria vita personale: l'attrazione tra i due s'accende e scatta il bacio. A questo punto, Julia fa uscire di casa il ladro, profondamente turbata dagli avvenimenti della serata. Nel frattempo, Webb e Irving stanno facendo un appostamento per catturare una banda di spacciatori. Sfortunatamente i criminali si accorgono della trappola e si scatena una fuga con sparatoria. I due poliziotti si lanciano all'inseguimento, ma hanno un incidente: Irving si rompe un braccio, Webb ha un trauma cranico. Appena lo viene a sapere, Julia si fionda in ospedale: riesce a parlare brevemente con Webb, che per\u00f2 non si ricorda assolutamente niente della serata appena trascorsa, nemmeno della cena. Julia non se la sente di contraddirlo, e torna a casa. Durante la notte, viene tormentata da un incubo in cui Tim e Webb la accusano di non saper scegliere e cominciano ad accoltellarsi l'uno con l'altro. Il giorno seguente, Julia \u00e8 ancora sconvolta per gli avvenimenti della serata, e tutta la giornata le appare pesante oltre ogni limite. Tornata dal lavoro, si confida con Emily (solo per la faccenda di Alan). Facendo il bagno, stabilisce di troncare ogni rapporto con Tim: quand'ecco che al telefono suona proprio lui. La sua cimice ha registrato il dialogo/litigio tra i due fratelli Rossiter: Austin (il minore) e Derek (il maggiore). Nella registrazione, Austin rimprovera a Derek di avergli sempre tarpato le ali, e di averlo escluso da ogni possibilit\u00e0 di successo nell'azienda di famiglia (una gioielleria); dal canto suo, il fratello maggiore abbozza, evitando di litigare. Inoltre, nella registrazione si menziona una tale Monica Hopkins, un'inquilina del palazzo dove vivono i due gioiellieri, e che Tim O'Leary ha visto mentre si scambiava effusioni con Austin Rossiter. Anche in quell'occasione, Austin (era lui la voce maschile della prima registrazione di Tim) annuncia il suo proposito di uccidere il fratello Derek, per rilevare il controllo dell'azienda e vivere da nababbo assieme all'amante. Il progetto di Austin \u00e8 di inscenare una rapina ai danni del fratello per il mercoled\u00ec successivo, in occasione di una consegna di gioielli. Finito l'ascolto delle registrazioni, Julia chiede a Tim (di cui non si fida minimamente) quali sono le sue vere intenzioni. Inoltre, minaccia di non aiutarlo, a meno che lui non rinunci per sempre a rubare. Dopodich\u00e9, se ne torna a casa. Il giorno seguente, dopo aver visitato Webb (che continua a non ricordarsi niente della sera della cena), Julia trova di nuovo Tim in casa propria. Il ladro (che le aveva \"preso in prestito\" il libro \"I ragazzi della via P\u00e1l\"), le racconta della tragica storia dei suoi fratelli maggiori, che si erano uccisi a vicenda in uno scontro tra bande. A suo dire, questa \u00e8 la ragione per la quale vuole impedire l'omicidio di Derek Rossiter da parte del fratello. Di fronte alle lacrime del ladro, Julia si commuove: i due si baciano e fanno l'amore. La mattina dopo, Tim comunica alla criminologa che si occuper\u00e0 dell'affare dei fratelli Rossiter senza coinvolgerla, ma Julia si rifiuta di lasciarlo solo. Arriva la sera fatidica: Tim si intrufola nell'ufficio dei Rossiter per aprire la cassaforte (che scopre essere vuota), mentre Austin fa una telefonata anonima al fratello dicendo che in ufficio c'\u00e8 una rapina. Derek Rossiter si trova quindi a contatto col ladro, e poco dopo giunge anche Austin, pronto a uccidere il fratello. Nel frattempo, Julia bussa alla porta di Monica Hopkins, a cui fa sentire le registrazioni in diretta dall'ufficio: Austin sta minacciando il fratello con una pistola, quand'ecco appare Tim che a sua volta minaccia Austin con la propria arma (finta). A quel punto accade un colpo di scena: in ufficio giunge, armato, anche il marito della Hopkins, che di mestiere fa la guardia giurata. Il suo arrivo fa parte di un piano di Derek Rossiter, che a sua volta aveva tramato per uccidere il fratello, fingendo una tragica fatalit\u00e0. La signora Hopkins corre all'ufficio e comincia ad accusare il marito. A questo punto, i due fratelli cominciano a fare offerte sempre pi\u00f9 alte a Greg Hopkins, per convincerlo ciascuno di stare dalla propria parte. Approfittando della situazione, Tim O'Leary sgattaiola dalla stanza. Con un nuovo colpo di scena, si presenta nella stanza il signor John Rawlings, insegnante di musica e ulteriore amante della Hopkins. Anche lui \u00e8 armato e comincia a minacciare i presenti, chiedendo molti soldi. A questo punto appare Julia, che annuncia agli astanti che tutte le conversazioni sono state registrate: qualora qualcuno morisse, tali registrazioni finirebbero sicuramente in mano alla polizia. La Kendall quindi suggerisce a tutti di deporre le armi e tornarsene a casa, imparando a sopportarsi a vicenda. Dopodich\u00e9 esce dal palazzo, lasciando tutti sconcertati. Uscita in strada leggera e felice, sale in auto con Tim, invitandolo a casa da lei. Ma il ladro le confessa di non essere capace di cambiare vita, e di averle mentito. Tim sapeva gi\u00e0 che la cassaforte dei Rossiter era vuota, e che quella coi diamanti era in un altro stabile. Mentre Julia risolveva la situazione nell'ufficio, Tim era andato a ripulire la cassaforte piena e a nascondere la refurtiva. In verit\u00e0, nemmeno la storia dei fratelli morti era vera, e serviva solo per convincere Julia a dargli una mano col piano. Delusa e umiliata, Julia esce dall'auto, e se ne torna a casa, a piedi e in lacrime: \u00e8 decisa a non farsi pi\u00f9 coinvolgere sentimentalmente. Il giorno dopo, Julia va a trovare Alan Webb. La delusione della sera prima ha effetto anche nel rapporto con l'incolpevole detective, che saluta con formale gentilezza. Il povero tenente ancora non si ricorda nulla di quella sera, e si ripropone di invitare Julia a cena, prima o poi.\nSegreti di famiglia.\nL'Avana, 9 ottobre 1967: mentre si sparge la notizia della morte di Che Guevara, una donna di nome Lucinda scopre il marito a letto con l'amante. Sconvolta e furiosa, scaglia una bottiglia (presumibilmente piena di acido) addosso alla ragazza. Dopodich\u00e9 si allontana tra la folla e si suicida gettandosi in acqua dal molo. Miami, primavera del 2003: Julia Kendall atterra in aeroporto per partecipare a un convegno di antropologia criminale. Al convegno, l'atmosfera \u00e8 rilassata, e i convenuti alternano discussioni teoriche a pettegolezzi. Durante un rinfresco, Julia incrocia il signor Steven Everett, un medico legale di Miami. I due stringono un rapporto cordiale, anche grazie allo spiccato senso dell'umorismo di Everett. Dopo un po', Everett invita Julia a cena in un ristorante di Miami. Durante il corso della cena, Everett racconta di provenire da una ricca famiglia locale, il cui patrimonio principale \u00e8 in mano allo zio, John. Non fa a tempo a terminare il racconto che nel ristorante si presenta proprio John Everett, il quale si siede al tavolo con i due convitati per scambiare qualche chiacchiera. Dopo aver invitato Julia alla festa di compleanno della figlia Liz, John si congeda. Alla fine della serata, Steven riaccompagna Julia in albergo; la Kendall durante la notte riflette sul proprio desiderio di una famiglia. Il giorno dopo, Julia e Steven si reincontrano al convegno. Steven riceve una chiamata dallo zio John, che vuole parlare proprio con Julia Kendall, che ribadisce il desiderio di invitarla alla festa di Liz. Dopo poco, Steven si congeda da Julia, perch\u00e9 deve fare un'autopsia. Nel frattempo a casa Everett, mentre fervono i preparativi per la festa, una cameriera si aggira furtiva per le stanze della villa. Entra nell'ufficio del padre, apre un cassetto della scrivania e vi trova una pistola; poi, spaventata da un rumore improvviso, si defila, senza accorgersi di un truce e anziano cameriere che la spia di nascosto. Il giorno dopo si concludono i lavori del convegno e Julia incontra ancora una volta Steven Everett, pronto ad accompagnarla alla festa di Liz. La festa \u00e8 sontuosa e piena di invitati, e Julia si sente l'unica estranea in mezzo a tanta gente che si conosce. Steven fa gli onori di casa e presenta a Julia tutto il parentado: la zia, la cugina Liz, il cugino Robert, i propri genitori. Al culmine della festa per\u00f2 avviene una tragedia: John Everett viene trovato pugnalato, e tocca a Steven constatarne il decesso. L'assassino \u00e8 sicuramente uno dei partecipanti alla festa. A condurre le indagini \u00e8 il tenente Quinn, che con modi bruschi fa intendere di non volere la collaborazione della Kendall. Tuttavia la vedova di John decide di assumerla come consulente privata. Nel corso degli interrogatori e delle indagini vengono alla luce alcuni dettagli scottanti sui vari membri della famiglia: per esempio, Robert \u00e8 spesso in clinica per abuso di stupefacenti, un socio di John ha gestito in modo disonesto gli affari, lo stesso Steven riceveva da John in segreto un assegno mensile. Anche il personale domestico viene indagato, e si scopre che esso \u00e8 integralmente cubano: da giovane John Everett aveva simpatizzato per la causa castrista, salvo poi allontanarsi dall'isola e organizzare il trasferimento di domestici in Florida tramite un'agenzia. L'ultima arrivata, da appena quindici giorni, \u00e8 proprio la giovane Karla Calvo (la giovane che era stata vista frugare tra i cassetti di John). Julia decide di compiere un sopralluogo a Cuba, dove viene coadiuvata nelle indagini dal commissario \u00c1lvarez. Egli le rivela altri dettagli su John Everett, spiegandole come avesse aiutato la causa cubana aggirando l'embargo statunitense. A Cuba inoltre Julia parla con la famiglia Calvo, da cui ha alcune interessanti rivelazioni. Tornata a Miami, convoca tutti i sospettati nella villa di Everett (malgrado la contrariet\u00e0 di Quinn) e mette ciascuno di fronte alle proprie responsabilit\u00e0 e ai propri moventi. \u00c8 il momento anche per confrontarsi con Steven, che ammette che i soldi datigli dallo zio servivano per pagare un ricatto di un assistente universitario che gli aveva passato le risposte per l'esame di Stato. Tuttavia, Julia riesce a ricostruire il movente principale per la morte di John: quando viveva a Cuba, frequentava due sorelle, In\u00e9s e Lucinda, e non riusciva a scegliere una delle due. Alla fine Lucinda aveva sorpreso John con la sorella, che aveva sfigurato, per poi tentare il suicidio (\u00e8 la scena del prologo). Tuttavia, i medici cubani erano riusciti a salvare entrambe: Lucinda, tra l'altro, era incinta di John. La verit\u00e0 viene dunque a galla: Karla Calvo era la figlia segreta di John Everett, che egli aveva fatto venire in Florida come domestica, senza per\u00f2 rivelarle la verit\u00e0. Karla l'aveva scoperta frugando tra gli effetti personali del suo capo. Messa alle strette, continua per\u00f2 a negare di essere l'assassina. \u00c8 allora che si fa avanti un'altra cameriera, pi\u00f9 anziana, che confessa l'omicidio: e Julia rivela che essa \u00e8 proprio In\u00e9s, la sorella di Lucinda, irriconoscibile per via della plastica facciale. Il caso \u00e8 risolto: il testamento di John Everett divide l'eredit\u00e0 tra l'amatissimo nipote Steven e la figlia segreta Karla. Nessuno ha niente da ridire. Steven accompagna all'aeroporto Julia, scusandosi di non averle parlato del ricatto subito: aveva mentito per paura di perderla. I due si congedano e, come rivela Julia nel suo diario, non si vedranno mai pi\u00f9. L'aereo lascia l'assolata Miami e atterra in una piovosissima Garden City.\nLa morte in linea.\nJulia ed Emily stanno facendo il cambio primaverile dei vestiti, quando suona il telefono di casa. \u00c8 Webb, che chiede alla Kendall di accorrere sulla scena di un delitto. La vittima \u00e8 William Bland, 28 anni, ucciso con dei colpi di attizzatoio che gli hanno fracassato il cranio. Gli inquirenti cominciano a indagare sulla vita di Bland, che lavora in un call center e, apparentemente, conduce una vita esemplare: \u00e8 apprezzato al lavoro e fa il volontario in un'associazione di disabili. Tuttavia, dalle indagini comincia a emergere il lato oscuro di Bland: ha messo incinta la sua ultima ragazza per poi lasciarla al suo destino; aiuta i disabili per sopire il senso di colpa di aver causato un incidente a un vecchio amico; soprattutto, usa il suo lavoro al call center per trovare numeri di ragazze da circuire. Una storia, in particolare, attira l'attenzione di Julia e della polizia: quella di Ilary Elwell, corteggiata e sedotta da Bland per poi essere lasciata in malo modo. La ragazza, in seguito a questa vicenda, si sarebbe lasciata completamente andare, senza toccare quasi pi\u00f9 cibo. Julia e Webb si dirigono quindi a casa della Elwell, e fanno conoscenza della sorella maggiore Kathy: inoltre scoprono che Ilary \u00e8 morta a causa di un'aritmia, ma che in sostanza si \u00e8 lasciata morire. Kathy Elwell racconta la sua triste vicenda famigliare: senza un padre, le due sorelle perdono la madre Corinne per overdose e passano l'adolescenza tra istituti e affidi. L'indagine sembra arrivare a uno stallo, anche perch\u00e9 le altre piste non portano da nessuna parte: anche il coinquilino Adrian Below (un pregiudicato pieno di debiti) ha un alibi sicuro. Una prima svolta la si ha grazie all'apertura del computer di Bland, in cui sono segnate tutte le conversazioni via mail con le ragazze che stava corteggiando in quel periodo. Dopo aver scandagliato vari messaggi, a Julia viene un'illuminazione: una donna ha usato il nome \"Corinne\", il nome della madre delle sorelle Elwell. Dopo aver chiesto conferme sugli spostamenti di Kathy Elwell a una vicina di casa, gli inquirenti scoprono che effettivamente lei aveva dato un appuntamento a Bland. A questo punto il quadro \u00e8 chiaro: \u00e8 stata Kathy a ingannare e uccidere Bland, dopo aver scoperto che era stato lui la causa indiretta della morte di sua sorella. Julia e Webb trovano Kathy al cimitero, di fronte alla tomba della sorella. Kathy Elwell, gi\u00e0 da tempo conscia che il cerchio si stringeva attorno a lei, rilascia una piena confessione e viene arrestata. Contemporaneamente, si assiste a una simpatica vicenda domestica: Julia rinviene in un giardino un gattone ferito, e lo porta dal veterinario. Questi gli prescrive una terapia di antibiotici e chiede alla Kendall di ospitarlo per qualche tempo. A casa per\u00f2 il gatto (ribattezzato \"Rambo\") comincia a tampinare Toni per accoppiarsi con lei. I due gatti cominciano un lungo inseguimento, che dura per giorni e che fa disperare Julia ed Emily. Alla fine, inaspettatamente, Toni cede, e i due mici si scambiano tenere effusioni. Tornando a casa dopo la risoluzione del caso per\u00f2 c'\u00e8 un colpo di scena: Rambo ha abbandonato la casa, lasciando Toni in un apparente stato di tristezza. Julia non pu\u00f2 fare a meno di pensare alla triste vicenda di Ilary Elwell, sedotta e abbandonata.\nLa chiamavano Betsy Blue.\nUna sera di pioggia, la quindicenne Elisabeth Frost (detta \"Betsy Blue\") suona a casa della signora Coolidge. Le due non si conoscono: la ragazza chiede alla donna di poter telefonare a casa, perch\u00e9 ha accettato un passaggio da una persona sgradevole e vuole avvertire i genitori che \u00e8 in ritardo. A casa i genitori non rispondono, sicch\u00e9 la signora Coolidge si offre di accompagnare Betsy a casa. Una volta rientrata in casa, Betsy si trova di fronte a una persona sconosciuta, che la insegue con un coltello e la pugnala a morte. Il giorno dopo, Julia viene chiamata per dare una mano alla polizia. Come sempre, si comincia a indagare sulle conoscenze e i rapporti di Betsy. Le indagini inevitabilmente partono dall'ambiente scolastico: il liceo \"Walt Whitman\", dove Betsy era molto popolare e amata. Il preside Pekic garantisce la totale collaborazione del consiglio d'istituto. Julia vorrebbe adottare uno stile di indagine soft, ottenendo informazioni scambiando pareri con gli studenti. In effetti nella prima mattinata di indagini comincia a raccogliere dati interessanti, e fa conoscenza con alcune ragazze.Tuttavia, il clamore suscitato dalla stampa attorno al caso impone alla Procura di iniziare una serie di interrogatori in grande stile. Nel corso delle indagini, sia quelle informali di Julia che quelle ufficiali della polizia, emerge pian piano un coacervo di ambiguit\u00e0 e bugie all'interno dell'ambiente scolastico. In particolare, emerge il fatto che Rita Costas, la migliore amica di Betsy, era finita in un torbido giro di foto pornografiche in cui erano coinvolti gli insegnanti di ginnastica, i quali poi rivendevano le foto a dei siti hard. L'ipotesi della Procura \u00e8 che la Frost, una delle ragazze fotografate a propria insaputa, fosse venuta a conoscenza del giro e che per questo fosse stata assassinata. Ma questa ricostruzione non convince Julia, che dopo alcuni colloqui con altri alunni, giunge alla verit\u00e0: a uccidere Betsy Blue \u00e8 stata la sua compagna Roxanne Protti (che si era gi\u00e0 presentata a Julia come migliore amica di Betsy). Roxanne, una ragazza bruttina e di famiglia modesta, aveva cercato in tutti i modi di accreditarsi tra le ragazze popolari del liceo, e aveva tentato di conquistarsi l'amicizia di Betsy. La sera del delitto, le aveva offerto un passaggio a casa dopo una festa, e l\u00ec era diventata molto insistente. Era dunque lei la persona sgradevole di cui Betsy aveva accennato alla signora Coolidge. Frustrata per il rifiuto, Roxanne aveva pedinato con la macchina del padre (un'utilitaria bianca, di cui la Coolidge si ricordava) fino a casa di Betsy: qui era entrata e, in preda alla rabbia, aveva accoltellato la ragazza. Per metterla alle strette, Julia dice che gli stivali da uomo indossati da Roxanne quella notte erano stati gi\u00e0 esaminati in laboratorio: la ragazza non capisce il bluff della criminologa, e confessa il delitto.\n2007.\nClowns.\nAdam Mallory, un giovane architetto si rivolge a Julia perch\u00e9 \u00e8 ossessionato da un trapezista del circo Valentini, attualmente a Garden City e non sa il motivo, \u00e8 stato al circo a indagare ma \u00e8 stato allontanato, ma Julia non sa come aiutarlo. Dopo qualche giorno l'architetto viene trovato morto nell'albergo in cui alloggiava in citt\u00e0. Julia non rivela a Webb di averlo conosciuto e inizia a investigare al circo con l'aiuto di Leo, conoscono il trapezista Victor e i suoi genitori, che di fatto sono quelli che comandano nel circo. Dai genitori e la moglie di Adam emerge che era stato adottato da piccolo, dopo la brutale uccisione dei suoi genitori. Alla fine Julia scoprir\u00e0 che a uccidere i genitori di Adam \u00e8 stato proprio il padre di Victor, anch'egli adottato e gemello di Adam, mentre la madre \u00e8 colpevole dell'omicidio di Adam, scambiato per un detective che volesse riaprire il caso del vecchio omicidio.\nCaccia al tesoro.\nMentre \u00e8 a bordo di una nave scientifica per compiere una ricerca sui coralli, un'\u00e9quipe di ricercatori della Hollycock University viene assalita e uccisa dai pirati. Julia parte con Leo per seguire le indagini della polizia locale, dalla quale vengono accolti con diffidenza. Sull'imbarcazione viene ritrovato il diario della giovane ricercatrice e fidanzata del professore a capo della spedizione, Julia scopre che era incinta e questo acuisce il suo desiderio di maternit\u00e0. Durante la loro permanenza conoscono un diplomatico inglese, che segretamente sta seguendo tutte le loro mosse e che si riveler\u00e0 essere il mandante degli omicidi, in quanto l'equipe aveva casualmente scoperto un relitto sommerso, contenente grande quantit\u00e0 di oggetti antichi e preziosi, che il diplomatico, con l'aiuto di piccoli delinquenti locali, stava depredando.\nTerrore a bordo.\nJulia prende un aereo per raggiungere la sorella Norma alle Seychelles e godersi una vacanza. Purtroppo l'aereo viene dirottato da una hostess che chiede la riapertura del processo che ha condannato all'ergastolo il marito per l'omicidio di una vicina di casa. Julia conduce le trattative, riesce a contattare Robson e convincerlo a riaprire quanto meno le indagini, ma quando la hostess sta per arrendersi, un passeggero armato (un pericoloso assassino ricercato) si palesa e la hostess si allea con lui, salvo poi ripensarci e renderlo innocuo col sonnifero nel cibo. Nel frattempo si \u00e8 fatto vivo un testimone che scagiona completamente il marito.\nNel mirino.\nLuis Delgado, ministro illuminato di un paese sudamericano, sta per arrivare a Garden City, al capezzale della madre ricoverata in ospedale. Julia viene coinvolta da Robson per proteggerlo, con la polizia, FBI e CIA. La dinamica sceneggiatura del racconto ci mostra due freddi sicari che si preparano a ucciderlo dentro l'ospedale, mentre Julia flirta con il fascinoso capo della sicurezza del ministro, ma Webb intercetta i sicari e prepara loro una trappola.\nSenza rimorso.\nBruce Mead, fascinoso quarantacinquenne uccide a sangue freddo il ventiduenne Kevin Dulles, col quale sembra essere in rapporti intimi, sparandogli in riva al fiume fuori citt\u00e0. Con un'abile e serrata alternanza di sequenze si seguono le diverse attivit\u00e0 di Bruce (direttore dell'azienda di divani fondata dal suocero, ora in pensione, molto abile a tenere i rapporti con tutti i componenti della famiglia), la denuncia della scomparsa di Kevin da parte della sua ragazza, Leo che fa conoscere a Julia suo padre (che si scopre essere di colore, e si scopre anche che Leo fu adottato), il ritrovamento del cadavere da parte di due pescatori e le indagini di Julia con Ben Irving (dalle quali emerge che Kevin era un ragazzo molto sfuggente e riservato, figlio di madre single). Bruce \u00e8 preda dei rimorsi, contatta Julia telefonicamente, e infine dal pc di Kevin si rintraccia la violazione del database di una clinica per la procreazione assistita, riuscendo a scoprire che Kevin era il figlio di Bruce, il quale per\u00f2, prima di essere arrestato, stermina quasi tutta la propria famiglia.\nL'imitatore.\nIn un bosco nella contea di Newark ai confini con Garden City, una coppia clandestina viene aggredita da un uomo, il maschio, che \u00e8 una guardia giurata, estrae la pistola e nella colluttazione che ne segue entrambi restano uccisi, mentre l'assalitore se ne va indisturbato. Essendo entrambe le vittime di Garden City, Webb, Irving e Julia seguono le indagini assieme alla polizia locale. L'assalitore telefona a Julia rivendicando di non avere ucciso nessuno, insinuando il dubbio alla criminologa, che accetta di incontrarlo. La notte successiva a Garden City un \"imitatore\" uccide un'altra coppia appartata nella zona industriale. Julia capisce che non si tratta della stessa persona e, segretamente, si fa aiutare dal primo assalitore per trovare e catturare l'assassino.\nL'ora d'aria.\nTre carcerati, con la complicit\u00e0 di un secondino, tentano un furto notturno a un centro commerciale, sventato grazie a un secondo allarme segreto. La notte successiva lo ritentano, sempre nello stesso luogo, ci\u00f2 fa insospettire Julia e Webb, anche perch\u00e9 nella cassaforte che hanno tentato di scassinare non era contenuto niente di particolare valore. Anche il secondo tentativo non riesce a causa dell'interferenza di un metronotte, ma la breve telefonata fatta alla fidanzata da uno dei malviventi permetter\u00e0 alla polizia di risalire ai colpevoli.\nLa tormenta.\nDurante una tormenta di neve che blocca la citt\u00e0, Julia ospita il detective Noah a cena e si lascia andare a effusioni sul divano, interrotte per\u00f2 da una chiamata di Webb che lo chiama in servizio. Julia lo accompagna con la propria auto in centrale e l\u00e0 i due vengono sequestrati da Mark Fairbairn, un familicida di colore reo confesso che ha preso possesso della centrale, legando e imbavagliando i pochi poliziotti presenti, tra cui Webb e Irving. L'uomo ha gi\u00e0 chiamato una cameriera della sua citt\u00e0, che gli ha confessato di aspettare un bambino e voler abortire, quando Robson e Carter lo contattano, chiede di portare la ragazza da lui. Nel frattempo Noah riesce a liberare s\u00e9 stesso e Julia, chiusi in un ufficio da soli, i due fanno l'amore. Una volta arrivata a Garden City la ragazza, Emily si intromette nelle trattative, capendo subito la situazione e mettendo Fairbarn di fronte alle proprie responsabilit\u00e0; l'uomo va a prendere Julia e le spiega di essere innocente e di voler avere quel bambino. Uno degli uomini di De Stefani, appostato su una casa di fronte, gli spara, ferendolo e mettendo fine al sequestro.\nViva o morta.\nUna coppia viene uccisa da due sicari in pieno giorno nella propria casa. Quella che sembra essere la loro figlia, ma presto si scopre essere in affidamento, si salva nascondendosi sul tetto. Webb si preoccupa di mettere al sicuro la bambina e decide di portarla a casa propria, dove Julia si trasferisce per aiutarlo. Dalle indagini emerge che la coppia uccisa, dopo un periodo di problemi economici, aveva di recente alzato il proprio tenore di vita e che si recava spesso in Messico, da qui il sospetto che fossero coinvolti in traffici illeciti. Nel frattempo un poliziotto a libro paga del mandante dell'omicidio, scopre dove si nasconde la bambina e lo svela a una pericolosa killer. Al termine di una rocambolesca sparatoria in un parcheggio, durante la quale Webb uccide tre sicari, la bambina \u00e8 finalmente in salvo.\nPresenze aliene.\nUn uomo viene ucciso in casa sua da un cocktail di veleni, ma con una messinscena che fa pensare agli alieni. Il giorno dopo un altro uomo viene trovato ucciso in un vicolo, dopo essere scomparso mentre giocava con la figlia ai margini di un campo di grano, su cui si sono formati i cerci tipici degli alieni. I due sono entrambi ingegneri e Leo scopre che fino a 5 anni prima avevano lavorato nella stessa azienda, fino a un misterioso incidente. La polizia rintraccia prima il titolare dell'azienda Paxton, per avvertirlo del pericolo, e poi un terzo tecnico di quell'azienda, rimasto sfigurato nell'incidente, sospettando che possa essere l'assassino che si sta vendicando. Paxton parte per una vacanza, ma la sua auto esplode, sotto gli occhi della governante, che si rivela essere la mandante degli omicidi, con l'aiuto dei figli.\nMyrna: un affare in famiglia.\nMyrna, sotto mentite spoglie, si fa assumere da una famiglia facoltosa per assistere la padrona di casa, affetta da una malattia degenerativa che la costringe in un letto. Dopo qualche giorno Julia, che non riesce a definire il suo rapporto con Jeffrey (che si trova lontano in missione), conosce Dean, il rampollo della famiglia di cui sopra, che le fa una corte maldestra ma serrata, portandola a cena e invitandola nel suo studio, con vista mozzafiato. Myrna seduce il padre di famiglia, poi uccide la moglie facendola sembrare una morte naturale, dopo il funerale uccide lui, facendolo sembrare un suicidio. Dean chiama Julia da una casa isolata in collina, facendole capire di essere depresso dall'improvvisa scomparsa dei genitori e di pensare al suicidio, Jula si precipita, ma trova ad attenderla Myrna, che aveva stretto un patto con Dean: lei avrebbe ucciso i suoi genitori (ingombranti e carichi di soldi) e lui le avrebbe attirato in trappola Julia. Fortunatamente Webb aveva messo sotto sorveglianza la casa di Julia e la polizia riesce a liberarla, ma Myrna ancora una volta riesce a fuggire.\nChicanos.\nL'autista di un autobus viene freddato a colpi di pistola mentre \u00e8 alla guida a Dandelion, gli assassini muoiono a loro volta nell'inseguimento con la polizia, Julia assiste agli eventi mentre \u00e8 a passeggio per strada con Leo, motivo per cui non pu\u00f2 partecipare alle indagini. A casa di Julia si presenta Coco, una ragazzina ispanica, sorella della persona che ha sparato all'autista, che le chiede di trovare il mandante, che lo aveva pagato euro, che consegna a Julia.Il giorno seguente, sempre a Dandelion, due operai sono vittime di un agguato dopo l'uscita dal lavoro: uno viene ucciso, latro si mette in salvo scappando tra la folla. Il mandante degli omicidi sembra essere un famoso attore di origini sudamericane. Julia e Leo, con l'aiuto di Coco, riescono a trovare l'operaio fuggito e infine a incastrare il colpevole.\n2008.\nAbbraccio mortale.\nUna fioraia invalida di mezz'et\u00e0 viene quasi uccisa a coltellate nel suo negozio, durante la chiusura per il pranzo. La polizia sospetta dell'ex fattorino, attualmente fidanzato con la commessa, che ha diversi precedenti. Qualcuno per\u00f2 cerca di entrare nella camera dell'ospedale. Julia visita l'appartamento della vittima e nota una cassetta degli attrezzi, appartenente a un idraulico che, rintracciato, ammette di avere una relazione con la fioraia, la quale aveva un cospicuo conto in banca, grazie alla sua abilit\u00e0 nel giocare in borsa. Julia scava nel passato della donna, orfana e adottata dagli zii, e scopre che da ragazza ha avuto un figlio naturale, subito adottato da un'altra famiglia. Con Jeffrey si reca a New York a cercare questo figlio, sospettando che sia lui ad avere ridotto in fin di vita la donna.\nDonne di denari.\nDebbie Sharp, una studentessa di umili origini, che sta per dare l'esame con Julia si prostituisce occasionalmente col passaparola per avere maggiori disponibilit\u00e0 economiche, un nuovo cliente la porta in una casa molto isolata, la lega e imbavaglia per fare giochi erotici, ma poi la uccide. Si scopre che l'assassino, apparentemente facoltoso, in realt\u00e0 \u00e9 solo il maggiordomo di una persona ricca, vessato da una moglie arpia e con un figlio ritardato. I primi sospetti cadono sul fidanzato, operaio, di cui Debbie era realmente innamorata. Dopo una chiacchierata con le altre studentesse coinquiline di Debbie, una di esse confessa privatamente a Julia che sospettava la doppia vita della ragazza. Tramite i tabulati telefonici di Debbie, Julia cerca di rintracciare il cliente assassino, spacciandosi per prostituta a sua volta, tra i clienti trova una donna, con la quale gioca a carte scoperte e accetta di incontrarla e le fornisce le generalit\u00e0 di un tipo sospetto a cui un amico comune aveva dato il numero di Debbie. Nel frattempo una donna che aveva notato Debbie salire sull'auto dell'assassino e di cui ricordava la targa, rintraccia il proprietario e telefona per ricattarlo, ma al momento della consegna dei soldi, l'assassino riesce a farla prigioniera e a ucciderla. Non avendo per\u00f2 prove schiaccianti, Julia gli telefona, spacciandosi per prostituta, sale con lui in auto, egli la porta nel solito posto e Webb interviene appena in tempo per salvare Julia.\nL'ho fatto per te.\nEmily si presenta a casa da Julia col nipotino di pochi mesi, risvegliando il suo istinto materno. Una ragazza, Patricia Compton, viene rapita da un uomo all'uscita della discoteca, dove il suo ragazzo l'ha lasciata dopo un litigio. Il giorno dopo il padre e il fidanzato ne denunciano la scomparsa, non sono ancora trascorse le 48 ore previste dalla legge, ma Julia indaga informalmente e riesce a risalire al rapitore: un venditore di aspirapolvere di mezza et\u00e0 che vive con una bambola gonfiabile come compagna e che tiene Patricia chiusa in una gabbia nella cantina, insonorizzata. Julia si presenta da sola a casa sua e viene a sua volta imprigionata e chiusa in cantina. Fortunatamente Jeffrey, preoccupato di non avere notizie di Julia, ripercorre velocemente le sue indagini e arriva a casa del piazzista giusto in tempo per salvare le due ragazze.\nUn uomo d'altri tempi.\nLeo passa a Julia una giovane cliente, Rebecca, che sta cercando il padre Edgar Dobbs, scomparso da una settimana. Julia indaga a Dandelion, residenza dell'uomo, ma la sera stessa viene minacciata da un gruppo di malviventi e viene fortunatamente salvata dall'intervento di \"un uomo d'altri tempi\" Robert Beechum (sosia di Robert Mitchum), anziano detective, che vive, dignitosamente, in un sottoscala di Dandelion e si offre di aiutarla nelle indagini. Julia viene avvicinata da Drummond che le spiega che Dobbs era a suo libro paga per truffe informatiche e la ragazza una sua prostituta con cui Dobbs andava a letto, e che i due si sono svenduti a un altro criminale di nome Patrick Mulligan, e chiede a Julia di trovare Dobbs per \"riportarlo sulla retta via\". Julia riprende le indagini con Beechum ma, imbeccata da Leo, che lo conosce con un altro nome, scopre che \u00e8 stato lui ad aiutare Dobbs a nascondersi e si fa portare nel suo nascondiglio, dove trovano anche Rebecca e dove per\u00f2 sono stati seguiti sia da Mulligan sia dagli uomini di Drummond che hanno il sopravvento e si riprendono Dobbs.\nDopo la strage.\nDue spietati killer entrano nella sede della Garden Aid, una piccola Onlus che invia farmaci in Africa e uccidono tutte le sei persone presenti. Julia, Webb e Irving rintracciano le persone legate a Garden Aid che non erano in sede al momento della strage: il Presidente, i due componenti del Comitato Direttivo, la persona che tiene i rapporti con le case farmaceutiche e un'anziana signora che tiene i rapporti con le associazioni religiose. Quest'ultima si presenta in compagnia di Percy Clifton, un ufficiale in pensione che si offre di aiutare Julia nell'esame della documentazione dell'Onlus, da cui emerge una fattura di acquisto di una grossa partita di farmaci a un prezzo irrisorio. Nel frattempo si vedono i killer che sono al soldo di un facoltoso uomo d'affari, molto spietato anche nelle questioni private, che sta scalando il mondo malavitoso. Julia e Percy si recano con il piccolo aereo di lui a Cape May (Philadelphia), per parlare con la persona che teneva i rapporti con le case farmaceutiche per Garden Aid, per chiedere spiegazioni sull'acquisto di farmaci anomalo, scoprendo che questi era in combutta con la banda del facoltoso uomo d'affari, ma i killer sono arrivati anche loro e scatta una violenta sparatoria, da cui escono vivi solo Julia e Percy. Il mandante di tutto non viene individuato.\nI misteri di Smiling Lake.\nLa famiglia di Emily le invade la casa, scopre Jeffrey in casa con una donna, Julia decide di accettare una vacanza omaggio in un posto sperduto e sconosciuto, con solo altre 4 personalit\u00e0 del mondo della cultura, spettacolo sport. I compagni di vacanza di Julia, in questa antica filanda sul lago (posto bello ma un po' sinistro) sono: Othal Pearce, un anziano storico d'arte con la moglie depressa Irina, Collin Fox, giocatore di football infortunato, Reed Vincennes, chitarrista classico, Eveline Bonamy, attricetta di soap opera. Dal primo giorno gli ospiti sentono strani gridi e rumori, poi avvistano il cadavere di una ragazza nel lago. Interviene la polizia di Barlington, il paese pi\u00f9 vicino, che invita gli ospiti a non allontanarsi, ma non sembra dare troppo peso alle testimonianze degli stessi. La notte seguente Julia e Reed scoprono tracce di sangue nella camera di un cameriere, di cui nel frattempo si sono perse le tracce, e appare una scritta sullo specchio del bagno dei Pearce. Nel frattempo Leo, preoccupato dell'improvvisa partenza di Julia, rintraccia gli organizzatori del viaggio regalo, una neonata societ\u00e0 di nome \"Scrumble Associated\" con attivit\u00e0 poco chiare, ma non riesce a scoprire nulla di pi\u00f9. Il giorno seguente Julia, Reed, Collin e Eveline prendono la barchetta e remi e raggiungono Barlington, dove vengono accolti molto astiosamente nell'unico pub. Li riceve per\u00f2 il sindaco, nonch\u00e9 referente della Scrumble Associated, che racconta loro la storia di Sarah Lee una ragazza uccisa nella filanda 150 anni prima, il cui fantasma si dice che si aggiri ancora sul luogo del delitto e a cui \u00e8 stata dedicata una lapide in piazza. Il mattino dopo, rientrati, Julia, con Leo che nel frattempo \u00e8 riuscita a raggiungerla, smaschera la messinscena operata dalla Scrumble Associated per girare un \"reality\" in cui l'unica persona vera era proprio Julia. Rientrata a Garden City, Julia si chiarisce con Jeffrey.\nSognare, forse morire.\nPer aiutare il collega prof. Efremov a scoprire la causa della morte di due componenti del suo gruppo di assistenti che si stavano sottoponendo ad \"esperimenti integrati\", che combinano allucinogeni con stimolazioni visive, sonore ed elettriche, Julia si sottopone anch'essa ad analoghe sedute, durante le quali incontra personaggi immaginari che scopre essere in comune con altri membri del team. Julia sembra diventare \"dipendente\" da queste allucinazioni, al punto di arrivare a rubare una fiala dal laboratorio e inizia a confondere la realt\u00e0 e il sogno. Nel frattempo per\u00f2 svela intrecci amorosi tra i componenti del team e interessi personali di componenti che hanno anche attivit\u00e0 esterne all'universit\u00e0, fino a inchiodare il colpevole delle due morti.\nL'uomo che amava i libri.\nIl libraio di fiducia di Julia, Klein, le racconta di un poveraccio che per mesi \u00e8 venuto a leggere libri a sbafo e poi se ne \u00e8 andato e le chiede di rintracciarlo. Con l'aiuto delle polizia, viene fatto un identikit e distribuito alle pattuglie. Julia si reca alla Janice Thorpe Foundation (vedi Julia n. 93) e scopre che la persona che sta cercando, con un altro nome, e scopre che a volte va a mangiare l\u00e0 e con la cuoca va a cercare informazioni nel bar da lui frequentato, scoprendo cos\u00ec dove abita, ma in casa trovano soltanto il suo cadavere. Cercando le uniche due persone a cui telefonava, anche loro vengono trovati morti. Le indagini non portano a niente e Julia riparte dalla libreria, dove nota che di fronte ha sede una sedicente agenzia per badanti, colf e baby sitter, stranamente frequentata da ragazze giovani; Julia si presenta travestita in agenzia, infiltrandosi e scoprendo un giro di prostitute.\nRapita!\nNorma viene tenuta in ostaggio da una banda di criminali che costringe Julia a cercare Bob, il boyfriend di sua sorella, reo di essere sparito con una partita di droga. Julia per salvare la sorella corre il rischio di essere violentata. Norma riesce a scappare dai suo aguzzini, ma quando avvisa Julia, ella \u00e8 insieme ai rapitori, che a questo punto tengono in ostaggio lei. Norma rintraccia Bob che le spiega che ha intenzione di rivendere la droga e spartire i soldi, i suoi complici si presentato allo scambio e tutto finisce con una sparatoria. Norma si fa accompagnare da Julia in una clinica per disintossicarsi.\nDi soldi si muore.\nUna banda organizza una rapina a un furgone portavalori, uno di loro uccide le guardie giurate e spara a un complice (per motivi di gelosia), che per\u00f2, gravemente ferito, sopravvive e si rifugia in metropolitana, tenendo sette persone in ostaggio. Mentre la polizia tratta col bandito ferito, l'assassino uccide anche gli altri complici e sta per sparare alla moglie fedifraga, ma lei gli fa credere di essere stata costretta e la grazia. La coppia si avvicina alla stazione del metr\u00f2, stordiscono un poliziotto, lui si traveste e si mescola alla polizia, riuscendo a uccidere il complice dopo che questi si \u00e8 arreso. Al momento della fuga per\u00f2 la moglie gli spara, per poi andarsi a schiantare contro un camion.\nI superuomini.\nTre ragazzi liceali con famiglie problematiche alle spalle, il cui leader si ispira a Nietzsche, si procurano armi automatiche, con l'intenzione di usarle a scuola. Nel frattempo si indaga sulla morte di uno spacciatore di droga, i suoi assassini, a loro volta piccoli spacciatori, confessano di avere piazzato dosi al liceo frequentato dai tre ragazzi. Con l'aiuto di Luther Jones, Julia riesce a individuare il blog in cui i ragazzi esprimono i loro deliri e a intervenire a scuola per fermarli appena in tempo prima che uccidano dei compagni, ma non riesce a impedire loro di suicidarsi a vicenda. Al termine Julia riceve una copia del nuovo videogame a lei dedicato.\nLadro scaccia ladro.\nJulia chiede aiuto a Tim O'Leary, il ladro per cui da anni ha una forma di attrazione-repulsione, per aiutare a proteggere il marito della sua amica Nancy, che viene ricattato da spie che vogliono documenti top secret del suo lavoro. Le spie lavorano in una grande azienda, che per\u00f2 \u00e8 un bunker, allora Julia e Tim penetrano passando dalle fognature e riescono a recuperare i documenti con cui ricattano il marito di Nancy, per poi effettuare una fuga rocambolesca. Riescono infine a sgominare l'organizzazione spionistica coinvolgendo l'FBI di Matt Bradley.\n2009.\nIl mostro.\nin una tranquillo quartiere residenziale di Garden City un'anziana signora viene uccisa brutalmente, i sospetti cadono tutti su Bernard, il tuttofare di colore, pregiudicato, che viveva con lei. Sentendosi braccato, Bernard si rifugia nella baracca di un barbone lungo la riva del Marigold. Julia va a conoscere la famiglia di Bernard, poi si affida a Luther per indagare nel quartiere nero, anche contattando la gang di Bernard, i Rambling. Nel frattempo nasce un'amicizia tra Bernard e il barbone, grande appassionato di blues e che suona la chitarra, il ragazzo cerca di capire chi pu\u00f2 avere ucciso la signora, il cui cadavere viene riconosciuto dall'unica parente: la nipote. Bernard aveva una relazione con la sua assistente sociale e la va a trovare nottetempo, ma lei cerca di farlo addormentare con un sedativo e lo minaccia con una pistola, Bernard fugge. Successivamente riesce a capire che ad uccidere la signora sono stati i suoi pi\u00f9 cari amici, per denaro, quindi li affronta e li fa confessare, avendo avvertito prima la polizia, che li arresta.\nIl paese del grande spirito.\nIl rapporto con Jeffrey \u00e8 in crisi: lui non si vuole impegnare. George Valadier (vedi Julia n. 8 Se le montagne muoiono) chiama Julia per farle gli auguri di Natale e le accenna alla scomparsa di due donne, madre e figlia, operaie in una fabbrica tessile e al fatto che sua moglie se ne \u00e8 andata di casa. Julia decide improvvisamente di partire per Pine Ridge ad aiutare George a scoprire cosa \u00e8 accaduto alle due donne. Iniziano le indagini, ma ricevono minacce: cavalla sgozzata, speronamento in auto. In fabbrica trovano un muro di omert\u00e0, ma poi scoprono che la ragazza era incinta. Julia riceve una chiamata da Jeffrey, ma la distanza tra i due aumenta, tanto che Julia \u00e8 tentata di buttarsi tra le braccia di George, ma poi resiste. Con l'aiuto dello sceriffo scoprono che la ragazza era incinta del capo del personale, sposato, che aveva incaricato il vice sceriffo di convincerla ad abortire, ma quest'ultimo, durante una vivace discussione, le due donne sono morte e le ha sepolte. Al termine del viaggio Julia decide di lasciare Jeffrey.\nMors tua vita mea.\nI dipendenti di un'agenzia di pompe funebri approfittano delle neo vedove sole, le uccidono durante le esequie, per poi impossessarsi di tutti i loro averi. Casualmente nello stesso periodo Julia si reca con la nonna alle pompe funebri e al cimitero nella cappella di famiglia. Indagando sulla scomparsa di una vedova, Julia approfondisce autonomamente e viene catturata dai due assassini, per sua fortuna la polizia interviene per liberarla.\nL'assurda storia di Stanley Bubbles.\nUn grigio e insignificante impiegato oppresso dai colleghi, dal capo, dai genitori e con la moglie in fin di vita, esplode uccidendo con ferocia chi incontra per strada. Mentre indaga, Julia deve anche affrontare il ritorno di Jeffrey, ubriaco e geloso di Leo, ma alla fine altre ad assicurare l'assassino alla giustizia, lascia definitivamente Jeffrey.\nAl miglior offerente.\nBen Irving racconta a Tina Davis in un'intervista, di un'indagine su una ragazza scomparsa: in assenza di Webb in ferie, insieme a Julia e con l'aiuto di Luther Jones scopre si vendeva su internet. Nel frattempo il cognato Griffith si presenta a casa di Ben e Rose con la sua nuova fidanzata, la quale cerca di sedurre Ben. Il cadavere della ragazza venne ritrovato in un lago da due pescatori, e alla fine, con l'aiuto di Leo, riuscirono ad incastrare uno dei clienti che l'aveva messa incinta e l'aveva uccisa.\nIl villaggio dei suicidi.\nJulia va a trovare il dr. Tait nel suo paese natale Dunveary, dove sta trascorrendo le vacanze a casa dello zio. Tait la informa che in questo paese nell'ultimo anno ben 11 giovani tra i 17 e i 22 anni si sono suicidati, apparentemente nessun filo conduttore: modalit\u00e0 e moventi diversi tra loro. Naturalmente Julia non ci sta e aiuta Tait e la polizia locale, incontrando tutte le famiglie delle vittime e i giovani con cui si frequentavano. Julia e Tait subiscono un tentativo di farli precipitare e morire in un burrone, di l\u00ec a poco un altro ragazzo, che poco prima era stato interrogato da Julia e sembrava volesse confessare qualcosa, viene trovato morto in fondo al burrone con la moto, ma l'autopsia stabilir\u00e0 che non si \u00e8 trattato di un incidente: ennesimo suicidio o omicidio? Alla fine Julia assicurer\u00e0 alla giustizia il responsabile di tutte queste morti.\nMyrna: io sono mia.\nIn Pennsylvania viene arrestata una donna, che dopo tre settimane evade: l'identikit e il modus operandi durante e dopo l'evasione fanno pensare a Myrna, per questo Julia viene messa sotto protezione dalla polizia. Si seguono due storie parallele: una ragazza che affitta una stanza in un appartamento con uno studente, fa in modo di far ingelosire la fidanzata di lui e nel frattempo uccide una ragazza e poi una prostituta, e un giovane assicuratore di cui si infatua il suo capo, uomo maturo e sposato, che lo invita a casa propria e viene ucciso barbaramente quando stanno per fare sesso. Entrambi sembrano Myrna, ma quella vera (l'assicuratore) telefona a Julia per denunciare l'imitatrice e la invita a cercarla nell'ambiente studentesco. Julia inizia le indagini, ma Myrna arriva per prima nell'appartamento dell'imitatrice, uccide lo studente, ma nel frattempo l'imitatrice cattura Julia in casa sua e la lega, Myrna arriva, uccide la rivale ed \u00e8 costretta a fuggire dall'arrivo della polizia.\nLa vita \u00e8 una scommessa.\nDurante una corsa in auto clandestina, a causa del sabotaggio dei freni, uno dei piloti (un carpentiere con moglie e figlia) muore. L'altro pilota era Theo, il nipote di Nick Yorgis, che lo fa parlare con Julia dell'accaduto. Julia chiede aiuto a Leo per \"approfondire\" la questione, Theo si reca in una palestra per farsi pagare da Ice, il gestore, per la prestazione di quella sera, ma senza ottenere nulla; Leo, che lo ha seguito, si iscrive in palestra e si spaccia per un collaudatore di formula tre. Naturalmente Ice, seppure diffidente, lo fa provare e lo ingaggia per una prossima gara clandestina, Nick gli far\u00e0 da assistente. Theo viene aggredito da uno scagnozzo di Ice, ma lo zio Nick lo libera e lo fa allontanare da Garden City con tutta la famiglia. Con l'aiuto del sergente Nilstrom, donna poliziotto impegnata a combattere la violenza sulle donne, indaga sulle percosse che il titolare del cantiere in cui lavorava la vittima, ha inflitto alla moglie incinta, scopre che le due famiglie si frequentavano e che l'imprenditore \u00e8 sterile e deduce che la moglie potrebbe essere incinta dell'amico e che il marito lo abbia ucciso per vendetta, riesce ad incastrarlo grazie alla testimonianza di Theo. Nel frattempo Leo gareggia e vincerebbe la gara, se un cecchino pagato da Ice non gli sparasse in una gomma, facendolo sbandare, Leo riuscir\u00e0 a vendicarsi a suon di botte, prima del suo inevitabile arresto.\nIl poliziotto \u00e8 corrotto.\nAlan Webb \u00e8 accusato di essersi fatto corrompere da una famiglia malavitosa, tutto concorre a farlo credere colpevole: la mamma malata, la perdita dei risparmi in un crack finanziario, l'acquisto di una casa, rapporti stretti con la malavita, il ritiro di una valigetta da un malvivente, viene persino sospeso da due agenti della disciplinare. Ma naturalmente Julia e Ben non si fermano alle apparenze e, con l'aiuto di Leo, indagano, mentre un paio di malviventi che avrebbero potuto testimoniare vengono uccisi. Gli agenti della disciplinare lo mettono alle strette, gli fanno confessare la cifra con cui si \u00e8 fatto corrompere, ma poi gli chiedono quei soldi in cambio del completo insabbiamento dell'indagine a suo carico. Alan accetta, a patto che alla consegna dei soldi sia presente anche il loro capo. Alla consegna per\u00f2 i poliziotti gli sparano per ucciderlo, ma interviene la polizia di Garden City ad arrestare i poliziotti corrotti, mentre si scopre che Alan si era infiltrato per conto dell'FBI.\nIl grande vuoto.\nUn uomo rapina l'incasso di un supermercato e scappa con un aereo noleggiato, lanciandosi col paracadute a met\u00e0 del volo; a distanza di un anno la sorella del pilota d'aereo, accusato di essere complice, in quanto \u00e8 scomparso dopo avere denunciato i fatti nella citt\u00e0 di arrivo Middleton, chiede aiuto a Julia per scoprire la verit\u00e0, in quanto non crede alla colpevolezza del fratello e per aiutare cognata e nipote, in gravi condizioni economiche dopo la scomparsa di lui. Peer prima cosa Julia coinvolge Leo, poi va in centrale ad acquisire la pratica, poi parla con la moglie e i colleghi: nessuno riesce a credere alla colpevolezza. La moglie confida a Julia che il marito aveva un'amante, interrogata ammette tutto, ma fa presente che lui non l'aveva presa tropo seriamente. Leo e Julia ripercorrono con un aereo la rotta seguita dal rapinatore, e si rendono conto che nel punto in cui si \u00e8 buttato sono in piena foresta, ad almeno 30 chilometri dalla pi\u00f9 vicina strada, si fa strada l'ipotesi che il rapinatore abbia buttato gi\u00f9 il pilota e all'arrivo, sfruttando una vaga somiglianza, si sia spacciato per il pilota, per poi dileguarsi. Julia chiede aiuto al suo amico Matt dell'FBI per cercare un quarantenne a cui sia stato ritirato il brevetto da pilota, quando ha il nome lo vanno a trovare e lo fanno arrestare. Nel frattempo per\u00f2 vanno nel paese pi\u00f9 vicino al punto di caduta e ritrovano la salma, sepolta nel cimitero del paese anonimamente, del povero pilota, potendolo cos\u00ec scagionare definitivamente e dando la triste notizia a moglie e sorella.\nCuore di mamma.\nUna donna tiene segregata nella propria cantina una ragazza, sembra trattarla bene, ma di fronte alle sue rimostranza per essere liberata, la strangola e ne abbandona il corpo in una discarica, dove viene trovata ed identificata dalla polizia: Lynn, giovane veterinaria, scomparsa da due mesi, che in precedenza aveva denunciato il proprio ex per stalking, per questo il ragazzo viene fermato, ma per l'ora della morte ha un alibi di ferro. Nel frattempo la signora adesca e rapisce una commessa del supermercato, che in realt\u00e0 sta sostituendo la sorella che sta per partorire. Julia sente molto l'istinto materno e, pur tra mille dubbi, adotta un bambino africano a distanza: Abebe M'Bida. Nel frattempo si vede che la donna cerca di istruire la nuova ragazza rapita ad essere una brava moglie per il proprio figlio militare in Iraq, e tra le due si sviluppa un rapporto affettivo. Julia va a vedere l'appartamento della scomparsa, torna a parlare con la sorella incinta, arriva al supermercato dove lavorava la ragazza e viene a sapere da un collega che aveva fatto un paio di consegne a domicilio, riesce quindi a trovare la casa in cui \u00e8 segregata, ma la ragazza le dichiara di essere l\u00ec di propria volont\u00e0. Tutto sembra finire cos\u00ec, ma Julia trova tracce della precedente \"inquilina\" e smaschera l'assassina, ma la ragazza colpisce Julia perch\u00e9 non venga arrestata, ma il provvidenziale intervento di Alan e Ben la salva.\nI Gargoyle.\nPochi giorni prima di natale, una scalcinata coppia di ladri, con l'aiuto del figlio adolescente che fa da palo, rubano un'importante parure di gioielli dalla casa del gioielliere accanto a quella di Julia, che rimane ucciso in una colluttazione, durante la fuga precipitosa attraversano il giardino di casa Kendall, alcuni gioielli cadono e uno viene inghiottito da Toni, subito rapito dai ladri. Mentre indaga per scoprire gli assassini, Julia cerca disperatamente anche Toni, riuscendo a collegare i due eventi. Julia intuisce che chi ha fato il colpo doveva frequentare la casa, interroga i domestici attuali e quelli del passato, arrivando a scoprire i veri colpevoli, che per\u00f2 nel frattempo avevano rilasciato Toni. La vigilia di Natale, mentre tutti sono a casa di Julia, Toni ritorna, tutta infreddolita, ma salva.\n2010.\nBad Boys.\nLenny, un ragazzino di buona famiglia, ma non particolarmente agiata, viene rapito e viene chiesto un riscatto di 100.000 dollari. Julia indaga con la polizia interrogando alcuni adulti a lui vicini: il gestore della sala giochi che frequenta, un meccanico di moto presso cui sta facendo pratica, un'ex professoressa da cui prende lezione d'inglese, tutti sono sospettabili. Un giornalista inviato da New York, Arlan Hoover, scopre che la professoressa era stata processata per molestie ad un suo studente, assolta con formula dubitativa e lo pubblica in prima pagina, a causa di ci\u00f2 la professoressa si suicida. Ernest, uno dei figli di Emily, nota affinit\u00e0 tra le parole usate dai rapitori nelle richieste di riscatto e quelle di un film per ragazzi intitolato, che Julia va prontamente a vedere e si convince che ad organizzare il rapimento siano stati la sorella maggiore e i suoi amici, riesce a salvare il ragazzo e far arrestare i colpevoli.\nIl riposo del guerriero.\nUn gruppo di 6 ex militari tenta una rapina in un'azienda di commercio di diamanti, ma un loro ex commilitone va alla polizia a denunciarli. Alan, Ben e Julia intervengono e vengono catturati. A capo del commando c'\u00e8 il colonnello che comandava gli altri in una missione suicida in Afghanistan, a causa della quale sono tutti stati congedati, essi prendono Julia in ostaggio e vanno a fare altri colpi nella notte, usando diversivi per allontanare la polizia dai veri bersagli. Un poco alla volta Julia fa svelare al colonnello il suo passato, facendo emergere le sue debolezze. Al termine di un lungo inseguimento, il colonnello e il suo fedelissimo sergente, per non arrendersi, si schiantano in un mortale incidente.\nWilderness.\nJack e Fiona Wood si recano da Julia perch\u00e9 vogliono trovare Preston, l'ex marito di lei, scomparso anni prima assieme ai due figli (ora adolescenti), in quanto recentemente un fotografo in mezzo alle montagne ha avvistato una ragazza che potrebbe essere la figlia Brenda. Julia parte con Leo per l'Idaho, dove vengono accolti da Lamar Dayton, la guida che era col fotografo. I tre camminano per giorni e giorni per raggiungere la zona dell'avvistamento, Julia rimane affascinata dai luoghi selvaggi e da Lamar, al punto che, quando Leo deve essere ricoverato in ospedale per le ferite riportate dall'assalto di una leonessa di montagna, restando a lungo soli, fa l'amore con lui. Dopo alcuni giorni riescono a trovare Preston e i ragazzi, che vivono in una capanna, in maniera selvaggia, ma stanno bene e hanno tutto quello di cui hanno veramente bisogno; inizialmente l'uomo li fa prigionieri, ma dopo alcuni giorni li lascia andare. Sulla strada del ritorno per\u00f2, trovano tracce di qualcuno che si reca da Preston e scoprono che egli traffica in droga per sostentare la famiglia. Dopo l'arresto i ragazzi tornano dalla madre.\nMyrna: il coraggio di uccidere.\nEssendo scampata miracolosamente all'ennesimo attacco di Myrna, tuttora libera, Julia viene messa sotto protezione costante dalla polizia con la collaborazione dei pi\u00f9 cari amici. Myrna rientra in citt\u00e0 con la parrucca bionda, inizia a fare la prostituta d'alto bordo, per uno sfruttatore che sembra riuscire a sottometterla fisicamente e psicologicamente. Myrna convive con un transessuale che pure lavora per lo stesso sfruttatore e che convince ad attirare Julia in una trappola, dove si presenta con un forte spiegamento di polizia, ma Myrna riesce a rapirla e a fuggire in auto: solo Leo li insegue e riesce a salvare Julia e a fare arrestare finalmente Myrna.\nLa mantide.\nHerb Triumph, studente della Hollycock, si suicida mentre \u00e8 in videochat, avendo appena ricevuto l'esito del test HIV positivo, quarto caso di contagio in sei mesi, tutti ragazzi aitanti, sportivi e sicuri di s\u00e9. Nel frattempo appare una ragazza sieropositiva, che \u00e8 seguita dai servizi sociali, e che perde il lavoro di commessa a causa del suo stato. Tait rileva che Herb non era sieropositivo, quindi qualcun ha manomesso l'esito degli esami. Julia va a conoscere i compagni d'appartamento di Herb, ragazzi e ragazze studenti. Julia insieme a Raja rintraccia gli altri tre contagiati e scoprono che tutti hanno avuto un rapporto non protetto con una sconosciuta ammaliatrice, di cui riescono a trovare le immagini in una telecamera di sorveglianza. La polizia arresta l'ex commessa sieropositiva, che somiglia fisicamente alla \"mantide\", ma Julia e Raja non sono convinte e continuano ad indagare fino a scoprire che la colpevole di tutto \u00e8 una coinquilina di Herb, di lui innamorata, respinta.\nVite in bilico.\nIn un cantiere edile in cui \u00e8 appena stato assunto Jod, figlio di un ex dipendente che ha subito un grave incidente, il capocantiere cade da un piano alto e muore. Jod frequenta la segretaria del cantiere, che ha una figlia piccola e un ex marito violento. Dall'esame della scena, la polizia capisce subito che non si \u00e8 trattato di un incidente e, insieme a Julia, interroga tutti i colleghi, che risultano tutti sospettabili. Emerge che la figlia della segretaria \u00e8 nata da una breve relazione col capocantiere, questo aggrava la situazione di Jod, lei e il marito, ma anche la moglie della vittima, tradita, \u00e8 fortemente sospetta. In realt\u00e0 per\u00f2 i colpevoli sono i genitori di Jod, andati dal capocantiere per convincerlo a lasciare perdere la segretaria, con la quale e la loro figlia voleva andare a vivere, ma la discussione \u00e8 degenerata. Nel frattempo Julia riceve prima una lettera poi una telefonata da Abebe, il figlio adottivo.\nCintura nera.\nDopo una fallimentare colluttazione durante un'azione di polizia, Julia decide di iscriversi ad un corso di difesa personale in una palestra della citt\u00e0. Le sue istruttrici sono una campionessa nazionale di pugilato, coetanea di Julia e mamma, e una giovane promessa del judo, che \u00e8 fidanzata col titolare della palestra, relazione fortemente contrastata dal padre di lei, ex campione di wrestling, a causa della forte differenza di et\u00e0. Il padre della ragazza, che \u00e8 vedovo e sta litigando con la cognata per questioni ereditarie, ha un'intensa vita sessuale, con l'aiuto di farmaci e, proprio a causa dell'eccessiva assunzione di questi ultimi, ha un infarto mentre \u00e8 alla guida dell'auto e muore. La polizia indaga, convinta che non possa avere volontariamente assunto tante pastiglie e scopre che l'uomo aveva a che fare con la malavita, ma la pista non porta a niente. L'omicida \u00e8 in realt\u00e0 la cognata, preoccupata che lui vendesse la casa per avere denaro da spendere con una delle sue donne, non lasciando nulla alla figlia.\nUna storia in frantumi.\nIn una piccola stazione di Garden City, all'interno di un bagaglio depositato da due anni, vengono trovate due gambe di un uomo; le generalit\u00e0 di chi l'ha depositato risultano false. La polizia ritrova in aeroporto un vecchio bagaglio, coevo, con tronco e braccia. Nel frattempo Norma si ferma da Julia per una vacanza di due settimane, sembra stia bene, ma riceve frequenti telefonate alle quali non risponde; Julia scopre che si tratta di uno spacciatore di San Francisco che cerca di riagganciarla come cliente ed incarica Leo di rintracciarlo e convincerlo a lasciare stare sua sorella. Da un tatuaggio sul braccio riescono a risalire all'identit\u00e0 del cadavere: un militare in pensione, che poco pi\u00f9 di due anni prima aveva lasciato la moglie (consensualmente e lasciandole un cospicuo vitalizio) e aveva fatto perdere le proprie tracce; fortunatamente la parrucchiera di lei lo aveva incrociato casualmente per strada pochi mesi dopo e lo aveva visto entrare in un portone, probabilmente quello della donna che frequentava dopo avere lasciato la moglie. In quel palazzo vive una giovane donna, col fratello che soffre di turbe psichiche, orfani di entrambi i genitori; ella ammette di avere frequentato il militare, che un giorno \u00e8 scomparso: l'omicida \u00e8 il fratello, che vuole la sorella solo per lui e che forse \u00e8 responsabile della morte in uno strano incidente del precedente fidanzato.\nDonna di pace.\nFatima Lehri, leader del movimento per i diritti civili in Nahmir, atterra a Garden City per par conoscere la situazione del suo paese, sotto dittatura da anni. Gi\u00e0 nel percorso aeroporto-citt\u00e0 \u00e8 oggetto di un attentato, al quale sfugge grazie alle precauzioni messe in atto dal FBI, la quale vorrebbe tenere fuori la polizia locale da tutto, ma una provvidenziale chiamata di Matt Bradley (sollecitata da Julia) li obbliga a coinvolgerli. Nel frattempo il cronista d'assalto Arlan Hoover, grazie ad una talpa nel FBI, scopre dove si \u00e8 rifugiata Fatima, ma si espone in tv e gli attentatori lo rintracciano e minacciano. Julia va ad incontrare e conoscere Fatima: apprende che la donna \u00e8 diventata casualmente leader dell'opposizione, a seguito dell'assassinio di suo marito e che la sua organizzazione ha disperato bisogno di soldi per mantenersi. Julia convince Bradley a far spostare Fatima col solo aiuto di Webb e con la sola compagnia della sua assistente, appena in tempo per sfuggire al secondo attentato. Mentre si allontanano in auto, Julia fa confessare a Fatima che trafficano in armi per finanziare il movimento, ma la sua assistente, che \u00e8 onesta ma in combutta con gli attentatori, la uccide con un coltello, facendone una martire e favorendo il rovesciamento del regime in Nahmir.\nPer un mondo migliore.\nJulia acquista un'auto elettrica e fa mettere in vendita da Nick Yorgis la Morgan. Va a prendere la nonna e la porta alle terme di Goldwater, dove peraltro vive una vecchia amica di nonna: Olympia Fenimore Cooper. Quando arrivano in albergo scoprono che un uomo \u00e8 stato ucciso alle terme e che Olympia \u00e8 stata arrestata perch\u00e9 sospettata di essere l'omicida. Julia propone alla comandante della polizia locale di collaborare alle indagini, emerge che la vittima si faceva mantenere da Olympia (di parecchi anni pi\u00f9 matura e che si professa innocente) e forse da altre donne, tutte sospettabili. La vera colpevole si rivela essere proprio una di esse. Al rientro a Garden City, Julia riprende la vecchia Morgan.\nIl cecchino.\nUn bravo padre di famiglia spara con un fucile di precisione ad uno sconosciuto, si diffonde il panico da cecchino, fomentato dal cronista Harlan Hoover. Nei giorni seguenti il cecchino (che ha un'amante focosa) conosce una ragazza al parco, che gli confida di essere picchiata dal marito, per questo gli spara, ma la ragazza fornisce un identikit, vedendo il quale l'amante lo riconosce. Aumenta l'escalation di violenza, fino all'uccisione di un collega di Hoover. Julia accetta di andare nella sua trasmissione, allo scopo di innervosire il cecchino e farlo uscire allo scoperto. Riesce nel suo intento e a farlo arrestare, non prima per\u00f2 che abbia ucciso l'amante, la moglie e la figlia.\nRubi ancora, Skip?\nSul fondo del Marigold viene trovato il cadavere di un ragazzino che Julia teme possa essere di Skip (vedi n.36). Per questo rintraccia Floyd, lo zio che lo accudiva, per sincerarsi che sia ancora vivo. Skip \u00e8 cresciuto, lavora, studia e vive da solo; dopo un'iniziale ritrosia, presenta a Julia un suo coetaneo che riconosce il cadavere come quello di un altro ragazzino fuggito dalla fattoria Cochran, dove lui vive, un luogo dove gli orfani stranieri vengono avviati al borseggio. Fornisce a Julia anche un indirizzo dove pare che la vittima avesse effettuato un grosso furto prima di fuggire, Julia vi si reca con Skip e scoprono una grossa stamperia di dollari falsi, vi si introducono furtivamente, ma vengono scoperti e sequestrati: li salva lo zio di Skip.\n2011.\nE tutto fin\u00ec in cenere.\nA Garden City vengono trafugate alcune urne cinerarie, tra cui quella della zia di un'amica di Emily, per questo Julia indaga. Nel frattempo vengono trovati cadaveri di piccoli spacciatori, si pensa a una guerra tra bande. Julia continua le indagini da sola, arrivando a scoprire che il dipendente di un'agenzia di pompe funebri, plagiato da una prostituta, ha rubato una partita di droga ad un corriere e la ha nascosta in un'urna; morto lui, a seguito delle percosse per farlo parlare, la prostituta sta rubando tutte le ultime urne consegnate, per ritrovare quella piena di droga. Con l'aiuto della polizia la donna viene arrestata col suo nuovo complice.\nLe lancette del destino.\nNel momento in cui due ragazze disperate tentano una rapina all'ufficio postale, vi si trovano: Julia (per ritirare un pacco di Abebe), Ben (per chiedere al direttore di assumere suo cognato), un padre separato con il figlio, un'ex dipendente, armata di pistola, che si vuole vendicare del capo-amante che l'ha licenziata, oltre a tante altre persone. Il tutto sfocer\u00e0 in una sanguinosa sparatoria.\nUna luce all'orizzonte.\nIvan Smith, uno strano tipo, che sembra leggere nel pensiero, sventa una rapina, ma viene fermato dalla polizia, per sospetta complicit\u00e0. Grazie alla fiducia concessagli da Julia, riesce ad aiutare la polizia a risolvere il caso del rapimento della figlia di un noto chirurgo di Garden City, che alla fine si scopre avere organizzato lei stessa il suo rapimento. Il sospetto \u00e8 che dentro Ivan si nasconda un alieno.\nDasvidania, Miss Kendall!\nOleg Barchuk, vecchio amico di Leo e attualmente poliziotto infiltrato nella mafia russa, viene trovato decapitato in una discarica. Leo indaga aiutato da Julia, chiede consiglio a Drummond, che gli fa il nome di un faccendiere, legato ad un senatore, che sta trattando la vendita ai russi di una catena di supermercati. Ricattandolo, anche Leo si infiltra nella mafia russa e quando viene scoperto, si salva smascherando a sua volta un agente russo infiltrato.\nDietro le quinte.\nDominic Haslett, sceneggiatore di B-movies, viene ucciso sul set da un colpo di pistola vero durante le riprese di una sparatoria. Indagando emerge che era una persona molto egoista e priva di sentimenti, in cattivi rapporti con la famiglia di origine nel Connecticut e che la maggior parte della troupe poteva avere un buon motivo per ucciderlo. Altri due attori dello stesso film rischiano di morire durante le riprese, le indagini accelerano, ma sembrano ad un punto morto, fino a quando Julia si reca nel Connecticut ed inchioda l'ex fidanzatina di Dominic.\nL'occasione.\nUno scienziato del DERPA (Dipartimento per la ricerca sulle armi avanzate) consegna al portiere del suo palazzo una valigetta prima di essere arrestato e poi ucciso dall'FBI. L'uomo riesce a rintracciare i malviventi a cui lo scienziato voleva vendere segreti di stato, chiedendo una cifra che potrebbe cambiargli la vita, incassa i soldi e fugge da casa, con ancora la valigetta, e cerca una sua vecchia fiamma. Matt Bradley dell'FBI interviene e, con l'aiuto di Julia e della polizia, riesce a recuperare tutto ed arrestare i criminali.\nTi amo da morire.\nJulia accompagna Emily in tribunale, in causa con un ex marito per gli alimenti, e l\u00ec conosce un affascinante avvocato. Nel frattempo \u00e8 perseguitata dalle telefonate di una donna. Julia inizia a frequentare l'uomo e se ne invaghisce, ma l'uomo si rivela essere un pazzo pericoloso che la rapisce e la imprigiona, mentre le telefonate erano fatte dalla sua segretaria. Alan, Ben e Leo riescono ad intervenire appena in tempo.\nUccidete Robson!\nRobson \u00e8 in fin di vita a causa di un attentato con auto-bomba. La polizia indaga, ma le persone che hanno preso parte all'attentato vengono uccise a una a una in breve tempo. La testimonianza di un gelataio mette la polizia sulle tracce delle due sorelle che hanno ucciso il resto della banda e che, sentendosi a loro volta in pericolo, decidono di collaborare, facendo arrestare la mente dell'attentato, ordinato dai capoclan della citt\u00e0.\nIllegittimo.\nUna strana sequenza di incidenti sta decimando la famiglia Davidson. Webb si rifiuta di indagare, ma ci pensa Julia con l'aiuto di Callaghan. Tutto sembra ruotare attorno ad un giovane architetto venuto da Stanford che \u00e8 entrato in contatto con tutte le vittime, spacciandosi per parente. Julia scopre che l'architetto si crede figlio naturale del ricco capostipite (caduto in disgrazia), ma non riesce ad incriminarlo, dimostra per\u00f2 che non \u00e8 realmente il figlio, lasciandolo con un enorme senso di colpa.\n2018.\nGi\u00f9 la maschera!\nA Garden City viene inaugurato un parco tematico di un videogioco. L'apertura \u00e8 destinata a un vasto pubblico, e molte famiglie vi prendono parte (assieme a un gran numero di cosplayer). Emily accompagna i propri nipoti, e Julia decide di darle una mano a tenere a bada la vasta compagine dei ragazzini della famiglia Jones. Il clima viene guastato da un fatto terribile: la famiglia Abbot ha perso il proprio bambino di sei mesi, Franklin. Nella confusione del parco, \u00e8 impossibile da trovare. Webb e Irving si fiondano al parco, e Julia si offre di dar loro una mano. Dalle telecamere del parco si riesce a capire la dinamica della sparizione: mentre Penny, la sorella tredicenne, era presa dal telefonino, una figura \u00e8 sgusciata da dietro una colonna e ha preso il piccolo Franklin dal passeggino. Purtroppo per\u00f2 il rapitore \u00e8 nell'ombra, e non \u00e8 possibile riconoscerne il viso o la fisionomia: Julia per\u00f2 intuisce che sia una donna. Le prime indagini cercano di capire se il rapimento \u00e8 un ricatto nei confronti dei genitori: la madre (che lavora in una scuola) si \u00e8 inimicata un bulletto che lavora per un piccolo spacciatore; il padre ha avuto qualche anno prima una scappatella con un'altra donna. Nessuna di queste trace per\u00f2 porta a un risultato.&lt;br&gt;\nDifatti, la vera responsabile del rapimento \u00e8 tale Romina Friess: una donna sola, avanti con gli anni e con un'evidente psicosi. Cresciuta accudendo i genitori malati, non ha mai potuto farsi una famiglia: per questo, inopinatamente, aveva rapito il piccolo Franklin, ribattezzandolo \"Norman\". La presenza del piccolo viene notata da Glenda Howtorn, anziana afroamericana vicina della Friess. La Howtorn non crede alle bugie della Friess (che le dice che il piccolo \u00e8 il figlio di una sua cugina), quindi decide di entrare in casa sua e scattare di nascosto una foto al piccolo. La Friess la scopre e la uccide a colpi di mattarello: poi carica la povera Howtorn sulla sua stessa macchina e la abbandona in un boschetto. La polizia, e con essa Julia, scopre il corpo due giorni dopo. Il sospettato principale \u00e8 il giovane nipote Mitchell, un tossicodipendente e ladruncolo, a cui sarebbero potuti far comodo la macchina della Howtorn e la sua eredit\u00e0. Mentre indagano nel vicinato e interrogano i vicini, Julia nota che la signora Friess ha nella sua borsa della spesa dei pannolini. Colta da un sospetto, si congeda dalla polizia (che sta portando Mitchell in prigione) ed entra in casa della Friess. La donna per\u00f2 la tramortisce e la segrega nello scantinato. L\u00ec, quando la Kendall rinviene, ammette di essere la rapitrice di Franklin/Norman e l'assassina della vicina. Sempre pi\u00f9 in preda alla propria psicosi, decide di dare fuoco alla casa e di morire assieme al bambino e a Julia. Quest'ultima per\u00f2 riesce a liberarsi e a salvare Franklin, anche grazie all'arrivo provvidenziale di Webb, che si era insospettito dal ritardo della Kendall. Romina Friess invece muore nell'incendio.\nMyrna: la via della libert\u00e0.\nMyrna Harrod \u00e8 in prigione, in rigidissimo isolamento. Riesce per\u00f2 a ottenere dal direttore del carcere una mezz'ora al giorno di scrittura, e in breve tempo appronta un articolo scientifico sui serial killer, visto dalla propria personalissima prospettiva. L'articolo viene considerato brillante dal direttore di una rivista di criminologia, che invita la Harrod a prendere parte a un convegno. Julia, Webb, persino Robson sono indignati da questo fatto e fanno ricorso, ma invano. Durante il convegno per\u00f2 la Harrod viene colpita da una pistolettata di un uomo dal pubblico (subito freddato dalla polizia). La Harrod, ferita, viene caricata in ambulanza.&lt;br&gt;\nQui per\u00f2 finisce la recita: Myrna non \u00e8 veramente ferita (il suo attentatore era un complice). La serial killer uccide gli infermieri, prende possesso dell'ambulanza, ruba una macchina e si dilegua nel nulla.&lt;br&gt;\nLa polizia, scioccata, comincia le indagini: si scopre che l'attentatore-complice era il signor Lenny Wade: un camionista con problemi sul lavoro, una moglie malata e un figlio affetto da demenza. Insomma, un uomo con niente da perdere: Myrna, prima di farsi arrestare, lo aveva contattato tramite un avvocato maneggione, e aveva fatto con lui un patto. Wade le avrebbe sparato, sarebbe stato ucciso e l'assicurazione avrebbe dato 200.000 dollari alla vedova e al figlio. Mentre la polizia indaga sull'intrigo ordito da Myrna, quest'ultima non si ferma: si traveste da vagabonda di origine straniera, e si rifugia in una mensa per poveri. L\u00ec conosce Rebecca, una donna che le trova lavoro come badante per un signore anziano di nome Greene. Il vecchio le si affeziona (anche grazie ai consueti giochetti seduttivi di Myrna). Ma la serial killer sa che non pu\u00f2 nascondersi a lungo: piomba a casa di Rebecca (che intasca una percentuale dal suo \"giro\" di badanti), la assassina insieme al marito e ne ruba tutti i soldi. Dopodich\u00e9 si d\u00e0 alla fuga. Una volta scoperto l'omicidio della coppia, la polizia capisce che l'assassina \u00e8 proprio lei, e comincia a battere il quartiere a tappeto, senza successo (il signor Greene, che non sospetta nulla, mente agli agenti dicendo di non avere una badante).&lt;br&gt;\nQualche ora dopo Myrna telefona a Julia: le racconta di essersi intascata anche i 200.000 dollari destinati teoricamente alla famiglia di Wade, e le annuncia che la prossima volta che le due si incontreranno sar\u00e0 anche l'ultima.\nAspettando domani.\nFrida Rakes \u00e8 una ragazza bruttina di 17 anni, insicura e sola. Al liceo (il Mayflower) non ha praticamente amici, le sue coetanee la prendono in giro, i professori non le danno attenzione. Nemmeno la famiglia le d\u00e0 conforto: i genitori hanno attenzioni solo per il fratello Martin, che \u00e8 bravo nello sport e diligente nello studio. Inoltre la madre la rimprovera per il peso (cos\u00ec come Martin), mentre il padre ha un'amante (di nome Karen Toole). Il colmo giunge quando viene umiliata da Bob Frost, un ragazzo che le aveva dato delle speranze. Quella sera sul tardi, attira Jennyfer Sullivan (attuale ragazza di Bob), la colpisce con una spranga e la fa annegare nel Marigold. Il ritrovamento del corpo, la mattina dopo, d\u00e0 l'avvio alle indagini. In un primo momento si indaga su Bob, che per\u00f2 ha un alibi solido.&lt;br&gt;\nNel frattempo, Frida non si ferma: attira con una trappola l'amante del padre e la uccide con la pistola di quest'ultimo. Grazie al numero di serie della pistola, gli inquirenti risalgono agilmente al padre di Frida. Inoltre, la ragazza aveva avuto cura di portare con s\u00e9 il telefono del padre sul luogo del delitto, in modo da incastrarlo. La polizia piomba a casa dei Rakes, dove marito e moglie stanno litigando. Le cose dunque per il signor Rakes si mettono male. Ma Julia ha un'improvvisa illuminazione: venendo a casa aveva incrociato lo sguardo di Frida, come gi\u00e0 era capitato quando era stata a scuola per indagare sulla morte di Jennyfer Sullivan. La Kendall si fionda alla scuola, accompagnata da Webb e Irving: l\u00ec riescono a intercettare Frida, che docilmente si arrende, non senza consegnare a Julia il proprio diario segreto.&lt;br&gt;\nA questa storia negativa di disagio adolescenziale, se ne affiancano due pi\u00f9 positive. Innanzitutto, Julia aiuta il rettore della Hollyhock nel rapporto con il figlio quindicenne, Joshua. Il ragazzo sembra svogliato e demotivato: la Kendall riesce per\u00f2 a scoprire la sua grande passione per la musica e le sue velleit\u00e0 da DJ, e in parte riesce a far scoprire questo lato al severo padre. In secondo luogo, Julia si confronta con Ettore, che ha problemi con la figlia, e gli passa alcune pagine del diario di Frida Rakes, per aiutarlo a capire certe dinamiche giovanili.\nDisarmati.\nDinah Sinclair e Derek Thorne sono due ragazzi con problemi familiari diversi. Dinah ha due genitori competitivi che la spingono a dare il massimo sempre e comunque (nell'atletica, nel go-kart, nel tiro a segno, nelle olimpiadi della matematica, l'equitazione...); al contrario, quelli di Derek - specie il padre - non si curano granch\u00e9 di lui. I due si conoscono durante un torneo di judo, dove Dinah ha appena vinto nella propria categoria, mentre Derek ha perso il proprio incontro. Parlando assieme, capiscono di avere qualcosa in comune nel loro disagio: la sera stessa si baciano. Il giorno dopo, tornando a casa in metropolitana, Dinah propone a Derek una cosa folle per suggellare il loro neonato amore: gettare sui binari un anziano, di nome Theodor Finney. Derek esegue, lasciando Dinah stupefatta.&lt;br&gt;\nLa polizia convoca immediatamente Julia (che casualmente sta facendo una lezione sui manipolatori) per far luce sul caso. Difatti c'\u00e8 la testimonianza di una signora, che ha avuto l'impressione che qualcuno spingesse il signor Finney. La telecamera di sicurezza del metr\u00f2 mostra due giovani che si allontanano dal luogo del delitto: non \u00e8 possibile vedere se sono stati loro a uccidere Finney, ma Julia rimane comunque colpita dal loro atteggiamento.&lt;br&gt;\nDinah e Derek continuano a frequentarsi e a confrontarsi sulla loro distanza dalla generazione dei genitori. D'improvviso sentono piangere un neonato alla finestra di una casa vicina: Dinah chiede a Derek di rapirlo per lei. Ancora una volta il ragazzo esegue la richiesta. I due fidanzatini scappano e arrivano sulla riva del Marigold: in un primo momento, Dinah vorrebbe gettare il bambino (che si chiama Billy) nel fiume, ma poi cambia idea e chiede a Derek di abbandonarlo sulla sponda. La bravata ha diversi testimoni: il padre di Billy ha visto Derek allontanarsi di corsa col piccolo in braccio; successivamente un pescatore ha visto i due ragazzi allontanarsi dalla sponda del fiume. Julia, con una delle sue consuete intuizioni, mostra al pescatore il video della sicurezza della metropolitana, e quello riconosce i due ragazzi.&lt;br&gt;\nBel frattempo, Dinah e Derek capiscono di avere le ore contate, e decidono quindi di scappare. Con la corriera raggiungono una casa di campagna di propriet\u00e0 della famiglia di Dinah. L\u00ec fanno l'amore per la prima volta.&lt;br&gt;\nGli eventi subiscono un'accelerazione: Webb e Julia trovano la moto di Derek non lontano dal luogo del rapimento, e quindi risalgono al suo nome, e a quello di Dinah. La polizia convoca le due famiglie, mettendole di fronte ai fatti: Julia sottolinea come ci sia un'evidente escalation emotiva, che rischia di diventare sempre pi\u00f9 tragica e autodistruttiva. Il padre di Dinah capisce che possono essersi rifugiati nel casolare di campagna. Julia (con Webb e Irving) vi si dirige subito, e trova i due fidanzatini sul ciglio di un burrone. La criminologa chiede loro di consegnarsi. Dinah per\u00f2 chiede al suo amato un ultimo piacere, cio\u00e8 di buttarla gi\u00f9 dal precipizio, cos\u00ec che possa finalmente volare. Ancora una volta, Derek ubbidisce, e Dinah si schianta al suolo col sorriso sulle labbra.&lt;br&gt;\nA margine, Julia va a teatro con le sue amiche single Tina Davis (giornalista) e Romy Horowitz (avvocatessa). Dopo aver assistito assieme a uno spettacolo teatrale, Romy si apparta con l'attore protagonista, il giovane Kaleb Ramirez. Julia e Tina ritengono che il giovane sia un poco di buono, e fanno una piccola indagine per dimostrarlo alla loro amica Romy. L'avvocatessa per\u00f2, nonostante sia un po' infastidita da questa intrusione nella propria vita privata, le rassicura ridendo: quello \u00e8 stato solo un flirt di nessuna importanza.\nVerso il futuro.\nUna sera di pioggia, Julia scopre da Tina Davis che Nick Yorgis vuole vendere la Seven, per far fronte ai suoi problemi economici. Julia si offre di ricomprarla, vincendo le resistenze del meccanico. Julia vorrebbe cedere la macchina alla nonna, per garantirle di nuovo indipendenza. Qualche giorno dopo Julia viene contattata da un tale Harry Cook, intenzionato a sua volta ad acquistare la Seven per conto di terzi (un collezionista che vuol mantenere l'anonimato); appena riagganciato, viene chiamata da un altro intermediario, il signor Larry Palmer. La cosa ovviamente la insospettisce non poco: intenzionata a non vendere la Seven, escogita un nuovo piano. Difatti propone alla propria universit\u00e0 (casualmente in ricerca di progetti innovativi per attirare finanziamenti) di compiere esperimenti tecnologici con la Seven. L'obbiettivo sarebbe quello di condurre ricerche sul futuro della guida automatizzata. Il progetto definitivo prevede che la Seven conduca un equipaggio di quattro persone lungo un percorso per le strade pi\u00f9 impervie degli Stati Uniti. Tra i consulenti figura Yorgis, mentre l'equipaggio \u00e8 costituito dalle \"Quattro moschettiere\": Julia, nonna Lilian, Olivia Fenimore-Cooper e Rolin Darby. Alla Seven viene inoltre affiancato un supporto (ricavato da un'altra auto Seven parzialmente distrutta da un incidente) rielaborato per il trasporto bagagli, in modo da alleggerire il pi\u00f9 possibile l'auto principale.&lt;br&gt;\nIl progetto viene presentato alla stampa e diventa quindi di dominio pubblico: le prove su circuito vengono osservate da lontano da due gruppi misteriosi di uomini, uno tedesco e un altro giapponese. Il giorno della partenza della Seven, questi due gruppi cominciano a pedinarla: gli asiatici scoprono il percorso grazie a una spia all'interno dell'Universit\u00e0, gli europei hackerando i computer dei professori impegnati nel progetto.&lt;br&gt;\nLe quattro donne per\u00f2 non impiegano molto a capire che c'\u00e8 qualcuno che sta cercando di metterle in difficolt\u00e0: un grosso camion sbarra loro la strada, e solo la prontezza della Seven riesce a impedire un incidente. La targa del camion non \u00e8 registrata, e questo aumenta i sospetti di Julia, che teme possano esserci in ballo lo spionaggio industriale, o addirittura la criminalit\u00e0 organizzata.&lt;br&gt;\nIl viaggio prosegue: in una delle tappe, Rolin Darby concede un'intervista a un giovane giornalista. Ma alla tappa successiva, lo trovano ucciso, con la sua auto finita in un precipizio. La Seven avverte Julia che ci sono delle figure nascoste in un boschetto in fondo alla strada: sono i tedeschi. Julia avverte le amiche del pericolo imminente, e la comitiva fa marcia indietro fino alla tappa precedente. L\u00ec trovano ad aspettarle i giapponesi, con le armi spiegate. La situazione sembra disperata, quando all'improvviso irrompono i tedeschi, che cominciano a sparare sul gruppo di giapponesi. Julia ne approfitta per scappare con la Seven (assieme alle amiche e alla padrona dell'albergo in cui avevano pernottato). I giapponesi, che hanno avuto la meglio sui tedeschi nella sparatoria, si lanciano al loro inseguimento. Con grandi sforzi, la Seven riesce a seminare gli inseguitori: ma lo sforzo \u00e8 stato tale che il suo disco si surriscalda e finisce fuori uso.&lt;br&gt;\nQualche tempo dopo, Yorgis chiama le quattro amiche e presenta loro una sorpresa: ha impiantato su un'altra macchina il disco rigido della Seven, facendo in modo che si possa attivare solo con la parola \"Amici\", pronunciata solo da uno di loro cinque.\nWeb Star.\nUn'influencer viene trovata morta. L'ha uccisa la madre, che viveva spasmodicamente della fama di lei.\nMilano calibro 7.65.\nJulia va a Milano con Ettore, per fare un giro della citt\u00e0 e per ritrovare un americano scomparso. Missione compiuta in entrambi i casi.\nIl ladro derubato.\nTim O'Leary ha bisogno ancora una volta dell'aiuto di Julia. Lei come al solito \u00e8 un po' contrariata, ma poi alla fine no.\nLa spada stregata.\nUn attore di una serie fantasy viene assassinato veramente, durante una scena di combattimento. Julia e soci indagano, scoprendo sul set il solito sottobosco di odi e invidie assortite. Il colpevole \u00e8 il regista, che cerca di svignarsela ma rimane vittima del suo stesso set.\nSuper Hero.\nTre nerd sviluppano un esoscheletro tipo Iron Man per creare un nuovo giustiziere della notte. Si mettono nei guai con le persone sbagliate, e Julia li riesce a fermare prima che facciano troppi danni.\nI tre segugi.\nJulia e Baxter si trovano coinvolti in una storiaccia di spionaggio industriale, in cui passa di mezzo anche il cagnolino di una delle vittime.\nLa rivolta di Blossom Hill.\nIl quartiere residenziale di Blossom Hill vuole indire un referendum per separarsi dal resto di Garden City. Dietro a questa mossa politica verranno a galla delle vicende di malaffare, che porteranno infine gli elettori a disertare le urne.\n2019.\nLegami di sangue.\nUna notte, il giovane Timothy Dennet e la 32enne Matilda Watson si conoscono in un locale chiamato Purple. Si piacciono e decidono di passare la notte insieme nell'appartamento di lei. Timothy, che pare un ragazzo colto ed eccentrico, pratica del sesso violento, che Matilda sembra apprezzare. La mattina per\u00f2 la donna viene trovata morta strangolata, ancora nuda e legata al letto. Webb chiama Julia in aiuto per le indagini. Dai vicini, si scopre che Matilda aveva una vita sessuale abbastanza vivace. La scoperta pi\u00f9 rilevante per\u00f2 \u00e8 un'altra: nel microonde \u00e8 nascosta una telecamera, che \u00e8 stata in funzione tutta la notte, ma a cui \u00e8 stata tolta la memoria. A questo si aggiungono nuovi elementi, che per\u00f2 non chiariscono il quadro: la madre della vittima fornisce un quadro desolante della sua vita familiare e sentimentale; inoltre si scopre che il cellulare di Matilda ha ricevuto quella mattina (quand'era gi\u00e0 morta) numerose chiamate dal signor Alvin Chesky, barista e capo della povera donna. Gli investigatori (Julia, Webb e Irving) parlano con Chesky: il comportamento e le risposte dell'uomo li insospettiscono, senza che per\u00f2 questo porti ad alcunch\u00e9. Una telefonata anonima svela che Matilda \u00e8 stata vista al Purple la sera prima. I tre investigatori scoprono poi dal titolare che la donna \u00e8 uscita di l\u00ec con un cliente abituale del night: Timothy Dennett. Nonostante Timothy affermi di essersene andato senza avere ucciso la donna, le prove nei suoi confronti sono abbastanza evidenti: Robson deve incriminarlo, anche se gli dispiace per il padre Josh, suo compagno di liceo e magnate dei supermercati.\nJulia per\u00f2 non \u00e8 convintissima dello svolgimento delle indagini: soprattutto, si chiede che fine abbia fatto la scheda della videocamera. Per questo chiede aiuto a Leo Baxter; l'iniziativa \u00e8 appoggiata anche da Robson, parimenti poco convinto. Un nuovo colpo di scena si presenta: Alvin Chesky viene ritrovato ucciso a Lime Park, apparentemente per una rapina. Una rapida visita alla sua casa (anch'essa svaligiata) rivela che \u00e8 stato rubato soprattutto il comparto tecnologico. Leo scopre che Chesky aveva comprato da poco una videocamera, mentre Julia trova dei costosi progetti di ampliamento del locale. I fili vengono ricomposti: Chesky, che era stato cuoco su una nave, aveva conosciuto il vizioso Timothy Dennett durante una crociera. Tempo dopo gli aveva mandato incontro Matilda per sedurlo e riprenderlo, col fine di ricattare il ricco padre (e avere quindi i soldi per finanziare l'ampliamento del suo bar). Quello che Chesky non sapeva \u00e8 che padre e figlio erano in contrasto: Timothy non voleva che il padre sposasse la sua giovane segretaria, e Josh invece lo faceva pedinare da un detective privato di nome Delman Mercer. Mercer aveva seguito Timothy e aveva capito la questione del ricatto: ottenuta l'autorizzazione da Josh Dennett, aveva strangolato la povera Matilda e cercato di incastrare Timothy. Successivamente aveva rintracciato Chesky, facendogli credere di accettare il ricatto, salvo poi ucciderlo a tradimento. Delmar Mercer \u00e8 quindi il testimone chiave della vicenda: ma mentre Julia e Leo affrontano il signor Dennett, Mercer viene accidentalmente ucciso durante l'arresto. Il video non viene rinvenuto: la procura \u00e8 quindi costretta a processare Timothy, in assenza di altre prove. Josh Dennett si sposa con la sua segretaria e manda a Robson una cartolina beffarda.\nL'inquilina del sesto piano.\nGarden City, notte tra marted\u00ec e mercoled\u00ec. Da una casa prospiciente alla linea ferroviaria piove il corpo di una donna nuda. Un treno non si accorge del corpo, e lo trancia senza piet\u00e0. La mattina, di buon'ora, Webb convoca Julia sul luogo. Lo spettacolo \u00e8 spaventoso: il corpo \u00e8 talmente straziato che \u00e8 impossibile anche solo riconoscerlo. Apparentemente potrebbe essere un suicidio, ma gli inquirenti sono dubbiosi. Velocemente si scopre che il corpo \u00e8 della signora Casey Jordan. La porta \u00e8 chiusa dall'interno, e i vestiti sono riposti con cura sul letto. Il marito Charlie, operaio, viene rintracciato al lavoro: si capisce che i due giovani sposi non avevano pi\u00f9 un buon rapporto. Ma Charlie ha anche un alibi: la notte in cui Casey \u00e8 morta, lui era con Nita Preston, la sua amante. Inoltre, ricostruendo i suoi spostamenti e quelli del treno che ha tranciato la povera Casey, stabiliscono che Charlie non avrebbe potuto fisicamente essere a casa per uccidere la moglie. In attesa di altri riscontri, Julia e Webb interrogano i vicini di casa, tra cui l'anziana coppia composta da Ted e Harriet Warren. Harriet racconta di essersi legata molto a Casey: bench\u00e9 la giovane non si aprisse mai troppo, era chiaro che le cose col marito non andavano bene. Dagli altri vicini, invece, non si ricava niente di significativo. Dai tabulati emerge che la vittima parlava spesso con un tale Brad Arnold, di New York. Questo Arnold le telefonava con tanta insistenza da apparire decisamente uno stalker: e per di pi\u00f9 uno stalker seriale, perch\u00e9 nel frattempo tormenta altre donne. Julia contatta una di queste, che le racconta il modus operandi dell'Arnold: un approccio innocente al supermercato, un appuntamento e poi una serie di telefonate sempre pi\u00f9 oltraggiose e ricattatorie. La presenza di questo Arnold potrebbe essere determinante per capire se Casey si \u00e8 uccisa: Julia quindi decide di incastrarlo. Spacciandosi per Judy, decide di contattare Arnold, che incuriosito accetta il suo invito. Julia/Judy riesce a farsi raccontare da Brad Arnold particolari del suo rapporto con Casey Jordan (con cui \u00e8 stato anche a letto). A un certo punto il gioco finisce: Brad scappa con Julia a bordo della sua macchina, e con Webb alle calcagna. L'auto sbanda e finisce in acqua, e Julia si trova nella posizione di dover salvare la vita al suo potenziale stalker.\nIl caso sembra chiuso: ma Julia, ancora una volta non \u00e8 convinta di tutti i tasselli del mosaico. Dopo qualche ulteriore riscontro, arriva alla soluzione: l'assassino di Casey Jordan \u00e8 il pacioso Ted Warren, che aveva cercato di sedurre la donna in un momento di fragilit\u00e0 di entrambi. Lei si era tirata indietro, e nella colluttazione per sbaglio Ted l'aveva uccisa. La moglie Harriet lo aveva quindi spalleggiato, fornendogli un alibi. I due sposi, messi alle strette da Julia, aspettano insieme l'arrivo della polizia.\nIl delitto che paga.\nTre criminali assaltano in pieno giorno un furgone portavalori, per prendere possesso di un baule dal carico misterioso. Uno degli autisti per\u00f2 estrae una pistola: nella sparatoria muore, ma riesce a uccidere uno dei malviventi, di nome Bart Neumann. I due sopravvissuti sono Gwynne Bale (criminale di lungo corso) e il suo inesperto nipote Harvey Stewart. Gwynne \u00e8 ferito, sicch\u00e9 i due malviventi raccolgono il baule e scappano in auto, trovando rifugio in una villetta residenziale. L\u00ec prendono in ostaggio la famiglia Wozniak: il vecchio Jacek (dispotico direttore d'orchestra dalla forte religiosit\u00e0), sua moglie Izabela e Donat, ventiduenne figlio adottivo e studente d'informatica, molto diverso dal padre (che lo disprezza apertamente). La convivenza si preannuncia difficile: Gwynne \u00e8 ferito, mentre il signor Wozniak, bench\u00e9 febbricitante, \u00e8 molto aggressivo e indisponente verso i sequestratori. La polizia comincia le indagini, e viene sollecitata a fare presto perch\u00e9 il carico misterioso ha come presumibile destinatario il governo. Nel frattempo, Julia segue una sua pista, aiutata da Leo Baxter: la vita privata dell'autista sopravvissuto, gi\u00e0 invischiato in problemi di gioco e \u2014 si scoprir\u00e0 \u2014 conoscente alla lontana di Gwynne Bale.\nNel frattempo, Gwynne contatta Rufus Atkins, il mandante della rapina (per conto di un misterioso signor Chang), dopodich\u00e9 si reca nel suo ufficio per chiedergli di essere pagato subito per il lavoro. Il confronto tra i due uomini finisce in una sparatoria, in cui muore Atkins, la guardia del corpo e pure la povera Izabela Wozniak, che Gwynne si era portato dietro come autista. Intascati i soldi di Atkins, Gwynne torna a casa Wozniak, e scopre con orrore che suo nipote Harvey ha ammazzato il signor Jacek, che stava diventando troppo aggressivo. Nel parapiglia, si accorgono troppo tardi che Donat \u00e8 scappato, e che sta arrivando la polizia (grazie alle dritte di Julia). I due tentano una breve fuga, ma alla fine Gwynne decide di arrendersi, per evitare che il nipote venga ucciso. I criminali sono stati arrestati, ma del carico (che risulta essere un notevole quantitativo di trizio) non c'\u00e8 nessuna traccia: a prelevarlo \u00e8 stato il mite Donat (che in segreto fa truffe telematiche), che contatta il signor Chang e tratta con lui il prezzo della consegna, per poi darsi alla macchia.\nA margine, Emily vive un'avventura di integrazione e speranza: dopo aver fatto la carit\u00e0 a un immigrato centrafricano fuori dal supermercato, si rende conto di aver perso un bracciale d'oro, e sospetta che sia stato il giovane; ma quello, dal cuore generoso, invece riesce a rintracciarla e a riportarglielo, facendo commuovere profondamente la burbera governante.\nTutti colpevoli.\nJulia viene contattata dall'avvocato Dyson, rappresentante di Lauren Madigan. La donna era stata condannata a vent'anni per aver ucciso il marito (che riteneva un violento che abusava della figlia); il processo \u2014 a cui Julia aveva preso parte come consulente \u2014 aveva scatenato un forte clamore mediatico. Lauren ha bisogno dell'aiuto di Julia perch\u00e9 la figlia Lois, ormai diciottenne, \u00e8 sparita nel nulla con il suo ragazzo Connor Hayes (un poco di buono). Julia comincia a mettersi sulle sue tracce, con l'aiuto del fedele Leo Baxter. Per prima cosa, si mettono alla ricerca di Connor: lo trovano in una discoteca, circondato e protetto da un gruppo di piccoli delinquenti. Baxter riesce ad aver ragione di loro, dopodich\u00e9 mette alle strette Connor. Il giovane, intimorito, racconta tutta la vicenda: lui e Lois avevano iniziato, quasi per gioco, a consegnare grosse partite di droga da una citt\u00e0 all'altra, dimostrando anche una certa efficienza. Ma durante un viaggio, erano stati derubati del carico (si scoprir\u00e0, in seguito, da un semplice tossicodipendente). I trafficanti colombiani per cui lavorano avevano imposto a Connor di risarcirli (di novantamila dollari) al pi\u00f9 presto, tenendo in ostaggio Lois come garanzia. Julia e Baxter riescono a scoprire l'indirizzo dove \u00e8 tenuta Lois (costretta a prostituirsi) e a portarla in salvo. Lauren Madigan, per riuscire a garantire a Lois la protezione dell'FBI, propone alla procura di testimoniare a proposito di alcuni delitti di mafia, di cui \u00e8 a conoscenza grazie alle rivelazioni di una sua compagna di cella (sorella di un boss). L'accordo ha successo: ma dopo qualche mese Julia viene a sapere da Webb che Lauren \u00e8 stata assassinata in carcere, sicuramente per vendetta. Al funerale della povera signora Madigan partecipano solo Julia, Leo, l'avvocato Dyson e Therese, zia di Lauren (e gi\u00e0 tutrice di Lois, ora sotto protezione).\nLiberate il vecchio Sam!\nUn venerd\u00ec, quattro individui armati e incappucciati occupano la Freedom House (un museo di Garden City) prendendo in ostaggio un vecchio volontario afroamericano e una receptionist. Dopodich\u00e9 appendono uno striscione da una delle finestre del museo, invocando la liberazione di Sam Kaufman, un terrorista informatico (gi\u00e0 professore alla Hollyhook University) catturato da Robson anni prima. La polizia piomba subito sul posto, cercando di instaurare un dialogo con i sequestratori. Mentre le trattative fervono senza grande successo, Julia comincia a nutrire il sospetto che la liberazione di Kaufman sia solo un pretesto: gliene d\u00e0 conferma Kaufman stesso, in un colloquio in prigione. Dopo qualche ora, Julia intuisce il piano dei criminali: mentre tengono in scacco la polizia con un finto sequestro, stanno scavando un tunnel che porta direttamente a una gioielleria l\u00ec vicino (circostanza di cui sono a conoscenza perch\u00e9 in possesso di vecchie planimetrie della citt\u00e0). La polizia arriva troppo tardi sul luogo del delitto, e i ladri riescono a confondersi tra la folla travestendosi da agenti. Ancora una volta per\u00f2 Julia riesce ad arrivare alla verit\u00e0: il colpevole \u00e8 Jarvis Cohill, professore di musicologia all'Universit\u00e0. Egli \u00e8 figlio di Peter Cohill un professore di architettura, a suo tempo conoscente di Sam Kaufman, e da lui era riuscito a carpire le planimetrie della Freedom House (l'architetto Cohill aveva collaborato al suo restauro). Julia riesce a fargli ammettere il piano, facendolo arrestare all'istante. Poco dopo vengono arrestati anche i suoi complici, un gruppo di dottorandi dello stesso ateneo.\nA forza di essere vento.\nIl signor Dorian Pavany, agente assicurativo, viene assassinato da tre rapinatori armati in pieno giorno; con le ultime forze riesce a strappare il passamontagna a uno dei tre, che sta cercando di sottrargli una valigetta che portava legata al polso. Unica testimone di questa colluttazione \u00e8 Liberty, piccola mendicante di etnia rom. La polizia comincia a indagare, e con essa anche Julia. La criminologa intuisce per prima che la bambina pu\u00f2 essere un'ottima pista, mentre Webb (con un po' di pregiudizio) la snobba senza pensarci troppo. Mentre la polizia indaga sulla vita personale di Pavany (scoprendo un quadro famigliare poco felice), Julia si concentra sulla piccola rom. Liberty, nel frattempo, si \u00e8 confidata con la sua maestra, che la porta a casa sua. Julia riesce a rintracciare la casa dell'insegnante: ma mentre cerca di parlare con la piccola, vede arrivare anche i criminali (che han fatto i suoi stessi ragionamenti, e che devono eliminare l'unica testimone del delitto). Julia e Liberty scappano, mentre i criminali uccidono la povera insegnante. Inizia un lungo inseguimento tra strade e metropolitane, ma alla fine Julia e la bambina riescono a seminare gli assassini. Julia sa per\u00f2 che presto la raggiungeranno: chiede dunque aiuto a Leo Baxter, con cui organizza una trappola ai criminali: fanno credere loro che Liberty sia custodita in casa Kendall, ma l\u00ec vengono sorpresi da Baxter e da alcuni suoi amici della palestra, che li conciano per le feste e li consegnano alla polizia. Grazie agli arresti, viene risolto il mistero dell'omicidio Pavany: egli aveva scoperto che un'azienda edile aveva truffato l'assicurazione, e quindi aveva deciso di registrare e ricattare il palazzinaro Roy Ballard. Ballard aveva dunque ordinato ad alcuni suoi operai di uccidere Pavany e ricuperare le prove, spacciando il tutto per una rapina. Ma Pavany era stato sufficientemente prudente da dare una copia delle prove a una sua amante: in questo modo Ballard viene agilmente condannato, anche grazie alla testimonianza della piccola Liberty. Tempo dopo, al campo rom di Liberty viene organizzata una festa, a cui vengono invitati anche Julia, Leo ed Emily.\nIl fatto di Oak Park.\nSophie Durbin, donna sulla trentina, sta pedalando di sera a Oak Park, quando vede un uomo caduto dalla bici e si ferma a soccorrerlo. Ma quell'uomo era in realt\u00e0 uno stupratore in agguato: l'uomo la sequestra e la violenta in un capanno del parco. Qualche ora dopo, un anziano trova il cadavere sgozzato dell'infelice donna. Le indagini partono, e Julia riceve una chiamata sconcertante dallo stupratore: egli, che rimane anonimo, ammette lo stupro, ma nega decisamente l'omicidio. Turbata da questa telefonata (che non rivela alla polizia), Julia segue con occhio diverso le indagini. La polizia scopre che Sophie Durbin era una donna molto volitiva, con una serie di rapporti molto problematici con gli uomini: il suo fidanzato Felix Gibbons (sposato con una donna ricca e depressa), il fratello Gary (un perdigiorno sempre in cerca di soldi), il suo capo Sullivan, un ulteriore amante di nome Dawson (anch'egli sposato). Una nuova telefonata dello stupratore avverte Julia che forse il telefono di Sophie \u00e8 scomparso dalla scena del crimine (quando lui aveva finito il suo \"compito\" era ancora l\u00ec). Dagli interrogatori risulta che tutti gli uomini di Sophie avevano degli alibi per l'ora del delitto: ma Julia riesce a capire che la moglie di Dawson ha mentito sull'orario per coprire il marito. E infatti \u00e8 lui il vero assassino: Sophie aspettava un figlio da lui e aveva abortito senza consultarlo. L'assassino \u00e8 dunque arrestato; ma il misterioso stupratore rimane ancora a piede libero.\nDov'\u00e8 Luke?\nPrimrose Street, periferia di Garden City. Il musicista Elia Kline porta il ragazzo autistico Luke Jetwash a un concerto jazz nel locale \"Le Chat Bleu\". Dopo essere stato invitato a suonare sul palco, si rende conto che il ragazzo \u00e8 sparito. La cosa \u00e8 molto grave, perch\u00e9 il giovane non \u00e8 quasi autosufficiente e soffre di epilessia. La notizia arriva sui giornali, e incuriosisce lo scrittore Bert Hayes (che ha avuto una breve storia con Kline negli Anni Settanta). Sicch\u00e9 lo scrittore assolda l'amica Julia Kendall e Leo Baxter per ritrovare il ragazzo. Nel corso delle indagini (seguite a distanza da Webb), si fa luce sull'incrocio di ricatti nella struttura \"Humanity\" in cui era ospitato il ragazzo; ma anche e soprattutto sul grande talento musicale e artistico di Luke, migliorato notevolmente col tempo. Alla fine per\u00f2 il caso si risolve in modo incruento: Luke era semplicemente fuggito con Emma, un'altra ragazza autistica (lievemente pi\u00f9 indipendente). I due ragazzi sono innamorati, e si sono rifugiati nella casa di lei. A margine, Ettore illustra a Julia le proprie preoccupazioni per le frequentazioni sentimentali della figlia.\nL'uomo lupo.\nIl metronotte Fredrick Hanks viene orribilmente ucciso mentre \u00e8 al lavoro: le ferite fanno suggerire che si tratti di una bestia feroce. In citt\u00e0 scoppia il panico, ma dopo qualche tempo l'allarme rientra; un mese dopo tuttavia viene uccisa in modo analogo la dattilografa Flora Kellerman. Il fatto che entrambe le vittime siano state uccise in una notte di luna piena fa scatenare la psicosi del lupo mannaro (cavalcata da giornalisti senza scrupoli come Harlan Hoover). A questo punto agli inquirenti \u00e8 chiaro che l'assassino \u00e8 una persona, anche se non riescono a capirne il movente. Pochissimo tempo dopo la morte della Kellerman, \"l'uomo lupo\" uccide anche lo psicologo Donald Bradley e due fidanzatini appostati in una macchina (Jeffrey Morris e Mary Amberson). La mancanza totale di legame tra le varie vittime fa venire a Julia il dubbio che si tratti di un omicida irrazionale. Spulciando quindi tra le segnalazioni fornite dai cittadini alla polizia nel momento massimo della psicosi collettiva, Julia rintraccia lo psicologo Gilmore: egli aveva segnalato un suo ex paziente, Maurice Boyd. L'uomo lavora da quarant'anni in una conceria, a stretto contatto con acidi di ogni tipo, ed \u00e8 ossessionato dalla licantropia. La polizia si reca alla fabbrica per interrogare Boyd, ma questi scappa poco prima, si nasconde in casa e indossa il costume da licantropo (realizzato con pelli di animali conciati), dopodich\u00e9 si nasconde in un vicolo: Julia prova a parlargli, ma Boyd la assale, venendo freddato dalla polizia all'istante. Il caso sembra chiuso, ma Julia ha un'altra intuizione: \u00e8 stato Gilmore (grande esperto di ipnosi e studioso degli effetti psichici della luna piena) a manipolare il povero Boyd, facendo in modo che tra le varie vittime ci fosse anche lo psicologo Donald Bradley, che gli aveva soffiato il posto in un concorso pubblico. Julia riesce a strappargli abilmente la confessione, registrandolo di nascosto e facendolo arrestare.\nL'ombra della vendetta.\nFine ottobre. Mike Crawford, condannato per aver ucciso l'ex moglie Fiona Davenport (l'ha investita con la macchina nel vialetto di casa), esce dopo dieci anni di carcere, durante i quali si \u00e8 pienamente riabilitato. Il ritorno alla vita civile per\u00f2 non \u00e8 facile: la figlia Janet (diciassettenne, testimone del delitto e che ora vive con gli zii materni) non lo vuole vedere, gli vengono proposti solo lavori di poco conto, e nemmeno il suo avvocato sembra disposto a dargli una gran mano. Parallelamente, uno dei testimoni del processo, il signor Wesley Hardin, chiede aiuto alla polizia e a Julia: egli infatti ha paura che Crawford si voglia vendicare su di lui. Ma n\u00e9 la polizia n\u00e9 la criminologa possono fare granch\u00e9, visto che non ci sono prove dirette di minacce. Dopo qualche giorno, avviene la tragedia: il signor Hardin telefona alla polizia, perch\u00e9 ha appena ucciso Crawford per legittima difesa. Nonostante la dinamica del delitto sembri molto chiara (Crawford sarebbe irrotto in casa di Hardin brandendo un coltello) Julia non \u00e8 convintissima, e comincia a fare ricerche. In particolare, riesce a contattare la figlia di Crawford (ora orfana del tutto), che negli anni ha molto rimuginato sugli eventi che hanno portato in prigione il padre. Gradualmente, anche grazie ai ricordi di Janet, si giunge a un'altra verit\u00e0: non \u00e8 stato Mike Crawford a uccidere la moglie. Egli l'aveva solo ferita, e poi era scappato di gran carriera. Il vero omicida \u00e8 l'apparentemente innocuo signor Hardin: egli era da tempo amante di Karen (la sorella di Fiona), che sperava di ottenere la casa di famiglia con la morte dei legittimi proprietari. Prima di chiamare i soccorsi, Hardin aveva finito a sassate la povera Fiona. Dopo dieci anni, temendo che Crawford potesse rivendicare il possesso della casa, Hardin lo aveva attirato con l'inganno, per ucciderlo a pistolettate e inscenare poi la legittima difesa. Messi alle strette, Hardin e Karen Davenport ammettono le proprie colpe, confermate poi da una seconda perizia sul cadavere di Fiona. Julia si incontra ancora una volta con Janet, ringraziandola per le preziose informazioni, e la invita a iscriversi a criminologia. Tuttavia Janet si sposer\u00e0 presto con il suo fidanzato storico Trevor, da cui avr\u00e0 un figlio.\nParallelamente, a casa di Julia avvengono dei lavori di riparazione del tetto: Emily sviluppa una simpatia per il signor Quine, capocantiere, un uomo gentile e concreto, con cui probabilmente ha un flirt (cosa che fa durare i lavori almeno cinque mesi in pi\u00f9 rispetto a quanto preventivato).\nIl mistero di Venezia.\nJulia sta andando in vacanza in Italia, a Venezia, con Ettore. In aereo ha conosciuto Cindy Gibson, una donna americana non pi\u00f9 giovane che sta andando a Venezia a conoscere il suo fidanzato Alvise Bruseghin, che ha conosciuto su Internet. Cindy, che si \u00e8 innamorata dell'uomo, va in Italia proprio per sposarlo. Alla Malpensa le due donne si separano: Julia fa tappa a Genova, Cindy invece va diritta a Venezia; le due tuttavia si accordano di incontrarsi a Venezia. Giunta nella citt\u00e0 veneta con Ettore, Julia cerca di contattare di nuovo Cindy per una cena. La donna acconsente, ma all'ora dell'appuntamento non si presenta, n\u00e9 risponde al telefono. Allarmati, Julia ed Ettore avvisano la polizia. Il vicecommissario Marsili, vecchio compagno di corso di Ettore, non lo sopporta, e d\u00e0 poca importanza alla segnalazione. A questo punto i due fidanzati decidono di indagare per conto proprio. Rapidamente capiscono che Cindy \u00e8 stata vittima di un'elaborata truffa, per poi essere lasciata al proprio destino. A questo punto anche la polizia deve fare le proprie indagini, che corrono parallele a quelle di Julia ed Ettore. Dopo alcuni interrogatori, si scopre che \"Alvise Bruseghin\" in realt\u00e0 si chiama Giorgio Valdemarin, cognato di alcuni domestici di un nobile decaduto. Il Valdemarin aveva usato il palazzo del nobile come sua finta casa per attirare Cindy: dopo averle carpito i soldi con una truffa, si era poi dileguato senza lasciare traccia. Allertata la polizia, il Valdemarin viene sorpreso a Gorizia con dei documenti falsi; la povera Cindy Gibson invece viene trovata dispersa, e in preda all'amnesia, in un vicolo di Venezia. Ettore Cambiaso cavallerescamente lascia tutti gli onori del caso risolto a Marsili, con cui riesce a rappacificarsi. Julia ed Ettore cos\u00ec possono continuare a godersi la loro breve vacanza veneziana.\nTigre 19.\nGarden City. Un'operazione antidroga congiunta tra polizia e DEA fallisce, perch\u00e9 la macchina dei trafficanti riesce ad eludere la retata. Tuttavia, essa viene poi intercettata dalla volante Tigre 19, guidata dagli agenti Fred Hawkins (nero) e Bill Gareth (bianco). I due veicoli sbandano, e i poliziotti arrestano gli spacciatori. Ma all'improvviso Hawikins uccide tutti e si dilegua con la droga. La notizia \u00e8 devastante per la polizia di Garden City. Sin dalle prime indagini, si capisce che Hawkins \u00e8 scappato in Messico con la sua amante, la prostituta Jada Cortez (che al di l\u00e0 del confine ha un fratello trafficante). La polizia capisce di non essere in grado di riacciuffare l'agente traditore: in forma privata (e con l'assenso di Webb), il sergente Anderson offre un compenso a Julia Kendall e Leo Baxter per recuperare Hawkins. I due amici si recano dunque in Messico, e grazie a un detective del luogo amico di Leo, si indirizzano subito al villaggio dove si sono rintanati Hawkins e la Cortez. L\u00ec, fanno intendere di essere dei compratori interessati alla droga, suscitando quindi la curiosit\u00e0 del trafficante Ruiz. Nottetempo per\u00f2 rintracciano l'abitazione di Hawkins e lo catturano. Leo crea poi un diversivo, dando a fuoco la villa di Ruiz, e ne approfitta per rubare un aereo privato per svignarsela assieme a Julia e al prigioniero (Jada Cortez viene lasciata in Messico). Tradotto negli Stati Uniti, Hawkins patteggia 30 anni. La moglie, che lo ama ancora, va a trovarlo in carcere ogni settimana.\n2020.\nLa casa dei veleni.\nIl signor Philip Cremer va a cena al ristorante con un'amica. Durante il viaggio e nel corso della cena si sente a disagio: all'improvviso stramazza a terra in preda alle convulsioni e viene portato in ospedale: l\u00ec, poco dopo, muore. All'ospedale c'\u00e8 anche Julia, in visita alla nonna Lillian, che \u00e8 l\u00ec per accertamenti. Casualmente la criminologa assiste al momento in cui un dottore comunica il decesso di Cremer alla signora Francine Lambert, sua suocera. Il medico sottolinea che c'\u00e8 un sospetto di avvelenamento. In vista di eventuali indagini della polizia, la signora Lambert offre a Julia un lavoro di indagine privata. Julia ci riflette e ne parla con Ettore, e decide di imbarcarsi nell'avventura assieme al fido Leo Baxter. I due amici capiscono che l'indagine non sar\u00e0 facile: Cremer aveva sposato Virginia, la figlia dei Lambert (molto ricchi), e ne aveva avuto un figlio di nome Randy; ma il rapporto si era deteriorato in fretta (per le numerose scappatelle di lui). Una sera di cinque anni prima i due coniugi avevano avuto un incidente mentre litigavano in auto, e Virginia era morta. Ma la signora Lambert aveva sempre sospettato che fosse stato Philip a uccidere intenzionalmente la moglie.\nLa villa dei Lambert \u00e8 molto vasta, e ci sono numerosi dipendenti: Gregory Beckett, maggiordomo della Lambert; i coniugi filippini Daniel e Kim Salinas, cuochi da circa un anno; il giardiniere Otis Willik, in servizio da sedici anni; Homer Sloane, cameriere assunto da un mese; Adele Caplin, la tata del piccolo Randall, assunta quattro anni prima. I primi colloqui con costoro e con Randall (che ora ha 10 anni), non hanno un gran successo. L'unico che si sfoga \u00e8 Randall, tristissimo per la morte del pap\u00e0, nonch\u00e9 del suo amato cane qualche tempo prima. Le indagini sembrano arenate, quando giunge il tenente Webb con una novit\u00e0: Cremer \u00e8 stato ucciso con del veleno per topi. Emerge quindi il forte sospetto che l'omicida sia qualche abitante della grande villa dei Lambert. Julia, Leo e la polizia uniscono le forze e tornano alla villa (dove in effetti viene trovato altro veleno dello stesso tipo). Tutti sono potenziali sospetti, anche a causa del disgustoso comportamento della vittima: Francine Lambert pu\u00f2 averlo ucciso perch\u00e9 lo incolpa della morte della figlia; il maggiordomo Beckett era ricattato perch\u00e9 aveva contratto debiti di gioco; Sloane e Caplin erano ricattati (quest'ultima anche sessualmente) perch\u00e9 Cremer aveva scoperto una tresca tra i due; la cuoca Kim Salinas era a sua volta insidiata sessualmente, e il marito ne era a conoscenza; Otis Willik \u00e8 sospettato di essere l'amante della signora Lambert.\nMentre fervono gli interrogatori, Julia sente nascere in s\u00e9 un'intuizione. Viene fatto riesumare il corpo del cane di Randall, sepolto in giardino, e si nota che \u00e8 stato avvelenato con lo stesso veleno che ha ucciso Cremer. Dopo ulteriori verifiche e intuizioni, Julia giunge alla verit\u00e0, e si premura a comunicarla per prima alla Lambert. L'omicida di Philip Cremer \u00e8 stato suo figlio Randall, l'unico insospettato. Il bambino, cresciuto anaffettivo e con un principio di sociopatia, aveva sentito per anni parlare del padre come assassino della madre, e aveva quindi deciso di vendicarsi: l'avvelenamento del cane era una prova generale per capire in quanto tempo poteva essere ucciso il padre. A margine, la situazione della nonna di Julia migliora. Anche Norma viene a trovare la nonna, e le tre stanno insieme a casa come ai vecchi tempi. Julia nota la consueta confidenza tra il tenente Webb e Norma, e la cosa inconsciamente la turba un po', facendole venire un incubo in cui il poliziotto divora il cuore della sorella.\nGiustizia privata.\nUna ragazza, Tess Williams, accetta un appuntamento con un coetaneo di nome Boone Davis. I due salgono sulla macchina di Boone e si dirigono verso una localit\u00e0 di campagna. Qui Tess ha un'amara sorpresa, perch\u00e9 ad aspettarla c'\u00e8 un gruppo di altri tre ragazzi: Johnny, Reg e Danny, il capo della banda. I quattro ragazzi violentano Tess, la quale torna a casa e, disperata, si suicida gettandosi dal tetto. Julia, che sta aiutando Emily a trovare un nuovo appartamento (\u00e8 stata sfrattata), viene convocata dalla polizia per dare una mano nelle indagini. Il dottor Tait ha gi\u00e0 scoperto lo stupro di gruppo, e Webb \u00e8 preoccupato che il processo ai colpevoli si trasformi in un processo alla vittima. I primi interrogatori coi vicini di casa non aiutano granch\u00e9: il padre non sa nulla, un'anziana vicina si preoccupa soprattutto di spettegolare sulla madre (che ha lasciato il marito anni prima); solo il signor Kevin Dunn, l'ultimo a vedere Tess viva, riesce a dare qualche piccolo indizio.\nIl mattino dopo Julia, incoraggiata anche da una telefonata con Ettore, ritorna alla carica. In particolare alcune parole di Dunn (\"potevo salvarla, e invece l'ho lasciata sola\") la fanno riflettere. Grazie all'agente Callaghan scopre che Dunn era stato in passato un agente di polizia a New York: durante una rapina erano state prese in ostaggio la moglie e la figlia, e lui non era riuscito a salvarle. Julia contatta Dunn al telefono, e lo sente vago e reticente, e quindi capisce che le sta nascondendo qualcosa. E infatti \u00e8 cos\u00ec: Dunn ha fatto delle rapide indagini e ha rintracciato l'intero branco (che lo aveva gi\u00e0 importunato qualche giorno prima); dopodich\u00e9 ha sequestrato Boone e attirato gli altri tre ragazzi nel casolare dello stupro; quindi li ha legati e tenuti in stanze separate, per interrogarli. Ma Danny riesce a liberarsi e a liberare anche Johnny e Reg, e insieme assalgono il vecchio Dunn. La colluttazione finisce in tragedia: Dunn spara e uccide Danny, ferisce Reg a un occhio e Johnny a un braccio. La polizia, con Julia in testa, arriva con gli elicotteri quando il dramma \u00e8 gi\u00e0 consumato. I tre superstiti patteggiano l'omicidio; a Dunn viene riconosciuta la preterintenzionalit\u00e0 dell'omicidio, ma viene condannato a vent'anni per il sequestro di persona.\nA margine, l'ansia di Emily di trovare una nuova casa si risolve in un lieto fine: il suo appartamento cambia padrone, e costui offre di rinnovare il contratto a Emily, seppure con un sovrapprezzo. Julia quindi decide di aumentare lo stipendio alla governante, nonostante le vibranti proteste di quest'ultima.\nL'angelo vendicatore.\nLa signora Benson, 88 anni, malata e senza parenti, muore improvvisamente al Crocus Hospital. A constatarne il decesso \u00e8 l'infermiera Christine Musselwhite (42 anni, separata con due figli). Ci\u00f2 per\u00f2 insospettisce una sua collega: gi\u00e0 diversi anni prima un bambino di otto anni, Steven Graves, era morto in ospedale proprio sotto gli occhi della Musselwhite. Al tempo la Musselwhite era stata scagionata, ma questa nuova morte pone tutto sotto un'altra luce: e se l'infermiera fosse una serial killer? La sua collega chiama dunque la polizia: Webb, come di consueto, chiama in aiuto Julia. Nonostante gli inquirenti e l'ospedale sembrino voler procedere con molta cautela, la notizia trapela alla stampa, rendendo le indagini pi\u00f9 complicate. Le indagini seguono anche altre piste: da una parte Will Graves, il padre del piccolo Steve, convintissimo che sia stata la Musselwhite a uccidere il figlio (e che, si scopre, spesso importuna l'infermiera sul luogo di lavoro); dall'altra Rufus Dee, un giovane magazziniere pieno di animosit\u00e0 nei confronti del Crocus Hospital, che quando capisce di essere indagato scappa nei boschi e accoglie a fucilate la polizia. La situazione per la Musselwhite comunque non \u00e8 per nulla facile: la stessa infermiera comincia a trattare con sospetto Julia (che si \u00e8 messa in prima linea per aiutarla), credendo che la criminologa la voglia incastrare. In soccorso della madre per\u00f2 giunge un aiuto inaspettato: la figlia adolescente Violet. La ragazza si confida con Julia e le rivela un particolare che nessuno conosceva: anni prima la madre aveva avuto una breve relazione col dottor Packard, che era stato prima primario in pediatria (dov'era morto il piccolo Steve) e oggi in oncologia (dov'\u00e8 morta la signora Benson). Christine Musselwhite si offre di aiutare la polizia a incastrare il medico, e riesce a registrarlo mentre le dichiara di essere ossessionato da lei e di aver architettato entrambe le morti per metterla in difficolt\u00e0 e vendicarsi della fine della loro relazione. La polizia \u00e8 nell'altra stanza, e arresta facilmente il colpevole.&lt;br&gt;\nDi contorno alla vicenda si scopre che Toni, la gatta di Julia, ha un nodulo, e quindi viene operata dal fascinoso e professionale dottor Shilton, che tenta un discreto approccio con la Kendall: la quale per\u00f2 mette subito in chiaro di essere fidanzata con Ettore, troncando sul nascere ogni speranza del dottore.\nIl paradiso pu\u00f2 uccidere.\nJulia riceve una telefonata dall'Australia. Si tratta di sua sorella Norma, che da qualche tempo vive laggi\u00f9 col suo nuovo compagno Tyler (un documentarista) e il figlio Aidan, di otto anni. Norma \u00e8 preoccupata per Aidan, che \u00e8 sparito senza lasciare traccia. Julia compra immediatamente un biglietto per l'Australia, e si fionda al ranch di Tyler. Il suo arrivo \u00e8 una sorpresa sia per Norma che per Tyler, ma i due la accolgono volentieri. Julia nel frattempo nota che fuori dal ranch \u00e8 presente un accampamento di aborigeni: Tyler le spiega anche che lo stesso Aidan \u00e8 un sanguemisto. Durante la notte, Julia fa uno dei suoi tipici sogni: un aborigeno entra dalla finestra di camera sua e le parla con misteriose parole della sua lingua (\"ambut\", madre; \"dadirri\", ascolto profondo), che lei ovviamente non capisce, per poi finire strangolato dalle corde della tenda.&lt;br&gt;\nJulia si sveglia gridando: quando apre gli occhi vede di fronte a s\u00e9 il piccolo Aidan, improvvisamente ritornato. La cosa incredibile \u00e8 che il bambino non ha alcuna memoria di essere sparito per giorni (dice \"sono solo andato a fare pip\u00ec!\"). Gli esami tossicologici e medici non danno nessun riscontro di cose particolari. Julia ne approfitta per parlare col dottore della zona, anche lui di origine nativa, per chiedergli la traduzione delle parole sentite in sogno: ma lui, madrelingua inglese, non sa risponderle. Quella sera a cena, improvvisamente Aidan si sente male, come se soffocasse: anche in questo caso, non si ricorda niente dell'incidente. La situazione \u00e8 stressante, e Norma e Tyler cominciano a litigare. All'improvviso, dalla finestra entra un enorme sciame di insetti. Julia scopre che un intruso sta cercando di rapire Aidan, e solo l'intervento di Tyler sventa il peggio. Il rapitore \u00e8 chiaramente un aborigeno, e quindi Tyler si rivolge alla polizia per indagare nel campo attorno al suo ranch. Julia si aggira per il campo, e trova l'uomo che le era apparso in sogno: una donna le spiega che per loro Aidan \u00e8 il \"wirinum\". Tyler \u00e8 sempre pi\u00f9 teso, e comincia a guardare con antipatia i tentativi di Julia di indagare. Questa invece decide di scoprire qual \u00e8 la famiglia di origine del piccolo Aidan: \u00e8 convinta che al centro della vicenda ci siano delle questioni tribali. Julia e Norma si recano dal dottor Murphy, che racconta loro che Aidan \u00e8 figlio di genitori morti in un incidente stradale (proprio come quelli delle sorelle Kendall); rivela inoltre che nella zona ci sono due clan, cio\u00e8 quello dello sciamano Jiemba (nomade e tradizionalista) e quello di Kuparr (inurbato). Entrambi i clan vedono in Aidan lo sciamano che guider\u00e0 il loro popolo, e vogliono quindi averne il controllo.&lt;br&gt;\nMentre le sorelle conferiscono col dottor Murphy, Aidan prende improvvisamente un cavallo e scappa dalla fattoria, dirigendosi verso l'Ombelico dell'isola: Ayers Rock. Julia lo capisce e si dirige con la macchina (Norma invece rimane per spiegare tutto a Tyler). Julia arriva in tempo per vedere i due clan fronteggiarsi. Julia cerca di sedare gli animi, ma la situazione \u00e8 compromessa, e spuntano dei coltelli. A questo punto \u00e8 Aidan, completamente in trance, a placare le due fazioni: annuncia che da grande lavorer\u00e0 per l'ufficio degli affari indigeni, e che cos\u00ec aiuter\u00e0 la propria gente. Dopodich\u00e9 rinsavisce e ritorna il solito bambino. Julia riporta Aidan alla fattoria, dove trova Norma e Tyler reduci di una lunga discussione. Il giorno dopo, Julia parte per l'America: Norma rimane in Australia, decisa a dare una chance alla propria relazione. Sull'aereo, complice il lungo viaggio, Julia ha tempo per scrivere una lettera ad Abebe, nel frattempo cresciuto e fidanzato.\nSotto vuoto spinto.\nUna notte, Theo Clancy e Robin Duncan, due giovani amici, sono in giro in auto per andare a fare serata al \"Floxis\", e vanno sempre pi\u00f9 veloci: passano per una strada con un cantiere e per sbaglio investono un operaio. Invece di prestargli soccorso, Theo decide di fare marcia indietro e di investirlo, uccidendolo. Dopodich\u00e9 i due vanno avanti per la propria strada.&lt;br&gt;\nIl giorno dopo, Robson chiama in aiuto Julia, perch\u00e9 l'omicidio del malcapitato operaio ha messo i sindacati sul piede di guerra. Julia per\u00f2 \u00e8 un po' risentita: si sente usata dal procuratore, anche in casi che non necessitano strettamente della sua consulenza.&lt;br&gt;\nQuella sera, Robin si reca di nuovo al Floxis e attira con un pretesto Amy Remar, una cubista che la sera prima lo aveva respinto. Dopo averla attirata, la stordisce e la carica sulla macchina. La mattina dopo il cadavere della ragazza viene trovato in una discarica.&lt;br&gt;\nIndagando sull'omicidio, la polizia e Julia scoprono che la ragazza riceveva molte avance: una collega della ragazza riferisce quella del giovane, qualche sera prima. Grazie alle telecamere, riescono a distinguere bene Robin e il suo amico (senza saperne il nome). Pur cercando di mantenere l'indagine segreta, nei giorni successivi l'identikit dei ragazzi diventa pubblico, a causa di una soffiata del proprietario del Floxis. I due giovani cominciano a sentirsi alle strette, e ideano un piano per risultare estranei a ogni coinvolgimento. Innanzitutto si recano da Colin Donovan, il concessionario che aveva dato loro la macchina con cui avevano investito l'operaio, chiedendo di poterla cambiare: l'uomo per\u00f2 ha dei sospetti, e allora i due ragazzi lo uccidono, dando poi fuoco al suo ufficio e inscenando un incidente. Dopodich\u00e9 si recano dallo spacciatore che li aveva riforniti la sera del primo omicidio (e che aveva dato loro la pistola con cui hanno ucciso Donovan), lo caricano sull'auto e lo assassinano in un luogo fuori mano.&lt;br&gt;\nMa nel frattempo Julia e la polizia risalgono al padre di uno dei due giovani, poich\u00e9 il padre era stato l'avvocato di Donovan. Tuttavia, mentre stanno indagando, Theo e Robin compiono l'ultima parte del piano: si costituiscono alla centrale di polizia, raccontando di essere innocenti ma di aver latitato perch\u00e9 erano spaventati.&lt;br&gt;\nPassa qualche giorno, e Julia si reca a interrogare i due giovani: essi continuano a dimostrarsi spavaldi. Julia comincia a descrivere il loro atteggiamento nichilistico e narcisista, e il malsano legame che li lega. Di fronte alla testardaggine dei due nel ribadire la propria estraneit\u00e0, Julia tira fuori il proprio asso: ha notato che entrambi i giovani si sono fatti tatuare sul braccio la data della loro prima uccisione. Robin, poi, preso dalla smania della competizione macho, ha voluto strafare, facendosi tatuare addirittura l'ora della morte di Amy. A questo punto, conclude Julia, l'accusa ha abbastanza elementi per condannare i due ragazzi, nonostante un collegio di difesa agguerrito.\nPiangi, Pierrot.\nDue giovani gay vengono uccisi con un paletto nel cuore. Julia, aiutata da Bertrand Hayes e da Elia Kline, collabora alle indagini. L'omicida \u00e8 un gay represso, veterano di guerra.\nIl principe.\nMentre un giovane rampollo di famiglia malavitosa dichiara guerra ai vecchi boss di Garden City, Julia accompagna Ettore e Francesca per la citt\u00e0. Francesca ha dei problemi con la madre, e di riflesso anche col padre: Julia cercher\u00e0 di placare le angosce del proprio amato e di capire cosa intristisce la ragazza. Nel frattempo, il malavitoso viene ucciso a tradimento.\nRacket.\nBig Bear Drummond viene ferito in una sparatoria a tradimento. Successivamente, anche altri importanti delinquenti finiscono feriti e uccisi in agguati. La procura \u00e8 in difficolt\u00e0, e un avvocato fa intendere di voler prendere il posto di Robson alle prossime elezioni, impostando la propria campagna su un maggior diritto all'autodifesa dei cittadini. Julia, aiutata da Leo, capisce che gli agguati sono coordinati: molte informazioni d'altronde vengono da ambienti vicino alla polizia. In questo modo si scopre che il figlio di un vecchio agente sta passando informazioni a un losco figuro, che intende portare il caos nella citt\u00e0 per poi placarlo con l'elezione di un nuovo procuratore pi\u00f9 controllabile di Robson. Il piano eversivo viene smascherato, non prima che venga compiuto un ultimo attentato. Le cose per\u00f2 non vanno come previste dal suddetto losco figuro, perch\u00e9 la malavita stessa decide di non voler alimentare la guerra. Dopo qualche tempo, inoltre, Drummond si ristabilisce pienamente."}
{"id": "638950", "revid": "287204", "url": "https://it.wikipedia.org/wiki?curid=638950", "title": "Trasduzione del segnale", "text": "La trasduzione del segnale \u00e8 un fenomeno che avviene quando una molecola di segnale esterna va ad attivare uno specifico recettore cellulare dentro o fuori la cellula. Questo recettore va ad attivare una via biochimica dentro la cellula, creando una risposta cellulare. A seconda del tipo di cellula, la risposta pu\u00f2 alterare il metabolismo cellulare, la forma, l'espressione genica o la sua abilit\u00e0 di dividersi. Il segnale pu\u00f2 essere amplificato ad ogni passaggio. Inoltre, una molecola di segnale pu\u00f2 provocare varie risposte.\nLe molecole segnale presentano quattro caratteristiche principali:\n- Specificit\u00e0: le molecole segnale sono esattamente complementari al recettore. Altre molecole che non posseggono determinate caratteristiche non si possono legare.\n- Amplificazione: \u00e8 ci\u00f2 che accade quando un enzima, una volta attivato, ne attiva a sua volta un altro. Si genera una cascata enzimatica in cui le molecole che entrano in gioco aumentano esponenzialmente.\n- Desensibilizzazione: se il segnale dura nel tempo, viene innescato un circuito retroattivo (un meccanismo di feedback) da parte del recettore attivato che viene spento o rimosso.\n- Integrazione: si genera un segnale integrato quando ci sono due segnali che hanno effetti opposti su una caratteristica metabolica. Questa integrazione di vie di segnalazione diverse permette di mantenere l'omeostasi.\nLe proteine che effettuano la trasduzione sono i recettori di membrana: questi, con procedimenti differenti, legano il segnale extracellulare, o ligando (primo messaggero o mediatore chimico), e trasmettono il messaggio alle proteine bersaglio dette mediatori intracellulari o secondi messaggeri.\nI ligandi (primi messaggeri o mediatori chimici) interagiscono con i recettori posti sulla membrana cellulare e innescano una serie di reazioni chimiche (trasduzione del segnale) che portano alla formazione di un mediatore intracellulare (secondo messaggero) in grado di attivare la risposta cellulare specifica.\nLe principali categorie di recettori di membrana associati a questo processo sono: \nGli enzimi che portano alla formazione di nuovi messaggeri possono essere diversi:\nLe molecole recettoriali appartengono a due grosse categorie:\nA) glicoproteine transmembrana\nB) proteine che si trovano all'interno della cellula: queste ultime sono recettori intracellulari per ligandi apolari e lipofili e quindi in grado di attraversare la membrana cellulare; \u00e8 il caso dei recettori per gli ormoni steroidei e tiroidei."}
{"id": "638959", "revid": "287204", "url": "https://it.wikipedia.org/wiki?curid=638959", "title": "Altorilievo", "text": "Laltorilievo \u00e8 una tecnica scultorea in cui le figure modellate si staccano con rilievo evidente (per circa tre quarti del loro spessore o con parti a tuttotondo) rispetto al piano di fondo.\nNella scala delle rappresentazioni plastiche, la tecnica dell'altorilievo \u00e8 situata tra la tecnica della scultura a tutto tondo (non vincolata a uno sfondo) e quella del bassorilievo; \u00e8 caratterizzata da figure molto aggettanti, con parti che sporgono completamente (nel caso di figure umane, teste, braccia, ecc.) rappresentate senza alterazioni proporzionali o schiacciamento, che paiono emergere dalla linea del piano di fondo.\nSe da un punto di vista tecnico, l'altorilievo ha significato una tendenza sempre crescente della scultura indirizzata verso il plasticismo, da un punto di vista storico, ha svolto un ruolo intermedio fra la stilizzazione, gli schematismi e i simbolismi delle civilt\u00e0 antiche e l'introduzione dell'immagine umana che assurge ad un valore artistico proprio.\nL'utilizzo dell'altorilievo corrisponde alla scoperta delle tre dimensioni e all'approfondimento dell'anatomia correlato al rispetto delle leggi naturali.\nNon \u00e8 un caso, se i momenti pi\u00f9 fertili dell'altorilievo corrispondano al razionalismo greco, all'Ellenismo, al Rinascimento ed al Barocco."}
{"id": "638961", "revid": "128334", "url": "https://it.wikipedia.org/wiki?curid=638961", "title": "L40", "text": "Lo L40, abbreviazione della dicitura completa Semovente L40 da 47/32, \u00e8 stato un semovente d'artiglieria e cacciacarri realizzato dal consorzio FIAT-SPA e dall'Ansaldo per il Regio Esercito, durante la seconda guerra mondiale.\nStoria.\nSviluppo.\nQuesto cannone d'assalto semovente fu ideato per sostituire presso i reggimenti di bersaglieri il cannone d'accompagnamento 47/32 Mod. 1935 trainato con un pezzo semovente. Progettato dall'Ansaldo, il semovente L40 fu presentato al Centro Studi della Motorizzazione militare il 10 maggio 1941.\nProduzione.\nOrdinato in un primo lotto di 300 esemplari, sostitu\u00ec il carro armato leggero L6/40, rivelatosi totalmente inadeguato, sulle linee di produzione della SPA di Torino. Al momento dell'armistizio di Cassibile erano stati prodotti 280 esemplari. Successivamente all'occupazione dell'Italia, i tedeschi ne riavviarono la produzione: 52 furono costruiti nel 1943 e 22 nel 1944. Si tratt\u00f2 pi\u00f9 di una decisione politica (e politico-industriale) per dare lavoro alle fabbriche italiane, che una decisione di pianificazione militare, visto che il carro era, all'epoca, oramai obsoleto, ed anzi risultava, da tutti i punti di vista eccetto che per la corazzatura anteriore, inferiore a realizzazioni prebelliche come il T-13 belga, la cui progettazione cominci\u00f2 nel 1935 e fu messo in produzione prima del 1938.\nImpiego operativo.\nEquipaggi\u00f2 numerosi battaglioni formati dai depositi dei reggimenti fanteria carrista, tutti formati da personale della Specialit\u00e0 Carristi, che operarono inseriti nelle Grandi Unit\u00e0 di Fanteria in diversi Teatri di Guerra (Africa Settentrionale, in Sicilia, in Sardegna e in Corsica).\nDall'agosto 1942 gli L40 furono in dotazione anche alla 3\u00aa Divisione Celere \"Principe Amedeo Duca d'Aosta\", facente parte del Corpo di spedizione italiano in Russia (poi confluito nel cosiddetto ARMIR), e precisamente al XIII Gruppo semoventi del 14\u00ba Reggimento \"Cavalleggeri di Alessandria\". Il IV Gruppo corazzato del 13\u00ba Reggimento \"Cavalleggeri di Monferrato\" li impieg\u00f2 in Albania fino all'armistizio. In URSS, come anche L6 da cui era derivato, risult\u00f2 inadeguato, soprattutto per colpire i carri sovietici pi\u00f9 moderni, aveva delle possibilit\u00e0 solo con i carri Cruiser (o di cavalleria) britannici e sovietici prebellici.\nIn dotazione alla 132\u00aa Divisione corazzata \"Ariete\" e 133\u00aa Divisione corazzata \"Littorio\", partecip\u00f2 alle operazioni della campagna in Nordafrica, quali la seconda battaglia di El Alamein, ma fu durante la campagna di Tunisia che trov\u00f2 il pi\u00f9 massiccio impiego. In particolare era in dotazione ai I e CXXXVI Battaglione controcarri (carristi) ed al Raggruppamento Esplorante Corazzato (R.E.Co.) \"Cavalleggeri di Lodi\" (ognuno su 2 compagnie) del XXX Corpo d'armata.\nFino all'armistizio, fu impiegato dai seguenti reparti corazzati e di cavalleria del Regio Esercito:\nDopo l'8 settembre, gli esemplari disponibili che non furono requisiti dai tedeschi, vennero usati dai seguenti reparti dell'Esercito Nazionale Repubblicano della RSI:\nTecnica.\nSi trattava di una trasformazione del carro leggero L6/40 al fine di potervi installare il cannone controcarro da 47 mm prodotto su licenza dalla B\u00f6hler.\nL'armamento era costituito dal cannone anticarro da 47/32 Mod. 1935 (lo stesso dell'M13/40) posto in una casamatta con pareti verticali, in quanto la esigua larghezza del mezzo non consentiva la possibilit\u00e0 di inclinare le piastre, fatto che riduce decisamente la capacit\u00e0 di penetrazione dei proietti a parit\u00e0 di spessore.\nIl semovente non aveva una corazzatura sul tetto della casamatta, che era anzi privo di qualunque copertura, e aveva un equipaggio di appena due uomini. Inizialmente era anche privo di armamento secondario, ma si decise presto di installarvi una mitragliatrice perch\u00e9 era praticamente indifeso negli scontri con la fanteria nemica.\nEsemplari superstiti.\nIl solo esemplare superstite del semovente \u00e8 attualmente conservato presso l'U.S. Army Ordnance Training and Heritage Center (Fort Lee - Virginia, Stati Uniti)"}
{"id": "638972", "revid": "86599", "url": "https://it.wikipedia.org/wiki?curid=638972", "title": "Tavola trigonometrica", "text": "In matematica la tavola trigonometrica \u00e8 una tabella che elenca il valore di una funzione trigonometrica per un certo numero di possibili valori angolari. Una tavola trigonometrica \u00e8 principalmente caratterizzata da due aspetti:\nIl dettaglio pu\u00f2 non essere costante per meglio mappare funzioni che abbiano asintoti verticali o orizzontali, che implicano significative variazioni del valore delle funzione in prossimit\u00e0 di alcuni valori angolari.\nStoria.\nOrigini.\nLa prima tavola trigonometrica di cui si ha testimonianza risale al II secolo a.C. ed \u00e8 quella predisposta da Ipparco di Nicea allo scopo di risolvere, ovvero individuare tutti gli angoli e le lunghezze dei lati nota una parte di essi, ogni possibile triangolo.\nSecondo alcune interpretazioni della tavoletta d'argilla di origine babilonese nota con il nome di \"Plimpton 322\" (risalente al 1800 a.C.) potrebbe essere una rudimentale tavola trigonometrica.\nClaudio Tolomeo, attorno al 150, nella sua opera \"Almagesto\" spiega come costruire una \"tavola delle corde\" utile per i calcoli astronomici.\n\u00c8 curioso notare come le prime tavole trigonometriche non mappassero le funzioni seno e coseno, come normalmente accade oggi, quanto le funzioni seno e senoverso.\nImpieghi storici.\nPrima dell'introduzione delle calcolatrici tascabili, le tavole trigonometiche erano essenziali per i calcoli richiesti in numerose aree della scienza e delle applicazioni pratiche, si veda ad esempio l'importanza dell'algoritmo di prostaferesi per la navigazione e l'astronomia.\nIl calcolo delle tabelle matematiche era un'area di studio molto importante che port\u00f2 all'invenzione dei primi dispositivi automatici di calcolo.\nTra i matematici che si ricordano per aver contribuito a definire tavole sempre pi\u00f9 accurate, vanno citati:\nImpieghi moderni.\nOggi ogni calcolatrice \u00e8 in grado di fornire i valori delle funzioni trigonometriche per qualsiasi angolo. I metodi usati dalle calcolatrici per ottenere questo risultato comprendono:\nL'interpolazione, anche di tabelle non molto dettagliate, trova ancora oggi impiego nella computer grafica, dove la precisione di calcolo non deve essere necessariamente elevata volendo prediligere la velocit\u00e0 di calcolo.\nUn'altra importante applicazione delle tabelle trigonometriche \u00e8 negli algoritmi per il calcolo della trasformata di Fourier veloce (FFT), dove gli stessi valori delle funzioni trigonometriche (i cosiddetti fattori \"twiddle\" o \"di rotazione\") devono essere calcolati pi\u00f9 volte all'interno della stessa trasformata, soprattutto nel caso non raro in cui si eseguono pi\u00f9 trasformazioni dello stesso ordine. In questo caso non sarebbe accettabile chiamare ripetutamente la routine generica di calcolo poich\u00e9 il tempo complessivo sarebbe eccessivo. Una possibilit\u00e0 \u00e8 quella di chiamare la routine un'unica volta per ciascun valore twiddle e storicizzarne il risultato in una tabella da consultare durante l'algoritmo. Seppure efficace, la soluzione non risulta efficiente in termine di quantit\u00e0 di memoria usata.\nMetodi per l'ottenimento delle tavole.\nFormule di addizione e bisezione di angoli.\nStoricamente, il metodo pi\u00f9 antico, e probabilmente quello pi\u00f9 comunemente usato fino all'avvento dei calcolatori elettronici, per ottenere e ampliare con sistematicit\u00e0 una tavola trigonometrica \u00e8 stato quello di applicare ripetutamente le identit\u00e0 trigonometriche notevoli note come formule di bisezione e formule di addizione e sottrazione partendo da valori noti quali formula_1 oppure formula_2:\nL'impiego pi\u00f9 remoto, di cui ci sia pervenuta una testimonianza scritta, risale a Tolomeo.\nEquazioni differenziali.\n\u00c8 un metodo rapido, ma impreciso, per ottenere una tabella di dimensione N nell'intervallo formula_7\nPosto formula_8 e formula_9, si usano le seguenti formule:\nper \"n\" = 0...,\"N\"-1, dove \"d\" = 2\u03c0/\"N\".\nQueste formule si ottengono applicando il metodo di Eulero per l'integrazione del seguente sistema di equazioni differenziali ordinarie:\ncon le condizioni al contorno \"s\"(0) = 0 e \"c\"(0) = 1, la cui soluzione analitica \u00e8 formula_12 e formula_13.\nL'errore che si commette con l'uso di questo algoritmo \u00e8 inversamente proporzionale ad N. In particolare per il seno il massimo dell'approssimazione \u00e8 circa 15/N, mentre per il coseno \u00e8 20/N.\nAd esempio, per \"N\" = 256 l'errore massimo che si commette nel calcolo del seno \u00e8 circa ~0.061 (\"s\"201 = -1.0368 invece di -0.9757). Per \"N\" = 1024, l'errore massimo che si commette nel calcolo del seno \u00e8 circa ~0.015 (\"s\"802 = -0.99321 invece di -0.97832), all'incirca 4 (=1024/256) volte inferiore.\nL'andamento dell'ampiezza dell'errore non \u00e8 lineare ma oscillante e divergente, per cui se si volesse tracciare la curva definita anche da coppie (s,c) ottenute per valori superiori a N, si otterrebbe una spirale logaritmica anzich\u00e9 un cerchio.\nFormule ricorsive di Eulero.\nUna semplice formula ricorsiva per la generazione delle tabelle trigonometriche \u00e8 basata sulla Formula di Eulero e sulla seguente relazione:\nPossiamo cos\u00ec calcolare i valori trigonometrici \"s\"\"n\" e \"c\"\"n\" come segue:\nper \"n\" = 0, ..., \"N - 1\", dove formula_15 e formula_16. I due valori iniziali sono generalmente calcolati avvalendosi di funzioni di libreria esistenti (ad esempio utilizzando semplicemente con il metodo di Newton nel piano complesso per il calcolo delle radici dell'unit\u00e0 di \"z\"\"N\" \u2212 1).\nQuesto metodo in teoria (cio\u00e8 in aritmetica esatta) dovrebbe fornire una tavola di valori \"esatta\", tuttavia gli errori dovuti all'aritmetica finita (virgola mobile) fanno s\u00ec che l'errore commesso sia un O(\u03b5 \"N\") (nel peggiore dei casi ma anche mediamente), dove \u03b5 \u00e8 la precisione della rappresentazione in virgola mobile.\nUn significativo miglioramento si ottiene utilizzando la seguente modifica, uno stratagemma (ideato da Richard C. Singleton) sovente utilizzato per ottenere i valori trigonometrici nelle implementazioni della FFT:\ndove \u03b1 = 2 sin2(\u03c0/\"N\") e \u03b2 = sin(2\u03c0/\"N\"). Gli errori di questo metodo sono molto pi\u00f9 piccoli, O(\u03b5 \u221a\"N\") in media e O(\u03b5 \"N\") nel peggiore dei casi, che \u00e8 comunque in grado di inficiare significativamente la precisione per FFT di grandi dimensioni."}
{"id": "638973", "revid": "287204", "url": "https://it.wikipedia.org/wiki?curid=638973", "title": "Filarmonica della Scala", "text": "L'Associazione Orchestra Filarmonica della Scala riunisce musicisti dell'Orchestra del Teatro alla Scala di Milano che svolgono un'attivit\u00e0 autonoma, realizzando una stagione di concerti secondo accordi sanciti da una convenzione con il Teatro alla Scala. La Filarmonica realizza inoltre la Stagione Sinfonica del teatro e numerose tourn\u00e9e: dal 1982 al 2012 la Filarmonica \u00e8 stata protagonista di oltre 1200 concerti fuori sede.\nDirettori e solisti.\nTra i direttori che hanno dato un rilevante apporto all'attivit\u00e0 dell'orchestra si distinguono oltre al fondatore Claudio Abbado, a Carlo Maria Giulini e a Riccardo Muti, direttore Musicale dal 1982 al 2005, i Maestri Daniel Barenboim, Leonard Bernstein, Frans Br\u00fcggen, Semyon Bychkov, Riccardo Chailly, James Conlon, Peter E\u00f6tv\u00f6s, Valery Gergiev, Daniel Harding, John Eliot Gardiner, Fabio Luisi, Lorin Maazel, Zubin Mehta, Gianandrea Noseda, Seiji Ozawa, Gennadij Rozdestvenskij, Wolfgang Sawallisch, Giuseppe Sinopoli, Yuri Temirkanov, Franz Welser\u2013M\u00f6st. L'orchestra ospita anche i pi\u00f9 promettenti direttori della nuova generazione, quali Gustavo Dudamel, Philippe Jordan, Robin Ticciati, Diego Matheuz e Andrea Battistoni.\nIl 3 dicembre 2012 il Maestro Barenboim dirige alla Scala il concerto inaugurale della Stagione 2012/2013, che segna il ritorno alla Scala di Cecilia Bartoli.\nTra i solisti che si sono esibiti con la Filarmonica si ricordano i pianisti Maurizio Pollini, Radu Lupu, Murray Perahia, Lang Lang, Arcadi Volodos, Leif Ove Andsnes e Piotr Anderszewski e Jan Lisiecki, i violinisti Salvatore Accardo, Le\u014dnidas Kavakos, Gidon Kremer, Anne-Sophie Mutter, Vadim Repin, Gil Shaham, Christian Tetzlaff, Maxim Vengerov e Frank Peter Zimmermann, i violoncellisti Mstislav Rostropovi\u010d, Mischa Maisky, Yo-Yo Ma e Mario Brunello, il violista Yuri Bashmet, il chitarrista Massimo Laura. Tra le voci ricordiamo Lucia Valentini Terrani, El\u012bna Garan\u010da, Edita Gruberov\u00e1, Christa Ludwig, Frederica von Stade, Waltraud Meier, Anna Netrebko, Bryn Terfel, Violeta Urmana, Marjana Lipov\u0161ek.\nLa musica contemporanea.\nLa Filarmonica promuove la musica contemporanea attraverso commissioni di nuovi brani sinfonici a compositori italiani e stranieri. Dal 1998, quando Riccardo Muti dirige \"Scena\" di Ivan Fedele, si succedono sul podio direttori come Peter E\u00f6tv\u00f6s, Rafael Fruhbeck De Burgos, James Conlon, Riccardo Chailly, Daniel Harding e Andrea Battistoni. \nUn percorso interpretativo su opere gi\u00e0 note, nasce con l'interesse di Riccardo Muti per Goffredo Petrassi e Gyorgy Kurtag. Nel 1993 Riccardo Chailly porta alla Scala e in tourn\u00e9e la Sinfonia Turangalila di Olivier Messiaen presentandola al pubblico in una delle prime lezioni-concerto, e anni dopo omaggia uno dei suoi maestri, Hans Werner Henze. Altri omaggi da allievo a maestro includono Myung-Whun Chung, che dirige Olivier Messiaen, ed Esa-Pekka Salonen che nella stagione Sinfonica del Teatro alla Scala ripropone Niccol\u00f2 Castiglioni, con cui aveva studiato a Milano.\nLa Filarmonica della Scala collabora inoltre con il Festival Milano Musica dal 1994, con il quale ha commissionato a Claudio Ambrosini la trascrizione di \"Tre Canzoni\" di Giovanni Gabrieli, brano diretto per la prima volta da Riccardo Muti e ripreso da Fabio Luisi nel 2012, quarto centenario della morte di Gabrieli. \nLa Filarmonica della Scala ha commissionato: \nRegistrazioni e incisioni.\nLa Filarmonica della Scala ha realizzato una produzione discografica realizzata per la Sony, la Decca Records e la EMI. Di particolare rilievo le \"Sinfonie\" di Beethoven, dirette da Carlo Maria Giulini, le \"Cantate\" di Rossini, con Riccardo Chailly e l'integrale sinfonica beethoveniana diretta dal maestro Muti, con il quale ha anche realizzato una collana di 4 DVD, \"Musica nei luoghi d'arte\", contenente dei concerti. Mediaset ha reso possibile la trasmissione televisiva di tutti i concerti della Stagione della Filarmonica fino al 2005.\nLa Filarmonica al cinema.\nIl 26 gennaio 2012 la Filarmonica della Scala ha inaugurato il progetto di diffusione di alcuni concerti in diretta in alta definizione dal Teatro alla Scala nei cinema.\nSoci onorari.\nSono soci onorari Valery Gergiev, Lorin Maazel, Georges Pr\u00eatre e Wolfgang Sawallisch.\nStoria.\nFondata da Claudio Abbado, l'orchestra ha debuttato sotto la sua direzione il 25 gennaio 1982 con la Sinfonia n.3 di Mahler.\nNei primi anni la Filarmonica viene diretta dai direttori Georges Pr\u00eatre, Lorin Maazel, Wolfgang Sawallisch e Carlo Maria Giulini, che la guida nelle prime tourn\u00e9e all'estero.\nDal 1987 al 2005 Riccardo Muti (che dal 1986 era Direttore Musicale del teatro) ne diventa Direttore Principale, offrendo un importante contributo alla sua crescita artistica. Nel 1996 e nel 1999 ha diretto alle Festwochen di Vienna e ha tenuto concerti ai festival di Salisburgo e Lucerna e nelle principali capitali dell'Europa e dell'Asia. Con Riccardo Muti, inoltre, la Filarmonica \u00e8 stata protagonista di concerti per il Ravenna Festival in alcuni luoghi simbolo della storia contemporanea: Sarajevo (1997), Beirut (1998), Gerusalemme (1999), Mosca (2000), Istanbul (2001), New York (2002).\nI concerti all'estero.\nIl primo concerto all'estero \u00e8 stato diretto da Claudio Abbado a Lugano nel 1983.\nNegli ultimi anni ricordiamo in particolare l'attivit\u00e0 del 2007, in cui spiccano i concerti a Lugano con Daniel Barenboim, a Monaco con Daniele Gatti e il debutto negli Stati Uniti e Canada con Riccardo Chailly, con concerti a Chicago, Toronto, Washington, Philadelphia e New York.\nNel settembre 2008 Myung-Whun Chung guida una tourn\u00e9e che segna il ritorno in Giappone e Corea con la partecipazione di\nLang Lang, ed il debutto in Cina. Tra gli impegni della stagione 2008/2009 il ritorno al Musikverein con Daniele Gatti in novembre, e il debutto alla Philharmonie di Berlino con Daniel Barenboim in aprile; con Barenboim la Filarmonica \u00e8 stata inoltre ad Atene, Istanbul, Lussemburgo e Wiesbaden in luglio 2010, mentre il 2011 ha visto il ritorno sul podio di Georges Pr\u00eatre per una serie di concerti in Francia e Spagna. Le tourn\u00e9e successive hanno visto l'orchestra sul palco della Salle Pleyel di Parigi, dell'Alte Oper di Francoforte e della Philharmonie di Berlino con Daniel Barenboim sul podio e al pianoforte, e ancora con Daniel Harding a Praga, Linz, Stoccarda, Bonn e Dresda; la Filarmonica \u00e8 stata inoltre presente al Festival delle Notti Bianche di San Pietroburgo con Valery Gergiev e ancora in Germania con Fabio Luisi.\nStruttura istituzionale.\nLa Filarmonica della Scala si costituisce in associazione nel 1983. Lo statuto, modellato su quello dei Wiener Philharmoniker, prevede che solo professori d'orchestra dipendenti dal Teatro alla Scala possano essere soci. L'assemblea dei soci elegge il Consiglio di Amministrazione, in carica tre anni, composto da dieci musicisti dell'orchestra e da sette consiglieri esterni provenienti dal mondo imprenditoriale e culturale milanese. Il C.d.A. nomina il Presidente e il Direttore Artistico.\nIl primo Presidente \u00e8 Carlo Maria Badini, allora Sovrintendente del Teatro alla Scala, vicepresidente il violinista Giacomo Pogliani. Sul modello dei Wiener Philharmoniker, l'orchestra dapprima non nomina un Direttore Principale: la carica sar\u00e0 offerta poi a Riccardo Muti nel 1987. Nel 1990 il nuovo Sovrintendente del Teatro Carlo Fontana succede a Badini come Presidente. Vicepresidente, dal 1987 fino al 1999, \u00e8 il violinista Ernesto Schiavi.\nLo statuto viene modificato nel 1991: Claudio Abbado \u00e8 inserito come Fondatore e al Sovrintendente del Teatro alla Scala \u00e8 attribuita la presidenza onoraria. Nuovo presidente \u00e8 Fedele Confalonieri, attuale presidente Mediaset. Nel 2000, dopo le dimissioni di Schiavi da vicepresidente, il violinista Gianluca Scandola assume la carica di coordinatore artistico e gestisce l'Associazione fino al 2005. \nNel 2005 Riccardo Muti, per disaccordi con il Sovrintendente Carlo Fontana e in seguito alla sfiducia da parte della quasi unanimit\u00e0 dai lavoratori del Teatro, si dimette da Direttore Musicale del Teatro e da Direttore Principale della Filarmonica. Con lui rassegna le dimissioni il Presidente Fedele Confalonieri. Nuovo Presidente della Filarmonica \u00e8 l'avvocato Cesare Rimini, che rimarr\u00e0 in carica fino al 2011, mentre vicepresidente dal 2008 al 2009 \u00e8 l'oboista Francesco Di Rosa: lo sostituir\u00e0 il trombonista Renato Filisetti fino al 2014. Nel 2006 le nuove elezioni portano Schiavi alla nomina di Direttore Artistico, carica fino ad allora inedita che vestir\u00e0 fino al 2017. Dal 2011 al 2016 nuovo Presidente \u00e8 Federico Ghizzoni, al tempo Amministratore Delegato di UniCredit. Nel 2016 il nuovo Amministratore Delegato, Jean Pierre Mustier, succede a Ghizzoni, mentre la vicepresidenza \u00e8 assunta dall'oboista Renato Duca. Dal 2018 al 2019 il Presidente \u00e8 stato Fabrizio Saccomanni, ex Ministro dell'economia e delle finanze ed ex Presidente del C.d.A. di Unicredit. Alla sua scomparsa gli succede Maurizio Beretta, \"head of group institutional &amp; cultural affairs\" del gruppo UniCredit. Dal 2021 la vicepresidenza \u00e8 assunta dal violinista Damiano Cottalasso. Da novembre 2015 Direttore Principale \u00e8 Riccardo Chailly, che ha assunto la carica di Direttore Musicale del Teatro alla Scala. \nL'attivit\u00e0 della Filarmonica della Scala non attinge a fondi pubblici ed \u00e8 sostenuta da UniCredit, Main Partner istituzionale dell'orchestra."}
{"id": "638981", "revid": "773636", "url": "https://it.wikipedia.org/wiki?curid=638981", "title": "Chiesa di San Sisto (Pisa)", "text": "La chiesa di San Sisto si trova tra via Pasquale Paoli e via Corsica, nei pressi di Piazza dei Cavalieri a Pisa.\nStoria.\nFu costruita in stile Romanico pisano in pietra sbozzata all'indomani della conquista dell\u2019emporio tunisino di Al-Mahdiya riportata dalla flotta di Pisa nel 1087. La chiesa fu intitolata a San Sisto in segno di ringraziamento al santo perch\u00e9 molte delle battaglie pisane ricorrono proprio nel giorno del 6 agosto, allora dedicato al santo.\nFu consacrata nel 1133 ma era gi\u00e0 utilizzata da tempo come sede dei pi\u00f9 importanti atti notarili del Comune di Pisa. Nonostante alcune manomissioni e restauri avvenuti nel XV, XVII e XIX secolo, la chiesa ha mantenuto il suo aspetto medievale. Nel secondo decennio del XX secolo furono asportati le decorazioni e gli stucchi barocchi, contribuendo a ridonarle l'aspetto antico.\nDescrizione.\nEsterno.\nLa facciata tripartita \u00e8 a salienti, articolata da lesene, da una bifora e da archetti ciechi che corrono lungo il sottotetto, includendo la tipica decorazione a bacini ceramici islamici dell'XI-XII secolo (copie; gli originali sono nel Museo di San Matteo). La bifora \u00e8 stata aggiunta in seguito alla costruzione del 1087-1133 e anche le zone dei portali sono interamente rifatte, come testimoniato dalla pietra pi\u00f9 squadrata e levigata.\nSul fianco sinistro in pietra sbozzata corre ancora il motivo degli archetti ciechi e dei bacini ceramici e vi si aprono otto e quattro monofore in basso e in alto, rispettivamente.\nSono proprio queste zone del fianco e della facciata in pietra sbozzata a farci vedere lo stile del romanico pisano in un periodo in cui la cattedrale di Pisa di Buscheto, in fase di costruzione in quegli anni, non ne aveva ancora condizionato lo stile, al pari della chiesa di San Piero a Grado del X secolo e dei fianchi e retro della chiesa di Sant'Andrea Forisportam dell'XI secolo. \nIl campanile \u00e8 in pietra in basso e in laterizi in alto ed ha anch'esso monofore ed archetti ciechi nel sottotetto.\nInterno.\nLa chiesa \u00e8 a tre navate, e nove campate, scandite da archi a tutto sesto e colonne con numerosi capitelli romani di reimpiego. La copertura \u00e8 a capanna a doppio spiovente ed il soffitto \u00e8 in legno (rifatto). La navata centrale termina con un'abside, mentre quelle laterali hanno terminazioni piatte.\nIn controfacciata si trova la lapide mortuaria dell'emiro Al Murtada portata a Pisa dopo la conquista delle Baleari nel 1115 e, agli angoli, il timone e l'albero di una nave da trasporto pisana del XIV secolo, a ricordare il ruolo avuto dalla chiesa in relazione alle vicende belliche della Repubblica di Pisa. La funzione civica della chiesa \u00e8 invece testimoniata daile repliche delle bandiere dei quattro quartieri storici della Repubblica di Pisa.\nL'altare maggiore, in marmo policromo, \u00e8 stato realizzato da Giuseppe Vacc\u00e0 nel 1730, e presenta \"cherubini\" ed allegorie di \"Fede\" e \"Carit\u00e0\". In Chiesa \u00e8 presente anche la celebrata \"Madonna della Purit\u00e0\" di scuola pisana del 1290-1300 (in fondo alla navata destra) e un imponente crocifisso ligneo del 1370 che vuole emulare il celebre e celebrato Volto Santo di Lucca (parete della navata destra).\nDal 1926 era presente nei pressi della chiesa una statua raffigurante Giovanni Pisano. La notte del 6 gennaio del 1945 il monumento venne fatto saltare con una carica di esplosivo da ignoti.\nLa devozione a san Sisto.\nSan Sisto era l'antico patrono di Pisa e veniva festeggiato il 6 agosto. Questo giorno era ritenuto propizio per la citt\u00e0 in quanto anniversario di importanti vittorie riportate dalla Repubblica di Pisa. Il 6 agosto 1284 per\u00f2, Pisa perse 12.000 uomini nella battaglia della Meloria: da allora San Sisto non fu pi\u00f9 festeggiato.\nDal 1958 per volont\u00e0 dell'Associazione degli Amici di Pisa il 6 agosto si \u00e8 tornati a commemorare i defunti pisani di tutte le battaglie proprio nel giorno di San Sisto. In tale data si tiene una solenne cerimonia nella chiesa e viene posta una corona di alloro sulla lapide che ricorda i defunti alla presenza di militari. Al termine della Messa avviene la lettura del messaggio del Capo dello Stato."}
{"id": "638991", "revid": "729019", "url": "https://it.wikipedia.org/wiki?curid=638991", "title": "Metropolitana di Baku", "text": "La metropolitana di Baku (, , chiamata anche \"Lenin ad\u0131na Bak\u0131 Metropoliteni\"), \u00e8 un sistema di trasporto che serve la capitale dell'Azerbaigian aperto il 6 novembre 1967.\nLa metropolitana di Baku \u00e8 composta da 3 linee il cui percorso \u00e8 in parte sovrapposto; la lunghezza dei binari \u00e8 in totale di 36,7\u00a0km con 25 fermate gi\u00e0 in funzione pi\u00f9 ulteriori 14,3\u00a0km programmati.\nCome succede spesso con i sistemi sovietici, le stazioni sono molto decorate, spesso con un miscuglio di motivi nazionali e ideologie sovietiche. A causa della topografia del territorio le stazioni stesse sono spesso profondamente interrate anche se esistono le eccezioni per arrivare al limite di quelle al di sopra della superficie stradale.\nNel 1994 la rete fu colpita da due attentati che causarono la morte di 27 persone. L'anno successivo, nel 1995, l'incendio di un convoglio della metropolitana uccise 289 persone e ne fer\u00ec 270, diventando l'incidente pi\u00f9 mortale mai avvenuto in una metropolitana.\nRete della Metropolitana di Baku.\nAperture.\nIl funzionamento delle linee \u00e8 assicurato da 228 vetture di cui 180 risalenti agli anni settanta e le restanti pi\u00f9 moderne prodotte dalla fine degli anni ottanta.\nLe banchine delle stazioni sono lunghe mediamente 100\u00a0m per poter ospitare i convogli formati da cinque vetture in servizio dal 1985.\nL'alimentazione, in corrente continua a 825 V, \u00e8 con il sistema della terza rotaia.\nIl servizio \u00e8 sospeso solamente tra l'1.00 e le 6.00 del mattino con una frequenza dei convogli che raggiunge il treno ogni due minuti nelle ore di punta ed una media compresa tra i 5 e i 15 minuti. I dati forniti, relativi al 2002, indicano un traffico passeggeri di 135 milioni di persone trasportate durante l'anno.\nLa metropolitana di Baku ha anche il triste primato di essere ricordata per il pi\u00f9 tragico incidente accaduto per questo tipo di mezzo di trasporto: il 28 ottobre 1995 un incendio nei tunnel ha provocato la morte di 337 passeggeri ed il ferimento di altri 270 (dati non ufficiali)."}
{"id": "638993", "revid": "33689", "url": "https://it.wikipedia.org/wiki?curid=638993", "title": "Stereo", "text": ""}
{"id": "639003", "revid": "775372", "url": "https://it.wikipedia.org/wiki?curid=639003", "title": "Achille Grandi", "text": "Biografia.\nInizi\u00f2 a lavorare nel 1894, a soli 11 anni come apprendista tipografo, e questa esperienza segn\u00f2 la sua maturazione. Nel 1906 si spos\u00f2 con Maria Croato. Fervente cristiano, si adoper\u00f2 per organizzare le masse cattoliche secondo le indicazioni della enciclica Rerum Novarum di papa Leone XIII. La presenza nelle zone di Como delle organizzazioni del Partito Socialista Italiano lo sollecit\u00f2 ad impegnarsi nelle nascenti organizzazioni sindacali cattoliche. Dal 1907 al 1914 fu segretario della direzione diocesana di Como dell'Unione Popolare fra i Cattolici d'Italia che era succeduta all'Opera dei congressi, che aveva operato in Italia dal 1874 al 1904. Durante questo periodo frequent\u00f2 la \"Scuola superiore cattolica di scienze sociali ed economiche\" di Bergamo conseguendo una preparazione culturale di tipo universitario.\nContrario al Patto Gentiloni, nel 1914, in contrasto con il Vescovo di Como, Mons. Alfonso Archi, si impegn\u00f2 sia nella Direzione delle Opere Cattoliche di Como che nella Lega cattolica del lavoro di Monza, assumendo anche la carica di vicepresidente del Sindacato Italiano Tessile (SIT), sindacato che aveva contribuito a far nascere nel 1908. Nel 1918 divent\u00f2 presidente del SIT ed entra nell'esecutivo nella Confederazione italiana dei lavoratori (CIL), la neonata organizzazione sindacale cattolica, guidata dal presidente Giovanni Gronchi fino al 1922. Grandi guider\u00e0 la CIL 1922 al 1926, che raggiunger\u00e0 quasi due milioni di iscritti. Nel 1919 fu tra i fondatori del Partito Popolare e fu eletto deputato nelle sue liste nella provincia di Como.\nL'antifascismo.\nGrandi cap\u00ec subito, diversamente da altri ambienti del mondo cattolico, la gravit\u00e0 della Marcia su Roma. Subito dopo il primo discorso di Mussolini, Grandi espresse pesanti giudizi in merito sia all'umiliazione del Parlamento che alle evidenti tendenze dittatoriali. Successivamente difese con forza le minacce delle Corporazioni Fasciste contro le organizzazioni cattoliche e nel 1926 lui decise, pur di non scendere a patti, di sciogliere la CIL prima della pubblicazione ufficiale del decreto del governo fascista.\nFu anche critico anche nei confronti dell'Istituto Cattolico per le Attivit\u00e0 Sociali (ICAS) per le tiepide posizioni che assunse con il regime. La sua intransigenza lo port\u00f2 al rifiuto di ogni collaborazione e collusione con il regime fascista e cos\u00ec, dal 1926 al 1944, si guadagn\u00f2 da vivere ri-svolgendo l'attivit\u00e0 di tipografo presso il \"Pontificio Istituto delle Missioni Estere\" di Via Monte Rosa a Milano.\nIl Patto di Roma, la CGIL e le ACLI.\nNel 1943, dopo la caduta del regime, il generale Pietro Badoglio lo nomin\u00f2 Commissario straordinario della Confederazione dei Lavoratori dell'Agricoltura. Partecip\u00f2 attivamente nella stesura del Patto di Roma, che fu il risultato dell'incontro delle tre storiche componenti politiche e sindacali per la ricostituzione del sindacato democratico ed unitario della Confederazione generale italiana del lavoro (CGIL), elaborato da Giuseppe Di Vittorio per i comunisti, Bruno Buozzi per i socialisti e da Achille Grandi per i cattolici.\nLa morte imped\u00ec a Buozzi di firmare il testo definitivo del Patto, che fu sottoscritto in effetti il 9 giugno 1944, ma, per onorare la sua memoria e ricordare il suo impegno nelle trattative che resero possibile l'accordo, nel testo venne apposta la data di quello che si riteneva il suo ultimo giorno di vita: 3 giugno 1944\nIl ruolo di co-Segretario generale della CGIL e di firmatario del Patto di Roma, assieme a Di Vittorio e Grandi, fu assunto dal sindacalista socialista Emilio Canevari, poi sostituito da Oreste Lizzadri.\nGrandi, contemporaneamente al progetto dell'unit\u00e0 sindacale, fond\u00f2 nell'agosto 1944 le Associazioni Cristiane Lavoratori Italiani (ACLI), diventandone (per soli 6 mesi) il primo presidente nazionale. Secondo Grandi le ACLI dovevano assolvere il compito di rappresentare e formare le coscienze dei cattolici all'interno della CGIL unitaria.\nAder\u00ec al partito della Democrazia Cristiana, fu nominato membro della prima Direzione Nazionale come componente della corrente di sinistra che faceva capo a Giovanni Gronchi, ed eletto Deputato nella Assemblea costituente."}
{"id": "639004", "revid": "320578", "url": "https://it.wikipedia.org/wiki?curid=639004", "title": "Giambattista Marini", "text": ""}
{"id": "639010", "revid": "1543377", "url": "https://it.wikipedia.org/wiki?curid=639010", "title": "Genisteae", "text": "Genisteae \u00e8 una trib\u00f9 di piante appartenenti alla famiglia delle Fabaceae (sottofamiglia Faboideae).\nCon il nome comune generico di ginestra si indicano molte delle specie appartenenti a questa trib\u00f9, in particolare molte di quelle appartenenti ai generi \"Calicotome\", \"Cytisus\", \"Genista\", \"Spartium\" e \"Ulex\".\nDescrizione.\nLe specie di questa trib\u00f9 hanno prevalentemente portamento cespuglioso-arbustivo.\nDistribuzione e habitat.\nLe specie della trib\u00f9 Genisteae sono diffuse in Europa, nel Medio Oriente e in Nord Africa nonch\u00e9 nelle isole della Macaronesia.\nTassonomia.\nLa trib\u00f9 comprende i seguenti generi:\nLa ginestra nella cultura.\nLa ginestra \u00e8 celebrata nella poesia \"La ginestra\" di Giacomo Leopardi e compare anche nella poesia di Gabriele d'Annunzio \"La pioggia nel pineto\".\nLa ginestra, nel linguaggio popolare, viene anche detta \"frusta di Cristo\", per la forma dei suoi rami."}
{"id": "639022", "revid": "729019", "url": "https://it.wikipedia.org/wiki?curid=639022", "title": "133\u00aa Divisione corazzata &quot;Littorio&quot;", "text": "La Divisione corazzata \"Littorio\" \u00e8 stata una delle Grandi Unit\u00e0 corazzate del Regio Esercito nella seconda guerra mondiale\nStoria.\nLa divisione si costituisce, sulla base della 4\u00aa Divisione fanteria \"Littorio\" che aveva combattuto nella guerra civile spagnola, il 6 novembre 1939 a Parma con i reggimenti 33\u00ba carri, 12\u00ba bersaglieri ed il 133\u00ba Reggimento artiglieria \"Littorio\".\nSino al marzo 1941 fu alle dipendenze dell'Armata Liguria e nel giugno 1940, la Divisione \"Littorio\" fu inviata nel settore del Moncenisio dove verr\u00e0 impiegata al Piccolo San Bernardo.\nPoco dopo venne spostata in riserva come corpo autotrasportabile ad est di Trieste, alle dipendenze della 2\u00aa Armata per essere impiegata nei Balcani per l'attacco alla Jugoslavia.\nL'11 aprile 1941 super\u00f2 il confine jugoslavo e si diresse a Postumia e Fiume con 117 carri armati L3 e 5 carri armati M13. Il giorno seguente conquist\u00f2 Ogulin, il 14 Sebenico, il 16 giunse a Tenin (gi\u00e0 conquistata dalla Divisione \"Zara\") e a Mostar ed il 17 arriv\u00f2 a Trebigne, dove si incontr\u00f2 con reparti della 131\u00aa Divisione corazzata \"Centauro\" provenienti dall'Albania. Successivamente raggiunse la gi\u00e0 occupata Ragusa per essere dislocata nella zona di Mostar, dove rimase sino al 15 maggio.\nRientrata in Italia venne riorganizzata e il 33\u00b0 fu sostituito dal 133\u00ba Reggimento fanteria carrista gi\u00e0 costituito nella zona di Pordenone con carri armati M13 e M14.\nNel dicembre 1941 fu trasferita nei porti del sud Italia (Salerno, Benevento, Brindisi e Taranto) in attesa di imbarcarsi per combattere in Africa.\nI primi a raggiungere Tripoli furono i due gruppi semoventi (DLI e DLII/133) il 23 dicembre e furono subito inseriti nella Divisione \"Ariete\". Ai primi di gennaio 1942 inizi\u00f2 il trasferimento del grosso della divisione ma a causa del siluramento di alcune navi di trasporto (il XII/133\u00ba Gruppo non giunse per questo motivo in Africa) e dall'abbattimento degli aerei, la divisione vi giunse a ranghi largamente incompleti. Questi man mano che arrivarono vennero inviati al fronte aggregati alla Divisione \"Ariete\" (oltre ai gi\u00e0 citati gruppi semoventi, anche il X/133\u00ba Battaglione e il Gruppo contraerei) o alla 101\u00aa Divisione motorizzata \"Trieste\" (XI/133\u00ba Battaglione.).\nNel febbraio la Divisione fu dislocata a Tripoli per ricostituirsi e lentamente si organizz\u00f2 con altre unit\u00e0 fra cui il LI Battaglione carri M13/40.\nLa mini-divisione, a fine marzo, si trasfer\u00ec nella zona di Bengasi dove resti di altre unit\u00e0 si unirono. Alla fine di maggio fu dislocata nella zona di Ain el-Gazala, dove sostenne il battesimo del fuoco. Successivamente venne impiegata nella zona di Sidi Rezegh, a protezione della altre unita impegnate ad attaccare la fortezza di Tobruk.\nA giugno si un\u00ec il Gruppo corazzato \"Lancieri di Novara\" e con esso si lanci\u00f2 all'inseguimento dei britannici, passando alle dipendenze del XX Corpo d'Armata sino a giungere il 25 giugno a Marsa Matruh. Nella localit\u00e0 di Fuka, riusc\u00ec, dopo duri combattimenti, a prendere numerosi prigionieri e vario materiale bellico.\nIl 3 luglio la Divisione \"Littorio\" sub\u00ec un violento attacco mentre cercava di attestarsi nella zona di Deir el Ehen. Costretta a ritirarsi si spost\u00f2 dapprima nella zona di Deir el Qatan e successivamente nella zona di Munqar Wahla dove il 7 luglio sostenne un forte attacco da parte delle truppe neozelandesi. Il 9 insieme alle truppe tedesche conquist\u00f2 il caposaldo di Deir el Qattara dove rimase sino al 19, per poi trasferirsi nella zona di Gebel Kalaki el Tayra.\nIl 30 agosto prese parte alla battaglia di Alam Halfa dopodich\u00e9, a causa del mancato successo, si attest\u00f2 nuovamente a El Qattara dove sub\u00ec per quasi un mese violenti bombardamenti aerei e d'artiglieria.\nQuando inizi\u00f2 l'offensiva dell'8\u00aa Armata britannica (23 ottobre 1942, Operazione Lightfoot), la divisione aveva in organico circa 116 carri M, 12 pezzi da 75/27, 18 semoventi da 75/18, 2 pezzi da 88/27, 10 pezzi da 88/56, 8 pezzi 100/17 e 10 pezzi da 20 mm.\nDisposta in seconda linea sotto il comando del generale Bitossi, trascorse i primi due giorni in relativa tranquillit\u00e0. Nel pomeriggio del 26 ottobre, gli inglesi ripresero l'offensiva, facendola sempre precedere dal fuoco di preparazione dell'artiglieria. A nord gli inglesi attaccarono nell'area denominata Kidney Bridge con la 9\u00aa Divisione australiana e la 51\u00aa inglese. Dopo alcune penetrazioni locali, l'offensiva fu bloccata dall'intervento dei reparti della 15. Panzer-Division e della Divisione corazzata \"Littorio\". Sul fronte meridionale, ancora una volta l'attacco inglese portato dalla 44\u00aa Divisione inglese fu fermato nei pressi di Deir el Munassib dai paracadutisti della \"Folgore\".\nIl 2 novembre inizi\u00f2 l'operazione Supercharge e il generale Ritter von Thoma (comandante del DAK), si vide costretto a lanciare in combattimento tutti i mezzi corazzati ancora a sua disposizione, per tentare di fermare gli inglesi con i resti della 15. e 21. Panzer-Division e i reparti corazzati della \"Littorio\" e della \"Trieste\". L'assalto nemico venne temporaneamente bloccato e Rommel volle approfittarne per effettuare un ripiegamento all'altezza di Fuka e salvare la maggior parte dei reparti italo-tedeschi. Il 3 novembre da Berlino e da Roma arriv\u00f2 l'ordine di \"mantenere a qualunque costo l'attuale fronte\". Nella serata del 3 novembre le divisioni \"Littorio\", \"Trieste\" e \"Ariete\" ricevettero l'ordine di ritornare in prima linea e prendere contatto con il nemico. Il 3 ed il 4 novembre la \"Littorio\" combatt\u00e9 con gli ultimi 20 carri superstiti. \nSotto la Repubblica Sociale Italiana, fu costituita una divisione con lo stesso nome, la 2\u00aa Divisione granatieri \"Littorio\".\nNon fu mai pi\u00f9 ricostituita come grande unit\u00e0, per il suo nome legato al fascismo (il fascio littorio era uno dei simboli fascisti per eccellenza, mutuato dalla storia romana).\nOrganizzazione.\n1941.\nVicecomandante / Generale di brigata Ruggero Cassata (sino al 20 novembre 1941), poi Generale di brigata Emilio Becuzzi (sino al 25 giugno 1942)"}
{"id": "639024", "revid": "123241019", "url": "https://it.wikipedia.org/wiki?curid=639024", "title": "Rimini Baseball Club", "text": "Il Rimini Baseball Club \u00e8 una societ\u00e0 italiana di baseball con sede a Rimini, fondata nel 1949 e dal 2019 non pi\u00f9 iscritta al campionato italiano.\nStoria.\nGli inizi.\nIl gioco del baseball arriv\u00f2 a Rimini grazie al contributo di Eugenio Pagnini, ex pentatleta olimpico che ritorn\u00f2 da un viaggio negli Stati Uniti con la passione del baseball, divulgandolo ai propri allievi di educazione fisica del liceo Giulio Cesare. Il club disput\u00f2 il primo campionato della propria storia nel 1949, partecipando alla massima serie organizzata dalla FIBS. Un anno dopo, nel 1950, la squadra entr\u00f2 a far parte della polisportiva Libertas Rimini diventandone di fatto la sezione di baseball, in una stagione per\u00f2 conclusa con la retrocessione in Serie B. Al termine della stagione 1955 venne interrotta l'attivit\u00e0.\nPer una decina di anni la citt\u00e0 rimase senza una squadra di baseball, poi fu ancora Pagnini a promuovere una ripresa, con il contributo di alcuni ex giocatori della squadra riminese \u2013 tra cui i fratelli Zucconi, Frigiola e Oliveti \u2013 che port\u00f2 all'iscrizione alla Serie C 1966 nonostante i pochi soldi a disposizione. Quell'anno venne subito centrata la promozione in Serie B, grazie anche all'apporto del lanciatore italoamericano Gianni Vincenti. Nel 1967 in Serie B campeggi\u00f2 sulle maglie il primo sponsor, il whisky \"Hudson's Bay\". Durante quel torneo venne schierato lo statunitense Howard Brantley, che si trovava a Rimini poich\u00e9 in quegli anni l'aeroporto cittadino funse anche da base militare NATO. Per lo stesso motivo, nella squadra sponsorizzata \"Glen Grant\" che nel 1969 riconquist\u00f2 la promozione in Serie A, figuravano i militari americani Bill Fagan e Tom Elliot.\nA distanza di vent'anni, Rimini nel 1970 torn\u00f2 dunque a disputare la massima serie, ma il campionato si chiuse con un penultimo posto e la conseguente retrocessione. La permanenza in Serie B dur\u00f2 due anni, poich\u00e9 gi\u00e0 al termine del torneo 1972 la formazione romagnola seppe riottenere la Serie A.\nI 45 anni d'oro di presidenza Zangheri.\nIl 1973 fu un anno di svolta per il baseball riminese. Un primo fondamentale motivo fu l'insediamento del nuovo presidente Cesare \"Rino\" Zangheri, destinato ad essere negli anni e nei decenni a venire il patron artefice di 13 scudetti, 3 Coppe dei Campioni e altre coppe. Un secondo motivo di importanza di quest'annata fu l'inaugurazione del primo vero campo da baseball ovvero l'attuale Stadio dei Pirati, considerando che fino a quel momento la squadra era costretta a giocare allo Stadio Romeo Neri oppure, in precedenza, su un terreno nei pressi della stazione ferroviaria.\nUn altro anno fondamentale per la storia del club fu il 1975, quando Rimini divenne per la prima volta campione d'Italia nella storia del baseball italiano. A trascinare la \"CerCosti\" fu, tra gli altri, il ventiduenne italoamericano Mike Romano \u2013 anch'egli destinato a diventare una colonna del club \u2013 che chiuse la stagione con una media PGL di 0,61 e 109 strikeout ottenuti in 103,2 riprese. Il ricevitore fu un altro oriundo storico (milit\u00f2 dal 1974 al 1982) quale Edward \"Eddy\" Orrizzi, autore di 17 fuoricampo e 68 punti battuti a casa in 59 partite. La vittoria decisiva per il titolo arriv\u00f2 il 2 novembre, con un successo in trasferta sotto la pioggia contro l'ormai retrocessa Derbigum Bologna, seconda realt\u00e0 del capoluogo felsineo.\nNel 1976 la squadra non centr\u00f2 il bis in campionato, ma lo scudetto dell'anno prima permise alla \"Derbigum\" (questo il nuovo sponsor) di volare a Madrid e di vincere per la prima volta il titolo di campione d'Europa con il trionfo in Coppa dei Campioni.\nIl campionato 1977 si concluse con un arrivo a pari merito tra la \"Derbigum\" Rimini e la \"Germal\" Parma, ma Zangheri \u2013 che voleva uno spareggio in gara unica \u2013 si oppose alla decisione di svolgere una serie al meglio delle tre partite e scelse pertanto di non schierare i suoi giocatori, con la conseguenza che il titolo and\u00f2 a tavolino ai ducali. Fu anche l'anno dell'arrivo del lanciatore Lou Colabello, per il primo dei suoi 7 anni nel club. Il 1978 fu un'altra stagione in cui non arrivarono titoli, ma lo stadio riminese fu uno dei tre stadi designati ad ospitare il campionato mondiale di quell'anno, evento che contribu\u00ec all'edificazione della tribuna di cemento armato al posto di quella precedente fatta di tubi.\nTrascinata, tra gli altri, dal trio dei gi\u00e0 citati oriundi Romano-Orrizzi-Colabello (con quest'ultimo che torn\u00f2 dopo un anno ed assunse lo status di giocatore italiano) la \"Derbigum\" nel 1979 riusc\u00ec a imporsi sia in campo nazionale, con 30 vittorie su 36 partite, che in campo europeo, con il girone unico di Coppa dei Campioni vinto da imbattuta contro Parma, Bologna, gli olandesi del Kinheim e gli spagnoli dell'H\u00e9rcules. All'ultima giornata del campionato 1980 Rimini festeggi\u00f2 il terzo scudetto grazie anche alle notizie provenienti da Nettuno, dove i padroni di casa (che condividevano la testa della classifica proprio con la \"Derbigum\") persero contro da Parma facendosi rimontare negli ultimi inning.\nIl 1981 e il 1982 furono due annate prive di trofei. Nel 1983 la \"Pap\u00e0 Barzetti\" si riprese da un inizio di poule scudetto poco esaltante di 9 vittorie e 9 sconfitte, e invert\u00ec la tendenza vincendo 23 delle ultime 24 partite, laureandosi per la quarta volta campione d'Italia. Tra regular season e poule scudetto, i riminesi batterono 138 fuoricampo totali (2,3 a partita), 37 dei quali ad opera del solo Giuseppe Carelli. Lo stesso Carelli, esterno lombardo, gi\u00e0 da qualche anno aveva iniziato a mettersi in luce, cos\u00ec come inizi\u00f2 ad emergere il talento dei riminesi Elio Gambuti e Paolo Ceccaroli, con quest'ultimo che nel 1985 venne promosso come lanciatore partente fisso raccogliendo di fatto l'eredit\u00e0 di Colabello. \nIl 1986 fu l'anno in cui venne adottata la formula dei play-off, e la serie finale fu Grosseto-Rimini: i neroarancio rimontarono dal 3-1 al 3-3 nella serie, ma la decisiva gara 7 allo Stadio dei Pirati fu appannaggio dei maremmani. Leader offensivo di quell'annata riminese fu David \"Dave\" Malpeso, con 28 fuoricampo e una media battuta di .407. Sempre nel corso del 1986, durante i mondiali organizzati nei Paesi Bassi, Carelli con la maglia della nazionale italiana divenne il miglior battitore dei quell'edizione, battendo complessivamente 22/48 con almeno una valida in ciascuna delle 11 partite giocate.\nIn vista del campionato 1987, in sostituzione del lanciatore Mike Pagnozzi arriv\u00f2 il connazionale Rick Waits, giocatore con 12 stagioni in Major League all'attivo in carriera. In finale, la \"Trevi\" Rimini si vendic\u00f2 della sconfitta dell'anno precedente chiudendo la serie a gara 5 nel tripudio di uno Stadio dei Pirati in festa per il quinto scudetto.\nL'anno seguente \u2013 senza Carelli approdato a San Marino per un'annata \u2013 fu esonerato a stagione in corso Greg Sabat, tecnico del titolo dell'anno prima, e al suo posto venne adottata la soluzione interna con Rick Waits nel duplice ruolo di lanciatore e al tempo stesso di manager. Ai play-off la \"Ronson Lenoir\" pieg\u00f2 prima Grosseto per 4-2 ai quarti, poi l'ostica Parma per 4-3 in semifinale, fino al netto 4-0 ad una Nettuno in ricostruzione. In campo europeo, Rimini arriv\u00f2 fino alla finale, ma la coppa and\u00f2 ai padroni di casa del Parma Baseball.\nNel giugno del 1989 i Pirati volarono in Spagna per conquistare la loro terza Coppa dei Campioni sul diamante di Viladecans, alle porte di Barcellona. Imbattuti nelle prime cinque partite contro Parma, Viladecans, Haarlem, Leksand e Anversa, i ragazzi del giocatore-manager Waits si aggiudicarono anche la finale che li vide nuovamente opposti agli Haarlem Nicols, superati per 3-1 davanti agli oltre 150 tifosi riminesi giunti in Catalogna. In campionato invece la finale fu ancora Grosseto-Rimini, con i toscani ad imporsi.\nNel 1990 la \"Ronson Lenoir\" giunse a gara 7 delle finali scudetto in casa contro Nettuno, ma i laziali ottennero una vittoria di misura che gli permise di vincere quel titolo nazionale che in riva al Tirreno mancava da 17 anni. L'anno successivo la \"Telemarket\", che nel frattempo aveva perso Ceccaroli, dopo cinque finali consecutive non riusc\u00ec a qualificarsi, vista l'eliminazione nelle semifinali contro Parma.\nIl tricolore torn\u00f2 sulle maglie riminesi a seguito della stagione 1992, conclusa con il 3-0 contro Bologna nella serie finale. La \"Telemarket\" non riusc\u00ec per\u00f2 a bissare il trionfo nel campionato seguente visto che nelle finali \u2013 come gi\u00e0 avvenuto tre anni prima \u2013 Nettuno espugn\u00f2 lo stadio riminese aggiudicandosi la sfida decisiva. Nel 1994 al palmar\u00e8s societario si aggiunse la Coppa CEB (trofeo che vedeva impegnate quelle squadre non qualificate per la Coppa dei Campioni), ma il campionato dei riminesi termin\u00f2 con un'eliminazione nelle semifinali ancora una volta ad opera di Nettuno. Il digiuno di scudetti continu\u00f2 anche gli anni successivi: per esempio nel 1995 l'IVAS si classific\u00f2 quinta senza qualificarsi quindi neppure per i play-off, nonostante l'apporto dell'ex Major League Brad Komminsk. Dopo un'altra eliminazione nelle semifinali contro Nettuno, si registr\u00f2 una nuova esclusione dai play-off, a fronte del sesto posto dell'annata 1997. Nel 1998 la bandiera Mike Romano si ritir\u00f2 a 45 anni e assunse l'incarico di manager, anche se in realt\u00e0 \u2013 a causa di un'improvvisa emergenza dettata anche dalla squalifica per doping di Matt Apana \u2013 dopo anni di utilizzo in altri ruoli torn\u00f2 sul monte di lancio da partente in gara 4 delle finali perse contro l'ormai solita Nettuno.\nDopo la piccola rivoluzione operata dal patron Zangheri nel 1999, la \"Semenzato\" torn\u00f2 ad essere campione d'Italia: al nono inning della decisiva gara 7 delle finali, sotto 8-7 con due out e solo un uomo in prima base, allo Stadio dei Pirati aleggiava lo spettro dell'ennesima beffa per mano di Nettuno, poi il singolo di Filippo Crociati, due basi per ball e il singolo dell'italoamericano Ed Campaniello consegnarono ai ragazzi del manager Mauro Mazzotti uno scudetto che solo pochi minuti prima pareva sfumato. Nel corso della regular season di quell'annata si registr\u00f2 anche il perfect game di Tom Urbani, che nella trasferta di San Marino non concesse neppure una base nell'arco dell'intera partita. Nella stagione successiva, quella del 2000 con Mike Romano tornato alla guida in panchina, il ritirato Urbani fu sostituito dal futuro Major League Jason Simontacchi: a giugno la Coppa dei Campioni organizzata a San Marino sfum\u00f2 in finale contro il Neptunus Rotterdam, mentre in campionato la combattuta serie di semifinale vinta 3-2 contro Grosseto fu seguita da una pi\u00f9 agevole serie finale contro Nettuno finita 4-0 per il nono scudetto neroarancio. Il 2001 per la \"Semenzato\" fu un anno nefasto sia in campo europeo, con la semifinale di Coppa dei Campioni persa a Rotterdam contro San Marino nonostante all'ottavo inning il vantaggio fosse di 6-0 con due out e nessun uomo sammarinese in base, che in campo nazionale, dato che nella serie finale contro Nettuno i riminesi erano avanti 2 partite a 0 e conducevano gara 3 per 4-0, prima del ribaltone che consegn\u00f2 ai tirrenici quella pi\u00f9 le successive tre partite.\nIl 10 ottobre 2002 fu la data dello scudetto della stella: quel giorno, allo Stadio Steno Borghese, la truppa di Mike Romano \u2013 considerevolmente rinnovata rispetto all'anno precedente \u2013 pieg\u00f2 in gara 5 i padroni di casa del Nettuno con il risultato di 5-0 (il lanciatore vincente di quella partita fu il quarantunenne Roberto Cabalisti, alla quattordicesima delle sue venti stagioni in neroarancio in carriera). Il club del presidente Zangheri conquist\u00f2 cos\u00ec il decimo titolo nazionale nell'arco degli ultimi 28 campionati.\nNel 2003 tornarono due riminesi storici come il quarantunenne Ceccaroli e il quasi quarantaduenne Gambuti, ma fu ingaggiato anche l'australiano Dave Nilsson (.284 la sua media battuta in 8 anni di Major League con i Milwaukee Brewers) il quale decise per\u00f2 di lasciare il capoluogo adriatico proprio a pochi giorni dall'inizio della Coppa dei Campioni, svolta a Rimini dal 18 al 22 giugno. I Pirati disputarono la competizione senza la sua stella e riuscirono ad arrivare ugualmente in finale, persa per\u00f2 contro i campioni in carica del Neptunus Rotterdam. In campionato non and\u00f2 meglio dato che la serie di semifinale termin\u00f2 4-3 in favore di Modena. Epilogo ancora peggiore fu quello del 2004, quando Rimini rimase fuori dai play-off per la prima volta dopo 7 anni. Nel campionato seguente la qualificazione per i play-off arriv\u00f2 a fatica, con un quarto posto a pari merito con Parma che premi\u00f2 i neroarancio in virt\u00f9 degli scontri diretti, ma poi nelle semifinali Bologna si impose per 4-1.\nLo scudetto del 2006 nacque da un'altra difficile regular season, in cui la \"Telemarket\" \u2013 con un ruolino di 25 vittorie e 23 sconfitte \u2013 conquist\u00f2 l'accesso ai play-off solo all'ultima giornata: decisivo fu il fatto che il Godo, in quel momento quarto in classifica, incass\u00f2 sul campo del Modena prima il punto del pareggio al nono inning e poi quello della sconfitta agli extra-inning. In semifinale i Pirati eliminarono i campioni d'Italia di Bologna per 4 partite a 2, poi nella serie finale ebbero la meglio sul Grosseto, con la valida del riminese Mario Chiarini a suggellare il punto del 2-1 che decise gara 5 e che chiuse cos\u00ec la serie sul 4-1, per la conquista del titolo nazionale numero 11.\nNel 2007 la squadra venne eliminata in semifinale di Coppa dei Campioni dai francesi del Rouen, mentre in campionato il piazzamento fu un sesto posto (21 vittorie e 21 sconfitte). Rimini rimase fuori dai play-off anche l'anno successivo, ancora con un sesto posto ma questa volta con rapporto vittorie/sconfitte negativo di 19-23. Nel 2009 la \"Telemarket\" del manager Mazzotti chiuse la regular season in testa, ma rimase fuori dalle finali dopo il round robin di semifinale. Il round robin fu fatale anche l'anno seguente, con cinque sconfitte nelle prime cinque partite che pregiudicarono l'accesso alle finali, oltre all'eliminazione arrivata in campo europeo alla final four di Barcellona nella semifinale contro l'Heidenheim. Nel 2011 arriv\u00f2 un quinto posto e l'esclusione dal girone di semifinale. Rimini torn\u00f2 a disputare le finali nel 2012, dopo 6 anni di astinenza, ma i neroarancio dovettero arrendersi contro San Marino. Stesso epilogo l'anno successivo, mentre nel 2014 fu Bologna vincere il titolo in finale contro la squadra riminese.\nIl dodicesimo scudetto arriv\u00f2 nel 2015, quando i ragazzi del nuovo manager Orlando Mu\u00f1oz riuscirono ad arrivare in finale dove ebbero la meglio sui favoriti bolognesi con un secco 4-0 nella serie, celebrando in casa propria un titolo che mancava da quasi un decennio.\nNel giugno del 2016 la squadra sfior\u00f2 il titolo europeo nella finale dello Stadio dei Pirati contro l'L&amp;D Amsterdam, ma gli olandesi riuscirono a prevalere di misura agli extra-inning. Le finali scudetto del 2016 furono invece caratterizzate dalle polemiche di gara 6 a Bologna, giudicata da Zangheri come una farsa. La partita inizi\u00f2 alle 20:30 sotto la pioggia e prosegu\u00ec inizialmente fino alle 22:00, quando il risultato di 2-0 per la squadra di casa non era omologabile da regolamento essendo il quinto inning, cos\u00ec una trentina tra volontari e tesserati bolognesi lavorarono al terreno di gioco compromesso dal maltempo. Quasi due ore dopo gli arbitri decisero di riprendere, salvo interrompere nuovamente intorno alle ore 00:20 quando era in corso il sesto inning con il risultato nel frattempo diventato omologabile. Dopo il secondo lungo stop, alle 2:05 di notte, l'arbitro Filippi decret\u00f2 la partita anticipatamente terminata, e Bologna pot\u00e9 festeggiare tra i pochi spettatori rimasti.\nLa rivincita su Bologna si concretizz\u00f2 l'anno dopo, nella decisiva gara 5 di semifinale, con la formazione riminese che sbanc\u00f2 lo Stadio Gianni Falchi con il punteggio di 5-4. Questo successo apr\u00ec la strada alla finale contro San Marino, vinta davanti al proprio pubblico con un netto 3-0 nella serie. Fu il primo scudetto del riminese Paolo Ceccaroli nelle vesti di manager neroarancio dopo i cinque vinti da giocatore dei Pirati, e il tredicesimo del presidente Zangheri e dello stesso Rimini Baseball Club.\nL'addio di Zangheri e la mancata iscrizione dopo un anno.\nAl termine della stagione 2017, conclusa appunto con il tredicesimo scudetto, l'ottantacinquenne Cesare \"Rino\" Zangheri complici alcuni problemi di salute concluse la sua lunghissima parentesi da presidente durata 45 anni. Lo fece lasciando la societ\u00e0 al quarantunenne milanese Simone Pillisio, il quale lasci\u00f2 al tempo stesso il Novara Baseball. Pillisio rimase per una stagione nella quale il Rimini Baseball arriv\u00f2 in semifinale scudetto e in finale di European Champions Cup, poi, prima dell'avvio della stagione 2019, comunic\u00f2 di abbandonare la presidenza del club per passare al Nettuno Baseball City, finendo anche per trasferire in riva al Tirreno parte dell'ormai ex rosa riminese. La societ\u00e0 continu\u00f2 formalmente ad esistere a livello giuridico, senza per\u00f2 avere squadre iscritte ai campionati. Zangheri nel frattempo si spense il 16 febbraio di quell'anno.\nIl Rimini Baseball Club non si iscrisse al campionato neppure nelle annate seguenti, perdendo nel frattempo il possesso dello Stadio dei Pirati dopo la sentenza del TAR del maggio 2021 favorevole al Comune di Rimini. Intanto la citt\u00e0 ritrov\u00f2 la massima serie con il nuovo progetto New Rimini Baseball Softball, creato prima dell'inizio della Serie A 2021.\nPalmar\u00e8s.\nTrofei ufficiali.\nNazionali.\n18 trofei\nInternazionali.\n4 trofei "}
{"id": "639026", "revid": "88740", "url": "https://it.wikipedia.org/wiki?curid=639026", "title": "Spinelli", "text": ""}
{"id": "639027", "revid": "1782831", "url": "https://it.wikipedia.org/wiki?curid=639027", "title": "Sir Lionel", "text": "Sir Lionel, cavaliere della Tavola rotonda di re Art\u00f9, era il figlio pi\u00f9 giovane di re Bors il Vecchio di Gaunnes (o Gallia), fratello di Bors il Giovane e cugino di Lancillotto e di Hector de Maris. Quando il padre mor\u00ec combattendo contro re Claudas, Lionel e Bors furono soccorsi dalla Dama del Lago e allevati nel suo regno, insieme al figliastro Lancillotto.\nDopo una serie di peripezie, anche molto sfortunate, lui e ci\u00f2 che restava della sua famiglia, segu\u00ec Lancillotto in esilio, dopo la scoperta della relazione di quest'ultimo con la regina Ginevra. Divenne sovrano di Gaunnes. Dopo la battaglia di Camlann, la famiglia di Lancillotto torn\u00f2 in Britannia per sconfiggere le restanti forze di Mordred. Alla fine fu ucciso dal figlio di Mordred, Melehan e vendicato dal fratello Bors."}
{"id": "639029", "revid": "599", "url": "https://it.wikipedia.org/wiki?curid=639029", "title": "Elena Clara Antonia Carrara Spinelli", "text": ""}
{"id": "639033", "revid": "287204", "url": "https://it.wikipedia.org/wiki?curid=639033", "title": "Invisible Monsters", "text": "Invisible Monsters \u00e8 un romanzo dello scrittore statunitense Chuck Palahniuk del 1999. \nIn origine doveva essere pubblicato tre anni prima col titolo \"Manifesto\", ma la casa editrice lo scart\u00f2 ritenendolo troppo traumatizzante. L'autore reag\u00ec scrivendo e facendo pubblicare il meno provocatorio \"Fight Club\", nato dal perfezionamento di vecchio materiale ispirato da reali esperienze di Palanhiuk. Dopo il successo di \"Fight Club\" e del conseguente film, la casa editrice cambi\u00f2 idea e pubblic\u00f2 anche una versione riveduta e corretta di \"Manifesto\", con un nuovo titolo.\nTrama.\nShannon McFarland \u00e8 una bellissima modella di successo, che dalla vita ha avuto tutto ci\u00f2 che si potrebbe desiderare: bellezza, soldi, l'amore e un'amicizia sincera e salda. Un giorno per\u00f2 qualcosa di inaspettato accade: un colpo di fucile sparato da una persona ignota (i sospetti oscillano fra la sua migliore amica Evie e il suo fidanzato Manus) la colpisce in pieno volto staccandole la mandibola. Ricoverata in ospedale e diventata ormai un mostro orrendo col viso completamente sfigurato, Shannon conosce Brandy Alexander, una bellissima ragazza che si scoprir\u00e0 essere una donna transgender in procinto di realizzare il suo ultimo intervento per completare il suo cambiamento: la vaginoplastica.\nBrandy accoglie sotto la sua ala protettrice Shannon e la guida in un viaggio fisico e spirituale alla ricerca di se stessi o dei propri sogni. Altri quattro i personaggi riempiono queste pagine: Evie la migliore amica di Shannon, modella anch'essa ma molto meno avvenente e fascinosa della protagonista; Manus Kelley il bellissimo fidanzato della protagonista, e Shane, fratello omosessuale di Shannon, morto di AIDS qualche anno prima e verso il quale la protagonista ha sempre provato un odio puro, causato dall'invidia per le grandi attenzioni che gli erano prestate.\nTematiche trattate.\nIl libro, narrato in prima persona dalla protagonista, affronta nel classico stile cinico e minimalista di Palahniuk diverse tematiche dell'era moderna tipicamente care per l'autore: la tematica della bellezza che ben \u00e8 presente nella vita della modella protagonista, infatti, \u00e8 il pretesto per descrivere la superficialit\u00e0 e l'inconsistenza dei rapporti tra le persone; il tema dell'omosessualit\u00e0 viene utilizzato per trattare il complesso psicologico interiore dei personaggi, spinti ad agire dalla societ\u00e0 e non pi\u00f9 indipendenti nelle loro scelte. Vi \u00e8 infine presente anche un senso di ribellione e di vendetta (pi\u00f9 o meno consapevole) dei protagonisti a tutta questa imposizione e finzione sociale; questo sentimento, per\u00f2, \u00e8 collegato a un'incapacit\u00e0 di agire, di combattere un sistema troppo grande e totalizzante, cos\u00ec che i protagonisti sono spinti in qualche modo all'autodistruzione.\nLa narrazione compie poi un balzo temporale e mostra quanto \u00e8 accaduto prima, spiegando al lettore come si \u00e8 giunti al climax finale. Si scopre cos\u00ec la tormentata relazione parentale di Shannon e l'incidente avuto pochi mesi prima, che ha cambiato radicalmente la vita della modella trasformandola in un mostro e facendole perdere di conseguenza il lavoro. Shannon si trasforma in un essere cinico e disilluso e solo grazie all'incontro con Brandy in ospedale sembra riuscire a superare in parte la situazione in cui \u00e8 ritrovata. Con Brandy e il misterioso Seth intraprendono quindi un viaggio, vivendo e accumulando denaro spacciando medicinali che rubano in abbondanza dalle case in vendita lungo la loro strada, con una meta che sembra essere solo la fuga; fuga dalla vaginoplastica per Brandy, dal tempo che scorre per Seth-Manus, da s\u00e9 stessa per Shannon.\nInvisible Monsters Remix.\nL'11 giugno 2012 \u00e8 stata pubblicata negli Stati Uniti una nuova versione del libro, per la prima volta in copertina rigida, che \u00e8 stata definita come un'edizione \"remixata\" della versione del 1999 e che comprende delle parti aggiuntive."}
{"id": "639034", "revid": "1632387", "url": "https://it.wikipedia.org/wiki?curid=639034", "title": "Dottor Manhattan", "text": "Dottor Manhattan, il cui vero nome \u00e8 Jonathan \"Jon\" Osterman, \u00e8 un personaggio immaginario della serie a fumetti \"Watchmen\" pubblicato dalla DC Comics a partire dal 1986 e creato da Alan Moore e Dave Gibbons.\nIdeato prendendo spunto dal supereroe della DC Capitan Atom, il Dottor Manhattan rappresenta il personaggio pi\u00f9 vicino al concetto di supereroe classico alla Superman tra i supereroi della serie Watchmen; proprio a causa dei suoi poteri, tuttavia, \u00e8 sempre pi\u00f9 distante dall'umanit\u00e0: la sua capacit\u00e0 di leggere la realt\u00e0 a livello sub-atomico fa infatti s\u00ec che egli veda il mondo solo come una complessa interazione tra particelle elementari, mentre le attivit\u00e0 umane gli sembrano poco interessanti e prive di senso; potendo vedere il proprio futuro, inoltre, sa che ogni avvenimento - e quindi le azioni di ogni essere vivente, lui compreso - \u00e8 fissato immutabilmente nel destino, pertanto la consapevolezza che il libero arbitrio non esista non lo abbandona mai.\nNella serie del 2016 \"DC Rebirth\", reboot della casa fumettistica omonima (che detiene i diritti del personaggio e dell'universo di \"Watchmen\") lo si scopre essere il \"deus ex machina\" e creatore della nuova linea temporale dei personaggi DC, entrando pertanto a far parte della nuova \"continuity\".\nBiografia del personaggio.\nGenesi.\nJon Osterman nasce nel 1929: suo padre, di professione orologiaio, in seguito all'elaborazione della teoria della relativit\u00e0 e al bombardamento atomico di Hiroshima e Nagasaki si convince che il suo lavoro \u00e8 ormai inutile e prospetta per il figlio un futuro da fisico nucleare. Jon accetta l'imposizione del padre quasi senza fiatare e riesce a laurearsi, trasferendosi nel 1959 in un laboratorio in cui si svolgono esperimenti di fisica subatomica dove stringer\u00e0 un legame sentimentale con una collega.\nUn giorno, per andare a recuperare l'orologio della collega che aveva riparato e in seguito dimenticato nel camice, Jon rimane rinchiuso in una stanza utilizzata per rimuovere il campo intrinseco proprio quando sta per iniziare un esperimento: essendo questo completamente automatizzato e non essendo possibile annullarlo in alcun modo, l'esperimento ha luogo e Jon viene disintegrato all'istante.\nNei giorni successivi alla base si verificano strane apparizioni: un giorno compare per breve tempo un sistema nervoso completo di occhi e cervello; un altro giorno gli attoniti ricercatori si trovano davanti ad un sistema circolatorio che cammina e sparisce dopo poco. Poi compare, sempre per pochi istanti, uno scheletro provvisto di alcune fasce muscolari. Infine, dopo i primi tentativi di ricostruire il suo corpo, ricompare Jon, trasfigurato in una figura umana dalla pelle blu senza peli e dagli occhi privi di iride e pupilla.\nCarriera da supereroe.\nIl soprannome \"Dr. Manhattan\" viene fornito direttamente dal governo degli Stati Uniti con un chiaro riferimento al Progetto Manhattan, il programma di ricerca che port\u00f2 alla costruzione della bomba atomica. Nonostante le imposizioni del suo governo, il Dr. Manhattan decide di adottare come simbolo uno schema dell'atomo di idrogeno, che egli stesso si imprime direttamente sulla fronte.\nLa comparsa del Dr. Manhattan modifica radicalmente l'equilibrio economico e geopolitico del mondo: egli \u00e8 infatti in grado di sintetizzare litio in grandi quantit\u00e0, che verr\u00e0 utilizzato per la trasformazione di tutti i mezzi di trasporto in veicoli elettrici; la sua potenza serve come deterrente a un'escalation della guerra fredda tra USA e Unione Sovietica; su ordine del presidente Nixon fa in modo di concludere la guerra del Vietnam in tre settimane. Forte di questo successo Nixon riesce ad essere rieletto per la terza volta, abrogando il ventiduesimo emendamento della Costituzione che pone il limite di rielezione al secondo mandato.\nDopo la legge del 1977 che rende illegali i supereroi, soltanto lui e il Comico vengono autorizzati a rimanere in attivit\u00e0, mentre gli altri Watchmen sono costretti a rinunciare al costume e ad intraprendere la vita del privato cittadino; a causa tuttavia di un elaborato piano ideato da Ozymandias, l'opinione pubblica gli si rivolta contro (gli sono mosse accuse di provocare il cancro a chi gli vive accanto) spingendolo ad auto-esiliarsi su Marte. In seguito Ozymandias causa una strage dove muoiono milioni di persone, inducendo il mondo a dare la colpa proprio a Dr. Manhattan. Con questo nuovo nemico comune, le due superpotenze mondiali si alleano, fermando l'imminente guerra atomica e arrivando finalmente alla pace. Tuttavia l'ex fisico scopre il piano di Ozymandias e torna sulla Terra per affrontarlo. Qui per\u00f2 realizza che il piano di Ozymandias, per quanto terribile, ha avuto successo e ha ridato al mondo la pace; rivelare ora la verit\u00e0 riporterebbe il mondo in guerra, cos\u00ec accetta il compromesso di assumersi la colpa e dopo aver ucciso Rorschach (per impedirgli di rivelare al mondo il piano di Ozymandias) decide di abbandonare la Terra. \nDC Rebirth.\nCon il rilancio dell'universo DC, la serie \"DC Rebirth\", parte dalla riscrittura del Multiverso da parte del Dr. Manhattan: in questa versione l'universo DC canonico e quello di Watchmen si incontrano per la prima volta nel crossover Doomsday Clock. Gli eventi raccontati in questa nuova serie di 12 numeri, la cui storia verte principalmente sul rapporto tra Superman e Dr.Manhattan, si svolgono dopo gli eventi di Watchmen.\nPoteri e abilit\u00e0.\nIl Dottor Manhattan \u00e8, pi\u00f9 che un classico supereroe, una sorta di semi-divinit\u00e0 immortale, invulnerabile e indistruttibile che non ha punti deboli in senso stretto: non prova dolore n\u00e9 alcun'altra sensazione fisica, non invecchia e non necessita di cibo, acqua, sonno o ossigeno.\nIl suo potere principale consiste nella capacit\u00e0 di modificare a piacimento la struttura atomica della materia, facolt\u00e0 che lo rende virtualmente onnipotente bench\u00e9 non possa riportare in vita i defunti o dare vita a oggetti inanimati. Da questa sua capacit\u00e0 ne derivano altre ad essa strettamente correlate: alterare a suo piacimento le dimensioni, la densit\u00e0 e la forza del proprio corpo; generare cloni in grado di agire e ragionare indipendentemente; manipolare l'energia generando campi di forza. Ha anche la capacit\u00e0 di teletrasportare la materia, se stesso e altre persone (anche contemporaneamente) a distanze variabili ma che raggiungono livello interplanetario; a ci\u00f2 si aggiungono facolt\u00e0 telecinetiche e la possibilit\u00e0 di attraversare la materia. Il suo controllo della materia non \u00e8 solo a livello subatomico, ma \u00e8 anche in grado di riassemblare parte per parte oggetti complessi, quali un veicolo o un meccanismo.\nPu\u00f2 prevedere il suo futuro ma non quello degli altri, anche se \u00e8 pi\u00f9 preciso dire che pu\u00f2 vedere ogni parte del tempo contemporaneamente; questa sua visione, per\u00f2, pu\u00f2 essere annebbiata da interferenze causate da eventi come l'esplosione di una bomba atomica o un impulso di tachioni.\nNella sua ultima apparizione nella serie alcuni riferimenti rendono chiare le dimensioni divine che ha raggiunto la sua figura: lo si vede infatti camminare sull'acqua e lo si sente affermare che prover\u00e0 a creare vita nell'universo.\nPersonalit\u00e0.\nIl Dr. Manhattan \u00e8 un individuo condannato dalla immensa natura dei propri poteri. Agli occhi degli altri lui appare estremamente riservato, freddo e taciturno, apparentemente privo della capacit\u00e0 di provare empatia, ma in realt\u00e0 questo \u00e8 falso: il Dr. Manhattan \u00e8 perfettamente in grado di provare emozioni ed \u00e8 una persona molto buona, gentile e compassionevole. Purtroppo, per\u00f2, i suoi poteri modificano la percezione di tutto quello che, normalmente, definisce un normale essere umano e quindi, anche, le sue reazioni. L'immortalit\u00e0, unita alla sua capacit\u00e0 di osservare al contempo tutto ci\u00f2 che gli \u00e8 accaduto, accade e accadr\u00e0, cambia profondamente la sua percezione del tempo, delle relazioni e della stessa vita. Lui non esprime emozioni, e non perch\u00e9 non sia in grado di farlo, ma perch\u00e9 qualsiasi sentimento umano esiste anche grazie all'impossibilit\u00e0 degli umani comuni di conoscere con certezza il proprio futuro: Dr. Manhattan, invece, ne conosce ogni pi\u00f9 breve istante, a parte casi eccezionali, quindi percepisce ogni evento della propria vita come gi\u00e0 vissuto, senza avere motivo di esprimere \"nuovamente\" dei sentimenti a riguardo. Questo gli rende sempre pi\u00f9 difficile interagire con le altre persone, che non potranno mai capirlo davvero, mentre lui, nel frattempo, resta convinto dell'impossibilit\u00e0 di cambiare il futuro, o anche semplicemente non ritiene utile farlo, e lascia che gli eventi accadano senza reagire, se non quando strettamente necessario.\nAltri media.\nCinema.\nIl Dottor Manhattan \u00e8 apparso nell'adattamento cinematografico del fumetto, interpretato dall'attore Billy Crudup, doppiato da Alessio Cigliano.\nTelevisione.\nIl Dottor Manhattan \u00e8 apparso anche nella miniserie televisiva del 2019, interpretato dall'attore Yahya Abdul-Mateen II, doppiato da Jacopo Venturiero."}
{"id": "639035", "revid": "92757", "url": "https://it.wikipedia.org/wiki?curid=639035", "title": "Monociti", "text": ""}
{"id": "639040", "revid": "115817355", "url": "https://it.wikipedia.org/wiki?curid=639040", "title": "Henri Pirenne", "text": "Culmine della sua opera \u00e8 il libro \"Maometto e Carlomagno\", pubblicato postumo nel 1937.\nDue sono i contributi principali di Pirenne alla visione della storia europea:\nPirenne fu inoltre una delle voci pi\u00f9 autorevoli della resistenza non-violenta ai tedeschi che avevano occupato il Belgio nel corso della I guerra mondiale.\nBiografia.\nHenri Pirenne nacque in Belgio nel 1862. All'et\u00e0 di ventiquattro anni gli venne assegnata la cattedra di Storia Medievale dell'Universit\u00e0 di Gand.\nNel 1916 venne arrestato dai tedeschi e tenuto prigioniero in Germania fino al termine del conflitto. A memoria della sua prigionia scriver\u00e0 il volume \"Souvenirs de Captivit\u00e9 en Allemagne (Mars 1916-Novembre 1918)\", pubblicato nel 1920.\nLa tesi di Pirenne.\nPirenne svilupp\u00f2 la sua \"tesi\" per la prima volta in una serie di lavori scritti tra il 1922 e il 1923 e pass\u00f2 poi il resto della sua vita alla ricerca di prove che suffragassero la sua tesi.\nGli storici fanno tradizionalmente coincidere l'inizio del Medioevo con la caduta dell'Impero romano d'Occidente (476): teoria, questa, sostenuta da Edward Gibbon nel XVIII secolo.\nPirenne contest\u00f2 l'idea per cui le invasioni barbariche non abbiano davvero causato la caduta dell'impero romano in Europa. Secondo lo studioso, infatti, lo stile di vita romano continu\u00f2 ad essere seguito anche dopo la caduta dell'impero, cos\u00ec come il sistema economico \"mediterraneo\" continu\u00f2 ad esistere secondo le linee impostate dai romani stessi. Del resto, i barbari (o per meglio dire, i Germani) giunsero a Roma non tanto per distruggerla, quanto per essere partecipi della sua ricchezza. In qualche modo, dunque, i barbari invasori tentarono di mantenere in vita gli aspetti essenziali della \"romanit\u00e0\".\nSecondo Pirenne, il vero punto di svolta \u00e8 rappresentato dall'espansione araba del VII secolo. L'avvento dell'Islam, infatti, ruppe i legami economici dell'Europa con tutta l'area corrispondente a Turchia sud-orientale, Siria, Palestina, Nordafrica, Spagna e Portogallo: in tal modo, l'Europa fu ridotta ad un'area ristagnante, esclusa dai commerci. Cominci\u00f2 un'epoca di impoverimento che, al momento dell'ascesa di Carlo Magno nell'VIII secolo, aveva ormai fatto dell'Europa un'economia esclusivamente agraria e di sussistenza, del tutto estranea agli scambi commerciali su lunga distanza.\nSecondo Pirenne, \"senza l'Islam, l'impero dei Franchi non sarebbe forse mai esistito e, senza Maometto, Carlomagno sarebbe inconcepibile\".\nPer meglio sostenere la sua tesi, Pirenne fece frequente ricorso a metodi di indagine di tipo quantitativo. In particolare, egli diede importanza alla scomparsa di risorse dall'Europa. Per esempio, il conio di monete d'oro a nord delle Alpi cess\u00f2 dopo il VII secolo, ad indicare la perdita dell'accesso alle zone pi\u00f9 ricche del mondo. Allo stesso modo il papiro, fabbricato esclusivamente in Egitto, non venne pi\u00f9 utilizzato nelle terre a nord delle Alpi a partire dal VII secolo: si ritorn\u00f2, infatti, ad impiegare pelli di animali per la scrittura, come il materiale pergamenaceo.\nCritiche alla tesi di Pirenne.\nLa tesi di Pirenne non convinse del tutto gli storici del suo tempo e delle generazioni successive. L'incapacit\u00e0 di mantenere efficiente il modello antico non poteva essere infatti addebitata solo alla mancanza di sfruttamento delle risorse provenienti dalle periferie dell'Impero, senza dimenticare che la crisi economica e valoriale dell'Impero non si riflett\u00e9 sulla sua componente \"orientale\", destinata in breve a trasformarsi nel prospero e potente Impero bizantino.\nEra inoltre del tutto contestabile che la forte presenza islamica nel Mediterraneo impedisse proficui scambi fra le regioni settentrionali di quel bacino e quelle meridionali. Se infatti il quadrante pi\u00f9 occidentale mediterraneo era in effetti sotto il pieno controllo delle potenze marinare nordafricana e spagnola musulmana, il quadrante centrale era in una situazione di maggior equilibrio (dimostrata dalla presenza di corsari musulmani che potevano operare proprio perch\u00e9 la navigazione commerciale cristiana non era mai del tutto venuta meno). Nel quadrante pi\u00f9 orientale infine si poteva ancora esprimere appieno la potenza talassocratica ed economica bizantina.\nInoltre mercanti musulmani continuarono a commerciare con gli Stati europei, sia direttamente, sia con intermediari cristiani od ebrei. Il confronto tra Islam e Cristianit\u00e0 fu spesso non aggressivo e non militare, mercanti di Granada vendevano e compravano merci a Praga, mentre le citt\u00e0 marinare italiane (dal IX secolo Amalfi, e poi via via le altre) vendevano e compravano tessuti e spezie in Egitto, Algeria, Siria, Libano.\nTuttavia, si pu\u00f2 ammettere che, anche senza accettare \"in toto\" tale teoria, alcuni aspetti di essa fossero fondati e che Pirenne abbia avuto l'indubbio merito di proporre uno schema di periodizzazione della storia alternativo a quello sino ad allora impiegato.\nLa storia del Belgio.\nL'altro grande contributo di Pirenne riguarda l'et\u00e0 medievale in Belgio. Il Belgio quale Stato indipendente, infatti, era apparso solo una generazione prima di Pirenne: nel corso della storia il Belgio ha condiviso la sua fortuna con i Paesi Bassi, il Lussemburgo e alcune zone della Francia nord-orientale (le cosiddette \"Fiandre\"). Inoltre, il Belgio si trova proprio a cavallo dello spartiacque tra la lingua francese e quella olandese.\nDate queste premesse, la nascita e la stessa esistenza del Belgio possono essere considerati dei fatti accidentali: un'idea, questa, che Pirenne cerc\u00f2 di confutare nella sua \"Storia del Belgio\" (1899 - 1932). Anche in questo caso, le sue idee vennero criticate da molti storici che hanno preferito sottolineare l'unit\u00e0 economica delle Fiandre nel loro complesso."}
{"id": "639041", "revid": "453768", "url": "https://it.wikipedia.org/wiki?curid=639041", "title": "Blaise Compaor\u00e9", "text": "Sal\u00ec al potere con il colpo di Stato del 1987, in cui uccise il suo predecessore Thomas Sankara, quest'ultimo considerato un rivoluzionario africano contro la dipendenza del continente dagli ex Stati coloniali dal neocolonialismo.\nHa promosso la costituzione del Congresso per la Democrazia e il Progresso, partito politico in cui sono confluiti dieci distinti movimenti.\nBiografia.\nInizi e uccisione di Thomas Sankara.\nCompaor\u00e9 nacque a Ziniar\u00e9, vicino a Ouagadougou, la capitale del Burkina Faso, a quel tempo chiamato Alto Volta. Divenne capitano nell'esercito voltiano e fu Ministro della Giustizia durante la presidenza di Thomas Sankara. Compaor\u00e9 conobbe Sankara nel 1976 in un centro di addestramento militare in Marocco, e da allora si pensa che Compaor\u00e9 e Sankara fossero buoni amici. Compaor\u00e9 ebbe un ruolo importante nel colpo di Stato ai danni di Saye Zerbo e Jean-Baptiste Ouedraogo. \nDal 1985 \u00e8 sposato con Chantal Compaor\u00e9 (nata Chantal Terrasson), nipote del defunto presidente della Costa d'Avorio F\u00e9lix Houphou\u00ebt-Boigny. Divenne presidente del Burkina Faso il 15 ottobre 1987 in un sanguinoso colpo di Stato in cui egli stesso uccise il suo predecessore, e fino a quel momento amico, Thomas Sankara. Compaor\u00e9 descrisse l'uccisione di Sankara come un \"incidente\", ed \u00e8 questa la versione ancora ufficiale. Dopo aver assunto la presidenza, annull\u00f2 molte delle riforme portate avanti da Sankara, giustificandosi dicendo che la sua politica era una \"rettifica\" nella rivoluzione burkinab\u00e8.\nGoverno del Burkina Faso.\nPoco dopo esser diventato Presidente fece eliminare due dei principali leader rivoluzionari, Henri Zongo e Jean-Baptiste Boukary Lingani, accusati di aver tramato contro il regime. La salita al potere di Compaor\u00e9 diede al paese una stabilit\u00e0 politica che fino ad allora era mancata, a discapito dell'indipendenza economica (appena risollevata dal suo predecessore Thomas Sankara, il cui obiettivo era la cancellazione del debito internazionale, proposta annunciata anche durante il discorso di Sankara sul debito all'Organizzazione per l'Unit\u00e0 Africana del 29 luglio 1987). Il Presidente Compaor\u00e9 e la Guardia Presidenziale sono stati coinvolti nella morte del giornalista Norbert Zongo ed hanno continuato ad intimidire i media in Burkina Faso, secondo l'ONG Reporter senza frontiere.\nLa responsabilit\u00e0 di Blaise Compaor\u00e9 nell'assassinio dell'ex-Presidente \u00e8 stato oggetto della prima azione contro il Burkina Faso, iniziata da Mariam Sankara, vedova di Thomas Sankara. Nell'aprile 2006, il Comitato per i Diritti Umani delle Nazioni Unite ha emesso una condanna per il fallimento da parte del Burkina Faso nell'investigazione sulle circostanze della morte di Thomas Sankara (e per non aver processato i responsabili della morte di Sankara). Compaor\u00e9 ha proposto una \"Riconciliazione Nazionale\" che non ha trovato supporto nell'opposizione. \nElezioni presidenziali.\nCompaor\u00e9 fu eletto presidente in occasione delle elezioni presidenziali del 1991 e fu riconfermato alle elezioni presidenziali del 1998, del 2005 e del 2010. I politici dell'opposizione ritenevano che la candidatura del 2005 fosse incostituzionale, a causa di un emendamento del 2000 che limitava ad un massimo di due mandati presidenziali e ne riduceva la durata da sette a cinque anni, impedendo cos\u00ec a Compaor\u00e9 di candidarsi per un terzo mandato. I sostenitori di Compaor\u00e9 contestarono questa tesi, sostenendo che l'emendamento non potesse essere applicato retroattivamente.\nNonostante le obiezioni dell'opposizione, nell'ottobre 2005 la Corte Costituzionale stabil\u00ec che, dato che Compaor\u00e9 era il Presidente in carica nel 2000, l'emendamento non sarebbe stato applicato prima della conclusione del secondo mandato, permettendogli cos\u00ec di presentare la candidatura per le elezioni del 2005. Il 13 novembre 2005 Compaor\u00e9 fu rieletto presidente, battendo 12 avversari e conquistando l'80,35% dei voti. Successivamente \u00e8 stato nuovamente eletto per un quarto mandato nel 2010.\nProteste, dimissioni e fuga all'estero.\nDopo 27 anni di governo, il 31 ottobre 2014 Compaor\u00e9 si dimette dalla carica di Presidente dopo 4 giorni di proteste di massa per le strade della capitale, rifugiandosi in Costa d'Avorio. Al suo posto prende provvisoriamente il potere il colonnello Yacouba Isaac Zida, sostituito poi il 17 novembre dal diplomatico Michel Kafando."}
{"id": "639042", "revid": "92757", "url": "https://it.wikipedia.org/wiki?curid=639042", "title": "Polinucleati", "text": ""}
{"id": "639043", "revid": "1782831", "url": "https://it.wikipedia.org/wiki?curid=639043", "title": "Sir Lucano", "text": "Sir Lucano, cavaliere della Tavola rotonda, era maggiordomo alla corte di re Art\u00f9.\nEra figlio del duca Corneo, fratello di Sir Bedivere, e cugino di Sir Griflet. Coi suoi parenti fu tra i primi alleati di Art\u00f9 nella lotta per il trono contro i re ribelli (tra cui Lot, Urien e Caradoc). E fu sempre tra i pi\u00f9 leali campioni di Art\u00f9 e in molte leggende arturiane fu tra i pochi cavalieri a sopravvivere alla battaglia di Camlann. Sarebbe anche stato l'ultimo a morire. In qualche fonte fu lui, e non Griflet o Bedivere, a riportare Excalibur alla Dama del Lago."}
{"id": "639045", "revid": "92757", "url": "https://it.wikipedia.org/wiki?curid=639045", "title": "Immunoglobuline", "text": ""}
{"id": "639049", "revid": "92757", "url": "https://it.wikipedia.org/wiki?curid=639049", "title": "Neisserie", "text": ""}
{"id": "639059", "revid": "92757", "url": "https://it.wikipedia.org/wiki?curid=639059", "title": "Cellule fagocitiche", "text": ""}
{"id": "639065", "revid": "1952296", "url": "https://it.wikipedia.org/wiki?curid=639065", "title": "33\u00aa Divisione fanteria &quot;Acqui&quot;", "text": "La 33\u00aa Divisione \"Acqui\" \u00e8 una delle Grandi Unit\u00e0 del Regio Esercito nella seconda guerra mondiale, dissolta dalle forze armate tedesche durante l'eccidio di Cefalonia e in seguito ricostituita.\nStoria.\nCostituita come Brigata \"Acqui\" il 25 ottobre 1831 si compone di due reggimenti, 1\u00b0 e 2\u00b0 di fanteria.\nLa Brigata trae le proprie origini dal Reggimento Desportes, costituito nel 1703 nel Regno di Sardegna, che pi\u00f9 volte cambi\u00f2 denominazione, combattendo nel 1796 la campagna d'Italia contro Napoleone Bonaparte con il nome di \"Reggimento di Alessandria\", venendo poi sciolto nel 1798, per essere poi ricostituito nel 1814 con il nome di \"Reggimento di Alessandria\", diventando l'anno successivo Brigata \"Alessandria\", sciolta il 31 maggio 1821 per aver partecipato ai moti costituzionali piemontesi. Il personale della Brigata venne inserito nel III Battaglione provvisorio di linea, assumendo nel 1831 la denominazione \"1\u00ba Reggimento (Brigata Acqui)\" e 17\u00ba Reggimento Fanteria \"Acqui\" nel 1881, anno in cui la Brigata \"Acqui\" venne ricostituita dopo che era stata sciolta nel 1871.\nNel corso della prima guerra mondiale la Brigata \"Acqui\" venne inviata a combattere sul basso Isonzo e a Monfalcone, concludendo in seguito la guerra a Trento.\nSciolta il 15 ottobre del 1926 viene ricostituita nell'agosto 1939 come Divisione di Fanteria \"Acqui\" (33\u00aa) e nel 1940 venne inserita nell'organico la 18\u00aa Legione d'assalto \"Camicie Nere\".\n1940-1943.\nNel giugno 1940 la \"Acqui\" si trovava dislocata lungo il confine con la Francia, in Valle Stura (settore Colle del Ferro-Argentera-Colle della Maddalena-Colle Ruberent); tra il 23 e il 24 giugno la Divisione partecip\u00f2 alla Battaglia delle Alpi Occidentali, occupando la conca di Condamine e la Val Ubajette. Dopo l'Armistizio di Villa Incisa la \"Acqui\" fu trasferita nuovamente in territorio metropolitano, venendo stanziata in Veneto.\nIl 6 dicembre 1940 ebbe inizio il trasferimento della \"Acqui\" in Albania; entro il 18 dicembre la Divisione si trovava schierata sul fronte greco-albanese, tra la zona di Himara e la Valle Shishitza. Nei giorni seguenti i reparti della \"Acqui\" parteciparono ai primi combattimenti, volti ad arrestare l'offensiva greca verso Valona. Nel gennaio 1941 la Divisione partecip\u00f2 a duri scontri per il controllo del nodo mulattiero di Qafa e Gurt, che fu pi\u00f9 volte perso e ripreso, mentre in febbraio fu schierata in Val Shushitza-Smokthina e in marzo conquist\u00f2 il Monte Kocos. In aprile, con l'intervento tedesco contro la Grecia, le forze italiane lanciarono a loro volta un'offensiva finale; la \"Acqui\" attacc\u00f2 il 14 aprile le posizioni elleniche a Bolena, nella zona di Vranishta e sul monte Messimerit, e il 20 aprile giunse a Santi Quaranta, per poi avanzare nell'Epiro meridionale, occupando Igoumenitsa e Murtos. Le perdite della \"Acqui\" durante la campagna di Grecia (dal 20 dicembre 1940 al 23 aprile 1941) ammontarono complessivamente a 481 caduti, 1 163 dispersi, 1 361 feriti e 672 congelati.\nTerminata la campagna di Grecia, la \"Acqui\" venne trasferita con compiti di presidio nelle isole Ionie, ripartita tra Corf\u00f9, presidiata dal 18\u00ba Reggimento fanteria, comandato dal colonnello Luigi Lusignani, e da parte del 33\u00ba Reggimento artiglieria, e Cefalonia, in cui era acquartierato il resto.\nL'eccidio di Cefalonia.\nDopo l'armistizio, in seguito alla dissoluzione delle forze armate lasciate senza ordini dal governo Badoglio, mentre il re Vittorio Emanuele III si era rifugiato nel Sud libero ma non ancora in mano agli Alleati, a differenza della maggioranza delle altre grandi unit\u00e0 che, complice la situazione geografica e la vaghezza degli ordini, si arresero ai tedeschi, la \"Acqui\" decise di resistere.\nStessa scelta comp\u00ec il 18\u00ba Reggimento in Corf\u00f9, con ancora maggiore prontezza del comando di divisione e del presidio di Cefalonia.\nI tedeschi, per i quali Cefalonia e Corf\u00f9 avevano una rilevante importanza strategica, poich\u00e9 controllavano l'accesso al golfo di Corinto, decisero di prendere con la forza il controllo dell'isola dopo aver inviato un \"ultimatum\" al comando italiano, e accompagnandolo a varie azioni belliche, come il disarmo di reparti e batterie isolati e la presa di prigionieri italiani.\nDapprima venne cercato un possibile accordo, che prevedesse il rimpatrio della divisione, ma ci\u00f2 non rientrava nelle eventualit\u00e0 previste dai tedeschi. Nel momento in cui i tedeschi cercarono di occupare militarmente l'isola, vi fu una reazione armata da parte italiana, e le ostilit\u00e0 iniziarono su larga scala.\nGli scontri.\nQuando il comandante, generale Antonio Gandin, sentito comunque il parere delle truppe componenti il presidio, pur cosciente della difficolt\u00e0 a resistere senza una catena logistica alle spalle, contro un nemico padrone della terraferma e dell'aria, rifiut\u00f2 l\"'ultimatum\" tedesco, invi\u00f2 ripetute e pressanti richieste d'aiuto allo Stato maggiore (che allora si trovava a Bari, a circa 400\u00a0km) e venne quasi totalmente ignorato. \nL'unico a rispondere fu l'ammiraglio Giovanni Galati, comandante la piazza di Brindisi che dispose l'invio di due torpediniere, \"Clio\" e \"Sirio\", stipate di viveri e munizioni, verso Cefalonia. Avuta notizia della partenza, il comando alleato ordin\u00f2 perentoriamente di richiamare le navi. In effetti, al momento la Puglia ospitava delle forze aeree alleate, ma nessun aereo alleato affianc\u00f2 i soldati della \"Acqui\". \nDopo diversi giorni di combattimento, esaurite le munizioni per l'artiglieria e disarticolata l'unit\u00e0 dagli attacchi tedeschi, senza nessun appoggio da parte degli alleati (Brindisi, allora nell'Italia occupata dagli alleati dista oltre 300\u00a0km da Corf\u00f9, 400 da Cefalonia), avendo subito perdite elevate, il generale Gandin, decise di capitolare il 21 settembre.\nMa era comunque la resa di un reparto in uniforme, che obbediva a ordini legittimi, come quello di non cedere le armi e resistere a ogni aggressione, e ci\u00f2 avrebbe dovuto assicurare ai prigionieri il rispetto della Convenzione di Ginevra sui prigionieri di guerra.\nSubito dopo, venne dato il via a un indiscriminato massacro verso i soldati e ancora di pi\u00f9 verso gli ufficiali italiani; non vi \u00e8 accordo tra le varie fonti, ufficiali e no, sul numero complessivo, ma certo diverse migliaia di soldati italiani persero la vita per aver voluto difendere il loro onore militare e il giuramento al loro paese al quale si sentivano vincolati.\nDa allora, il nome della divisione \u00e8 legato indissolubilmente all'eccidio di Cefalonia da parte dei tedeschi.\nAnche le truppe stanziate a Corf\u00f9 comandate dal colonnello Luigi Lusignani, che in un primo tempo avevano sopraffatto la guarnigione tedesca, dopo una lunga resistenza (i combattimenti durarono dal 13 al 26 settembre), furono travolte da uno sbarco di rinforzi tedeschi, proprio quando il comando alleato aveva iniziato a contemplare un intervento diretto di truppe inglesi. E anche a Corf\u00f9 gli ufficiali italiani, dopo la resa, furono oggetto di numerose fucilazioni nella fortezza della Corf\u00f9. Il corpo del col. Lusignani fu gettato in mare insieme a quello dei suoi ufficiali e mai pi\u00f9 ritrovato.\nLe diverse ricostruzioni.\nI fatti sono stati ricostruiti da diverse parti, ma l'argomento \u00e8 estremamente controverso, poich\u00e9 coinvolge aspetti politici interni ed esteri, specificatamente il comportamento degli alleati anglo-americani.\nIl mancato impiego dei reparti inglesi \u00e8 secondo taluni da addebitarsi a un misto di diffidenza, risentimento e noncuranza nei confronti delle residue forze italiane e del Regno del Sud.\nPer questo motivo, l'argomento \u00e8 rimasto in ombra a lungo nel dopoguerra, e da alcuni anni \u00e8 stato rimesso in discussione sia nelle motivazioni sia nella ricostruzione storica. Dei 163 superstiti alcuni, tra cui Cecconi Ferruccio (artigliere), furono deportati in Germania o in Russia, da dove molti non fecero pi\u00f9 ritorno. Tra i pochissimi scampati anche alla prigionia, ci furono l'eroico cappellano militare Padre Romualdo Formato, che scrisse negli anni cinquanta un libro intitolato appunto \"L'eccidio di Cefalonia\", lo scrittore e conduttore televisivo Luigi Silori, allora giovanissimo sottotenente di artiglieria e Zefferino Zampieri, un soldato semplice.\nTempi recenti.\nLa Grande unit\u00e0 \u00e8 stata ricostituita a livello di brigata con la denominazione di Brigata motorizzata \"Acqui\" il 1\u00ba ottobre 1975; riconfigurata come brigata meccanizzata, con la denominazione di Brigata meccanizzata \"Acqui\" il 1\u00ba ottobre 1991, venne impiegata dal 1992 a pi\u00f9 riprese nell'Operazione \"Vespri Siciliani\" fino al suo scioglimento avvenuto il 30 giugno 1996.\nNel 2002 la Divisione \"Acqui\" venne ricostituita per ridenominazione della 3\u00aa Divisione \"Celere\" con compiti di Comando di pianificazione senza reparti assegnati in tempo di pace, pu\u00f2 essere rischierato anche all'estero nell'ambito di missioni militari di \"peacekeeping\", inquadrando unit\u00e0 a livello di brigata e servizi.\nNel 2016 la Divisione \"Acqui\" a seguito del riordino della struttura ordinativa dell'Esercito Italiano assume Il Comando delle brigate \"Granatieri di Sardegna\", \"Aosta\", \"Pinerolo\", \"Sassari\", \"Garibaldi\" e del Reparto Comando e Supporti Tattici \"Acqui\", quest'ultimo di livello reggimentale, nella stessa sede di San Giorgio a Cremano (Napoli). Contestualmente ai compiti derivanti all'assunzione del Comando delle cinque brigate di fanteria, che nel complesso sono circa 40 reparti a livello reggimento, continua a operare quale Comando di pianificazione in missioni nazionali e internazionali.\nLetteratura.\nUno dei personaggi principali del libro \"Il mandolino del capitano Corelli\" \u00e8 Antonio Corelli, un capitano italiano della 33\u00aa Divisione fanteria \"Acqui\", e ne segue le vicende umane sia durante la battaglia sia dopo la fine della guerra."}
{"id": "639067", "revid": "124979142", "url": "https://it.wikipedia.org/wiki?curid=639067", "title": "Bibliotheca Hertziana", "text": "La Bibliotheca Hertziana \u00e8 un istituto di ricerca della Societ\u00e0 Max Planck dedicato alla storia dell'arte, con sede a Roma, nel Palazzo Zuccari.\nStoria.\nla biblioteca fu fondata nel 1913, a seguito di un lascito della mecenate ebrea Henriette Hertz (1846-1913), come istituto di ricerca della Kaiser Wilhelm Gesellschaft per lo studio dell'arte italiana e romana del periodo post-antico e in particolare del Rinascimento e del Barocco.\nLa biblioteca specializzata dell'Istituto, dove sono raccolti pi\u00f9 di 300.000 volumi, insieme alla sua fototeca ricca di oltre 800.000 fotografie, costituisce uno dei centri di documentazione pi\u00f9 importanti al mondo sull'arte italiana.\nDal 1990, ogni due anni, la Hertziana assegna il \"Premio Hanno e Ilse Hahn\" \"per meriti eccezionali nel campo della storia dell'arte\", come riconoscimento e promozione di giovani storici e storiche dell'arte.\nL'edificio della biblioteca fu realizzato, con diversi ampliamenti tra i primi del '900 e gli anni '70 nel sito dell'antico giardino di palazzo Zuccari. Una importante ristrutturazione e ampliamento del Palazzo Zuccari fu affidata all'architetto Silvio Galizia (1963-1968). A novembre 2012 si \u00e8 concluso il lungo lavoro di ristrutturazione e restauro, iniziato con il concorso nel 1994 e interamente finanziato dalla Germania. Diretta dall'architetto Enrico Da Gai, la ri-funzionalizzazione completa del complesso immobiliare dell'Istituto ha compreso il restauro di Palazzo Zuccari (sec. XVI), di palazzo Stroganoff (sec. XIX) e del Villino Stroganoff (sec. XIX). Per l'edificio della biblioteca (realizzato, con diversi ampliamenti tra i primi del '900 e gli anni '70 nel sito dell'antico giardino di palazzo Zuccari) si \u00e8 optato per l'integrale demolizione e ricostruzione, la cui progettazione \u00e8 stata affidata, tramite un concorso internazionale, all'architetto Juan Navarro Baldeweg."}
{"id": "639072", "revid": "228587", "url": "https://it.wikipedia.org/wiki?curid=639072", "title": "Conti", "text": ""}
{"id": "639078", "revid": "466539", "url": "https://it.wikipedia.org/wiki?curid=639078", "title": "Gunnar Bj\u00f6rnstrand", "text": "Biografia.\nNoto soprattutto per la sua lunga e fruttuosa collaborazione con il regista Ingmar Bergman con cui gir\u00f2 ben 22 film, da \"Piove sul nostro amore\" (1946) a \"Fanny e Alexander\" (1982), film che valse al regista svedese l'Oscar per il miglior film in lingua straniera. Forse il pi\u00f9 versatile degli attori di Bergman, a suo agio sia nelle commedie come nei drammi, Bj\u00f6rnstrand era solito interpretare personaggi perseguitati dal dubbio o dalla tentazione. \nLe sue migliori prove furono J\u00f6ns, il cinico scudiero del cavaliere Max von Sydow, nel capolavoro di Bergman \"Il settimo sigillo\" (1956), e il pastore che ha perso la fede Tomas Ericsson in \"Luci d'inverno\" (1963). Tra le altre sue prove per l'amico Bergman si possono ricordare \"Una lezione d'amore\" (1954), \"Il posto delle fragole\" (1957), \"L'occhio del diavolo\" (1960), \"Persona\" (1966), \"Il rito\" (1969) e \"Sinfonia d'autunno\" (1978)."}
{"id": "639081", "revid": "1745361", "url": "https://it.wikipedia.org/wiki?curid=639081", "title": "Rutenia subcarpatica", "text": "La Rutenia (sub)carpatica \u00e8 una piccola regione storica e geografica dell'Europa centro-orientale situata nell'attuale Ucraina occidentale (nell'oblast' di Transcarpazia). La regione dichiar\u00f2 brevemente la sua indipendenza nel 1939 come \"Ucraina Carpatica\"; sue citt\u00e0 principali sono U\u017ehorod e Muka\u010devo.\nLa Rutenia subcarpatica \u00e8 situata nel versante danubiano dei Carpazi, che la delimitano nettamente dalla Galizia polacca e ucraina. Il territorio \u00e8 quasi totalmente montagnoso e composto da valli parallele tributarie del Tibisco. Appena ai piedi degli ultimi rilievi, in prossimit\u00e0 dell'inizio della pianura Pannonica, il confine della Rutenia subcarpatica segue approssimativamente il corso del fiume Tibisco.\nL'oblast' di Transcarpazia \u00e8 una regione etnicamente diversificata, abitata da ucraini, ruteni, lemko (considerati un sottogruppo dei ruteni) e ungheresi, e altre popolazioni di lingua ungherese (szekely e cs\u00e1ng\u00f3), slovacchi, rumeni e bulgari, inoltre ci sono anche piccole minoranze di hutsuli (anch'essi considerati un sottogruppo dei ruteni), ebrei, rom. I ruteni abitano anche alcune zone all'estremit\u00e0 orientale della Slovacchia (regioni di Pre\u0161ov e Ko\u0161ice), nonch\u00e9 nella Polonia sud-orientale (lemko).\nNomi.\nNel corso della sua storia, la regione ha avuto varie denominazioni:\nStoria.\nAntichit\u00e0 e alto medioevo.\nDurante la tarda et\u00e0 del bronzo nel II millennio a.C., la regione era caratterizzata dalla cultura di Stanove. I residenti acquisirono l'abilit\u00e0 di lavorazione dei metalli pi\u00f9 avanzati solo con l'arrivo dei Traci da sud con la cultura di Ku\u0161tanovycja nel VI-III secolo a.C. Successivamente, nel V-III secolo a.C. dall'Occidente arrivarono i Celti con l'abilit\u00e0 di fusione del ferro e la cultura di La T\u00e8ne. Per un certo periodo di tempo si verific\u00f2 una simbiosi traco-celtica nella regione, e poi apparvero anche i Bastarni.\nIn quel tempo erano anche presenti popoli Sciti di lingua iranica e successivamente la trib\u00f9 sarmata degli Iazigi. L'insediamento proto-slavo \u00e8 datato tra il II secolo a.C. e il II secolo d.C., e durante il periodo delle grandi migrazioni si ritiene che la regione sia stata attraversata da Unni e Gepidi (IV secolo) e Avari della Pannonia (VI secolo).\nNell'VIII e IX secolo, le valli delle pendici settentrionali e meridionali dei Carpazi furono colonizzate dalla trib\u00f9 slava dei Croati bianchi, che erano strettamente imparentati con le trib\u00f9 slavo-orientali che abitavano Ciscarpazia, Volinia, Transnistria e Ucraina del Dnepr. Mentre alcuni croati bianchi rimasero indietro nella Rutenia dei Carpazi, altri si spostarono verso sud nei Balcani nel VII secolo. Coloro che rimasero furono conquistati dalla Rus' di Kiev alla fine del X secolo.\nArrivo dei magiari e basso medioevo.\nNell'896 i Magiari attraversarono la catena dei Carpazi e migrarono nel bacino della Pannonia. La cronaca di Nestore riporta che le trib\u00f9 ungheresi dovettero combattere contro i Volochi e si stabilirono tra gli slavi mentre si recavano in Pannonia. Il principe Laborec cadde dal potere sotto gli sforzi degli ungheresi e delle forze di Kiev. \nDurante il X secolo e per la maggior parte del secolo successivo il territorio rimase un confine tra il Regno d'Ungheria a sud e il Principato di Galizia della Rus' di Kiev, a nord.\nGli slavi del nord (Galizia) e dell'est - che arrivarono dalla Podolia attraverso i passi montani della Transilvania - continuarono a stabilirsi in piccole quantit\u00e0 in varie parti del confine carpatico, che gli ungheresi e altri scrittori medievali chiamarono \"Marchia Ruthenorum\" - la marca di Rus'. Questi nuovi immigrati, provenienti dal nord e dall'est, come gli slavi che gi\u00e0 vivevano nella Rutenia carpatica, nell'XI secolo erano diventati noti come il popolo di Rus' o Russini/Ruteni. Molti abitanti locali furono assimilati.\nLa nobilt\u00e0 locale slava si sposava spesso con i nobili ungheresi a sud. Il principe Rostislav Michajlovi\u010d, un nobile ruteno incapace di continuare il dominio di Kiev della sua famiglia, govern\u00f2 gran parte della Rutenia subcarpatica dal 1243 al 1261 per suo suocero, B\u00e9la IV d'Ungheria.\nLa diversit\u00e0 etnica del territorio aument\u00f2 con l'afflusso di circa 40.000 coloni Cumani, che arrivarono nel bacino della Pannonia dopo la loro sconfitta di Vladimir II di Kiev nel XII secolo e la loro ultima sconfitta per mano dei Mongoli nel 1238.\nDurante il primo periodo dell'amministrazione ungherese, una parte dell'area era inclusa nella marca di confine di Gyep\u0171, mentre l'altra parte era inclusa nei comitati di Ung, Borsod e Szatm\u00e1r. Successivamente, il sistema amministrativo del comitato fu esteso all'intera Rutenia subcarpatica e l'area fu divisa tra i comitati di Ung, Bereg, Ugocsa e M\u00e1ramaros. Alla fine del XIII e all'inizio del XIV secolo, durante il crollo del potere centrale nel Regno d'Ungheria, la regione faceva parte dei domini degli oligarchi semi-indipendenti Amade Aba e Mikl\u00f3s Pok. Dal 1280 al 1320, la parte nord-occidentale della Rutenia dei Carpazi faceva parte del Regno di Galizia-Volinia.\nTra il XII e il XV secolo, l'area fu probabilmente colonizzata da gruppi ortodossi orientali di Valacchi accompagnati da popoli ruteni. Tutti i gruppi, compresa la popolazione slava locale, si mescolarono creando una cultura distinta dalle principali aree di lingua rutena. Nel corso del tempo, a causa dell'isolamento geografico e politico dal principale territorio di lingua rutena, gli abitanti hanno sviluppato caratteristiche distintive.\nIl dominio ungherese (1526-1918).\nDal 1526, la regione fu divisa tra la monarchia asburgica (ovvero il suo Regno d'Ungheria) e il Regno dell'Ungheria orientale, vassallo ottomano - dal 1570 Principato di Transilvania. Parte della Rutenia subcarpatica sotto amministrazione asburgica fu inclusa nel Capitanato dell'Alta Ungheria, che era una delle unit\u00e0 amministrative del Regno ungherese degli Asburgo. Durante questo periodo, \u00e8 emerso un fattore importante nell'identit\u00e0 culturale rutena, vale a dire la religione. Furono istituiti l'Unione di Brest (1595) e di U\u017ehorod (1646), facendo s\u00ec che le Chiese bizantine della Galizia e della Rutenia passassero sotto la giurisdizione di Roma, stabilendo cos\u00ec due Chiese cattoliche di rito orientale nella regione, la Chiesa greco-cattolica rutena e la Chiesa greco-cattolica ucraina, chiamate \"chiese uniati\".\nFino al 1648 l'intera regione faceva parte del Principato di Transilvania e tra il 1682 e il 1685 la sua parte nord-occidentale fu amministrata dal Principato (vassallo ottomano) del principe Imre Th\u00f6k\u00f6ly, mentre le parti sud-orientali rimasero amministrate dalla Transilvania. Dal 1699, l'intera regione divenne parte della monarchia asburgica e fu divisa tra il Regno d'Ungheria e il Principato di Transilvania. Successivamente, l'intera regione fu inclusa nel Regno di Ungheria.\nAll'epoca della Rivoluzione ungherese del 1848 i ruteni sotto la guida di Adolf Dobrjan'skyj espressero una fase risorgimentale. Da un lato reagirono ai tentativi di magiarizzazione perpetrati dal governo del Regno d'Ungheria. Invano richiesero la separazione dal Regno d'Ungheria per confluire nell'Austria riunendosi alla Galizia o la formazione con quest'ultima di un terzo soggetto dell'Impero asburgico. Inizialmente i ruteni, nell'ambito di ideologie panslaviste perseguirono l'unione tra tutti i popoli slavi, ricercando anche una parentela etnica con i russi, che veniva fatta risalire ai tempi dell'antica Rus'. Questa prima tendenza fu definita russofilia o moscofilia. Pi\u00f9 tardi, a partire soprattutto dagli anni 1870, si svilupp\u00f2 una nuova tendenza ucrainofila. Una delle cause del fallimento del Risorgimento galiziano-ruteno di dare vita a un nuovo stato nazionale fu proprio la divisione fra russofili e ucrainofili, aggravata dalla repressione da parte del governo ungherese in Rutenia e della maggioranza polacca in Galizia.\nTra il 1850 e il 1860 il regno ungherese degli Asburgo fu diviso in cinque distretti militari e la regione fece parte del distretto militare di Ko\u0161ice. Dopo il 1867, la regione fu inclusa amministrativamente nella Transleitania o nella parte ungherese dell'Austria-Ungheria.\nLe industrie erano quasi del tutto assenti, le prime ferrovie erano giunte solamente nel 1872 (linee Budapest-U\u017ehorod e Leopoli-Budapest) e le terre appartenevano ai grandi latifondisti ungheresi che vi si recavano spesso solamente per la caccia. A quei tempi la popolazione era a stragrande maggioranza analfabeta, e a partire dal 1880 prese massicciamente la via dell'emigrazione negli Stati Uniti.\nNel 1910, la popolazione della Rutenia subcarpatica comprendeva 605.942 persone, di cui 330.010 (54,5%) di lingua rutena, 185.433 (30,6%) di lingua ungherese, 64.257 (10,6%) di lingua tedesca, 11.668 (1,9%) di lingua rumena, 6.346 (1%) parlanti di lingua slovacca o ceca e 8.228 (1,4%) di altre lingue.\nTransizione post-bellica (1918-1919).\nDopo la prima guerra mondiale, la monarchia austro-ungarica croll\u00f2 e la regione fu brevemente rivendicata (nel 1918 e nel 1919) come parte della Repubblica Nazionale dell'Ucraina Occidentale. Tuttavia, la regione era, per la maggior parte di questo periodo, controllata dalla neo-costituita Repubblica Democratica di Ungheria indipendente, con un breve periodo di controllo dell'Ucraina occidentale.\nLa Repubblica huzula fu proclamata l'8 novembre 1918 ed esistette fino all'11 giugno 1919, quando fu occupata senza opporre resistenza dalla truppe romene che rimarranno nella regione fino a dopo il Trattato di Saint-Germain.\nL'8 novembre 1918 si tenne nella Rutenia occidentale il primo Consiglio nazionale (il Consiglio di Star\u00e1 \u013dubov\u0148a, che fu successivamente riconvocato come Consiglio di Pre\u0161ov). Il primo di molti consigli, esso afferm\u00f2 il volere dei suoi membri di separarsi dal nuovo stato ungherese, ma senza specificare una particolare soluzione - solo che essa doveva comportare il diritto all'autodeterminazione.\nNei mesi successivi i consigli si riunivano ogni poche settimane, chiedendo varie soluzioni. Alcuni volevano rimanere parte dello stato ungherese ma con maggiore autonomia; il pi\u00f9 notevole di questi, il Consiglio di U\u017ehorod (9 novembre 1918), si dichiar\u00f2 rappresentante del popolo ruteno e inizi\u00f2 i negoziati con le autorit\u00e0 ungheresi, con conseguente adozione della legge n. 10, rendendo autonome quattro delle contee rutene. Altri consigli, come le riunioni del Concilio nazionale carpatico-ruteno a Chust (novembre 1918), chiesero l'unificazione con uno stato ucraino. Fu solo all'inizio del gennaio 1919 che apparvero i primi appelli per l'unione con la Cecoslovacchia.\nIn precedenza, nel luglio 1918, gli immigrati ruteni negli Stati Uniti si erano convocati e avevano chiesto la completa indipendenza della regione. In caso contrario, affermavano, avrebbero cercato di unirsi con la Galizia e Bucovina; e in mancanza di ci\u00f2, avrebbero richiesto l'autonomia, sebbene non avessero specificato in quale stato. Si avvicinarono al governo americano e gli fu detto che l'unica opzione praticabile era l'unificazione con la Cecoslovacchia. Il loro leader, Grigorij \u017datkovi\u010d, firm\u00f2 quindi l '\"Accordo di Filadelfia\" con il presidente cecoslovacco Tom\u00e1\u0161 Masaryk, garantendo l'autonomia dei ruteni all'unificazione con la Cecoslovacchia il 25 ottobre 1918. Un referendum si tenne tra le parrocchie rutene degli Stati Uniti nel novembre 1918, con un 67% a favore. Un altro 28% vot\u00f2 per l'unione con l'Ucraina e meno dell'uno per cento ciascuno per Galizia, Ungheria e Russia. Meno del 2% desiderava la completa indipendenza.\nNell'aprile del 1919 fu istituito il controllo cecoslovacco sul territorio, quando le truppe cecoslovacche entrarono nell'area in coordinamento con le forze rumene che arrivavano da est - entrambe sotto gli auspici francesi. In una serie di battaglie esse sconfissero e schiacciarono le milizie locali della neo-formata Repubblica sovietica ungherese, il cui obiettivo proclamato era \"unire i lavoratori ungheresi, ruteni ed ebrei contro gli sfruttatori delle stesse nazionalit\u00e0\". I simpatizzanti comunisti accusarono i cecoslovacchi e i rumeni di atrocit\u00e0, come impiccagioni pubbliche e il massacro a morte di prigionieri feriti.\nQuesti combattimenti impedirono l'arrivo degli aiuti sovietici, per i quali i comunisti ungheresi speravano invano; i bolscevichi erano inoltre troppo preoccupati della propria guerra civile per aiutarli. La Transcarpazia, cos\u00ec come una regione pi\u00f9 ampia, fu occupata dalla Romania dall'aprile 1919 fino a luglio o agosto 1919, e poi fu nuovamente occupata dallo stato ungherese.\nNel maggio 1919, un Concilio nazionale centrale si riun\u00ec negli Stati Uniti sotto \u017datkovi\u010d e vot\u00f2 all'unanimit\u00e0 per accettare l'annessione della Rutenia subcarpatica alla Cecoslovacchia. Di nuovo in Rutenia, l'8 maggio 1919, si tenne una riunione generale di rappresentanti di tutti i precedenti consigli che dichiar\u00f2 che \"Il Concilio Nazionale della Rutenia Centrale... approva completamente la decisione del Consiglio Ugro-Ruteno americano di unirsi con la nazione ceco-slovacca sulla base della piena autonomia nazionale\". Tale concilio rappresentava un ramo carpatico del movimento russofilo che esisteva nella Galizia austriaca.\nLa scrittrice ungherese di sinistra B\u00e9la Ill\u00e9s afferm\u00f2 che l'incontro era poco pi\u00f9 che una farsa, con vari \"notabili\" prelevati dalle loro case dalla polizia, trasformati in \"Assemblea Nazionale\" senza alcuna parvenza di un processo democratico, e di fatto costretti ad approvare l'incorporazione alla Cecoslovacchia. Afferm\u00f2 inoltre che Clemenceau avesse incaricato personalmente il generale francese sul posto di incorporare l'area alla Cecoslovacchia \"a tutti i costi\", in modo da creare un cuscinetto che separasse l'Ucraina sovietica dall'Ungheria, come parte della politica anti-comunista francese di \"cordon sanitaire\", e che furono i francesi piuttosto che i cecoslovacchi a prendere le decisioni effettive.\nDopo la Conferenza di pace di Parigi, la Rutenia subcarpatica divenne parte della Cecoslovacchia. \u00c8 discutibile se questo fosse ampiamente popolare tra la popolazione prevalentemente contadina; ci\u00f2 che contava di pi\u00f9 per i ruteni non era il paese a cui si sarebbero uniti, ma che avrebbero ottenuto l'autonomia al suo interno. Dopo la loro esperienza di magiarizzazione, pochi ruteni dei Carpazi erano ansiosi di rimanere sotto il dominio ungherese e desideravano garantirsi l'autodeterminazione.\nMentre erano stati gli stessi ruteni a giungere alla decisione di unirsi allo stato cecoslovacco, \u00e8 discutibile se la loro decisione abbia influenzato il risultato. Alla Conferenza di pace di Parigi, diversi altri paesi (tra cui Ungheria, Ucraina e Russia) rivendicavano la Rutenia carpatica. Gli alleati, tuttavia, avevano poche alternative alla scelta della Cecoslovacchia. L'Ungheria aveva perso la guerra e quindi rinunciava alle sue pretese; l'Ucraina era considerata politicamente non sostenibile; e la Russia era nel mezzo di una guerra civile. Pertanto, la decisione dei Ruteni di entrare a far parte della Cecoslovacchia pu\u00f2 essere stata importante solo nel creare, almeno inizialmente, buoni rapporti tra i leader della Rutenia carpatica e la Cecoslovacchia. \nIl ventennio cecoslovacco (1919-1939).\nCon la caduta dell'Impero austro-ungarico, molti ruteni chiesero l'unione con l'Ucraina, altri invece domandarono di diventare russi, mentre altri ancora preferivano un'autonomia all'interno dello stato ungherese. Le Potenze vincitrici della prima guerra mondiale stabilirono tuttavia l'annessione della Rutenia subcarpatica alla Cecoslovacchia, stato di nuova costituzione nato dalle macerie della Duplice Monarchia. L'annessione, salutata con favore dalle assemblee nazionali rutene, ma paventata dai delegati cechi e slovacchi che si erano resi conto dell'arretratezza della regione, fu di fatto imposta alla Cecoslovacchia per effetto del Trattato di Saint-Germain del 10 settembre 1919 in quanto quest'ultima si era rivelata lo stato politicamente pi\u00f9 stabile nell'Europa centrale, e quindi anche quello pi\u00f9 adatto a gestire un territorio etnicamente cos\u00ec eterogeneo.\nL'articolo 53 del Trattato di Saint-Germain-en-Laye (10 settembre 1919) garantiva l'autonomia dei ruteni dei Carpazi, che in seguito fu in qualche misura confermata dalla Costituzione cecoslovacca. Secondo la Costituzione cecoslovacca del 1920, l'antica regione del Regno di Ungheria, la terra rutena (\"Ruszka Krajna\"), fu ufficialmente ribattezzata Rutenia subcarpatica (\"Podkarpatsk\u00e1 Rus\").\nAlcuni diritti furono tuttavia negati da Praga, che giustific\u00f2 le sue azioni sostenendo che il processo doveva essere graduale; e la rappresentanza rutena a livello nazionale incise in modo inferiore a quanto sperato.\nNel 1920 l'area fu utilizzata come corridoio per armi e munizioni per i polacchi antisovietici che combattevano nella guerra polacco-sovietica direttamente a nord, mentre i comunisti locali sabotavano i treni e cercavano di aiutare la parte sovietica.\n\u017datkovi\u010d fu nominato governatore della provincia da Masaryk il 20 aprile 1920 e si dimise quasi un anno dopo, il 17 aprile 1921, per tornare alla sua pratica legale a Pittsburgh, in Pennsylvania, negli Stati Uniti. La ragione delle sue dimissioni \u00e8 stata l'insoddisfazione dei confini con la Slovacchia. \nIl suo mandato fu un'anomalia storica, in quanto \u017datkovi\u010d fu l'unico cittadino americano ad agire come governatore di una provincia che in seguito divenne parte dell'Unione Sovietica.\nNel 1928, la Cecoslovacchia fu divisa in quattro province e una di esse era la Rutenia subcarpatica. Nel periodo 1918-1938 il governo cecoslovacco decise di portare la regione, allora molto sottosviluppata (70% della popolazione analfabeta, nessuna industria, stile di vita pastorale) allo stesso livello della Cecoslovacchia. Migliaia di insegnanti, poliziotti, impiegati e uomini d'affari cechi si trasferirono nella regione. Il governo cecoslovacco invest\u00ec per costruire migliaia di chilometri di ferrovie, strade, aeroporti, centinaia di scuole ed edifici residenziali.\nNonostante la Cecoslovacchia si fosse obbligata a concedere ai ruteni un'ampia autonomia, il parlamento locale non venne mai convocato e la regione fu nei fatti governata centralmente fino al 1938 col nome di Rutenia Subcarpatica e con capitale U\u017ehorod. Dai confini di tale regione furono inoltre esclusi circa 150.000 ruteni, attribuiti alla regione della Slovacchia.\nL'uso della lingua ucraina non \u00e8 stato represso in Cecoslovacchia durante il periodo tra le due guerre, a differenza degli altri tre paesi con una forte minoranza ucraina (Unione Sovietica, Polonia e Romania). Ciononostante, il 73% dei genitori locali vot\u00f2 contro l'educazione della lingua ucraina per i propri figli in un referendum condotto in Rutenia dei Carpazi nel 1937.\nA dispetto dei notevoli sviluppi tecnici ed economici raggiunti in epoca cecoslovacca, la regione rimase comunque ancora depressa e lacerata da tendenze secessioniste; veniva difatti riconosciuta la stretta parentela culturale e linguistica con gli ucraini al di l\u00e0 dei Carpazi. Nelle elezioni del 1935 i partiti favorevoli al governo di Praga ottennero solamente 25% dei voti, mentre il 63% dei voti fu assegnato a gruppi autonomisti, secessionisti o comunque ostili al governo.\nAutonomia dell'Ucraina carpatica (1938-1939).\nNel periodo immediatamente successivo alla Conferenza di Monaco, la Rutenia subcarpatica (analogamente alla Slovacchia) dichiar\u00f2 la propria autonomia all'interno della Cecoslovacchia e form\u00f2 il proprio primo governo, con Andrej Br\u00f3dy primo ministro (11 ottobre 1938). Solamente poche settimane dopo, per effetto del Primo Arbitrato di Vienna (2 novembre) - un risultato dell'Accordo di Monaco - la Cecoslovacchia fu costretta a cedere una larga fascia di confine con l'Ungheria, tra cui appunto la porzione meridionale della Rutenia subcarpatica (con Muka\u010devo/Munk\u00e1cs e U\u017ehorod/Ungv\u00e1r), che era abitata da magiari. Il capoluogo della regione venne quindi spostato a Chust/Huszt. Con le dimissioni del governo Brody dopo una crisi politica locale, Augustin Volo\u0161in divenne primo ministro del nuovo governo. Nel dicembre del 1938, la Rutenia subcarpatica fu ribattezzata Ucraina carpatica.\nDivenne presto chiaro che l'Ungheria non intendeva accontentarsi dei territori etnicamente ungheresi, ma che mirava alla revisione completa del Trattato del Trianon e alla restaurazione della Grande Ungheria. Fu cos\u00ec che, a poche settimane dall'arbitrato di Vienna, il governo Horthy si prepar\u00f2 ad un'invasione; l'attacco fu evitato in extremis grazie al veto posto dalle potenze dell'Asse, che non intendevano perdere la faccia permettendo all'Ungheria di violare l'arbitrato. La regione conobbe cos\u00ec un periodo di tregua nei confronti degli appetiti ungheresi.\nSeconda guerra mondiale: indipendenza e occupazione ungherese (1939-1944).\nNel giro di pochi mesi la Cecoslovacchia cess\u00f2 tuttavia di esistere: mentre la Germania creava il Protettorato di Boemia e Moravia e veniva proclamata la Repubblica Slovacca, il piccolo territorio, col nome di \"Repubblica dell'Ucraina carpatica\" e con il reverendo Augustin Volo\u0161in come capo di Stato, proclam\u00f2 la propria indipendenza (15 marzo 1939).\nApprofittando del momento favorevole, la vicina Ungheria invase l'Ucraina carpatica lo stesso giorno, violando cos\u00ec il Primo arbitrato di Vienna e ponendo fine il 18 marzo alla brevissima indipendenza rutena. Alla liquidazione della Carpato-Ucraina, nel territorio annesso fu installato il Governatorato di Subcarpazia, diviso in tre filiali amministrative di Ung (Ungv\u00e1r), Bereg (Munk\u00e1cs) e M\u00e1ramaros (Huszt), con ungherese e ruteno come lingue ufficiali.\nCon questa rapida mossa Budapest pot\u00e9 annettersi un territorio di 12.000\u00a0km\u00b2 e 622.000 abitanti, di cui per\u00f2 solamente 10% di lingua ungherese. L'Ungheria pot\u00e9 cos\u00ec inoltre stabilire un confine diretto con la Polonia, il che nell'autunno 1939 permise a pi\u00f9 di 100.000 soldati e civili polacchi di trovare rifugio dall'avanzata delle truppe tedesche.\nL'invasione ungherese fu seguita da alcune settimane di terrore in cui pi\u00f9 di 27.000 persone vennero uccise senza processo. Oltre 75.000 ucraini decisero di chiedere asilo in URSS; di questi quasi 60.000 poi perirono nei gulag. Altri si arruolarono nell'esercito cecoslovacco.\nLa regione rimase ungherese, finch\u00e9 pass\u00f2 sotto occupazione tedesca (19 marzo 1944) e rimase esposta alle pi\u00f9 crudeli atrocit\u00e0: nel giro di un paio di mesi oltre 100.000 ebrei dell'Ucraina subcarpatica vennero rastrellati e portati ad Auschwitz, dove il 90% trov\u00f2 la morte. Gi\u00e0 nell'autunno 1944 l'Armata rossa sopraggiungente fece fuggire verso ovest i reparti tedeschi, seguiti dai molti ungheresi espulsi.\nMemorie e studi storici forniscono molte prove del fatto che nel XIX e all'inizio del XX secolo le relazioni ebraico-rutene erano generalmente pacifiche. Nel 1939, i registri del censimento mostravano che 80.000 ebrei vivevano nella provincia autonoma di Rutenia. Gli ebrei costituivano circa il 14% della popolazione prebellica, concentrata soprattutto nelle citt\u00e0 pi\u00f9 grandi, in particolare Muka\u010devo, dove costituivano il 43% della popolazione prebellica.\nDopo l'occupazione tedesca dell'Ungheria le politiche filo-naziste del governo ungherese portarono all'emigrazione e alla deportazione di ebrei di lingua ungherese, e altri gruppi che vivevano nel territorio furono decimati dalla guerra.\nDurante l'Olocausto, 17 ghetti principali furono allestiti nelle citt\u00e0 della Rutenia dei Carpazi, da cui tutti gli ebrei furono portati ad Auschwitz per lo sterminio. I ghetti ruteni furono istituiti nel maggio del 1944 e liquidati nel giugno del 1944. La maggior parte degli ebrei della Rutenia subcarpatica furono uccisi, sebbene un certo numero sopravvisse, o perch\u00e9 nascosti dai loro vicini, o perch\u00e9 costretti ai lavori forzati, con cibo e riparo comunque garantiti.\nLa fine della guerra ebbe un impatto significativo sulla popolazione ungherese dell'area: 10.000 fuggirono prima dell'arrivo delle forze sovietiche. Molti dei restanti uomini adulti (25.000) furono deportati in Unione Sovietica; circa il 30% di loro mor\u00ec nei gulag sovietici. Come risultato di questo sviluppo dal 1938, la popolazione ungherese e di lingua ungherese della Rutenia subcarpatica fu registrata in modo diverso in vari censimenti e stime da quel momento: il censimento del 1930 registr\u00f2 116.548 ungheresi, mentre il contestato censimento ungherese del 1941 mostra ben 233.840 magiarofoni nella regione. Stime successive mostrano 66.000 ungheresi nel 1946 e 139.700 nel 1950, mentre il censimento sovietico del 1959 registrava 146.247 ungheresi.\nLa transizione all'Ucraina sovietica (1944-1945).\nRitornata provvisoriamente alla Cecoslovacchia, la Rutenia subcarpatica vot\u00f2 il passaggio all'Unione Sovietica con il nome di Ucraina transcarpatica per decisione dell'assemblea nazionale rutena (26 novembre 1944); in realt\u00e0 l'assemblea fu convocata dal partito comunista ruteno e segu\u00ec le indicazioni personali di Stalin, nonch\u00e9 le pressioni sovietiche. In seguito, le pressioni dei partiti comunisti cecoslovacchi, pilotati da Mosca, convinsero il capo del governo Edvard Bene\u0161 a cedere ufficialmente la regione all'URSS non appena finita la guerra. Fu cos\u00ec che il 29 giugno 1945 i ministri degli esteri dei due stati firmarono il trattato relativo; con l'occasione l'Unione Sovietica pretese leggere modifiche territoriali per inglobare anche alcuni comuni in territorio ungherese. I motivi che indussero a suo tempo l'URSS ad impadronirsi di questo territorio mitteleuropeo furono essenzialmente di ordine strategico-militare; l'armata rossa poteva tenere saldamente un piede nella pianura pannonica al centro dell'Europa e le sue forze corazzate potevano in breve tempo piombare su alcune capitali europee. Ancor oggi la Rutenia subcarpatica detiene una posizione privilegiata in un'ottica strategico-militare.\nLa liberazione dell'ex territorio della Cecoslovacchia inizi\u00f2 con l'offensiva strategica dei Carpazi orientali nell'autunno del 1944. Essa consistette in due parti: la battaglia del passo di Dukla, nel tentativo di sostenere l'insurrezione nazionale slovacca, e la battaglia di U\u017ehorod per sfondare nelle pianure ungheresi e circondare le truppe tedesche in Transilvania. Il 28 ottobre 1944, al termine della campagna offensiva, la maggior parte del territorio della Rutenia subcarpatica era sotto il controllo dall'Armata Rossa dei Lavoratori-Contadini (RKKA).\nLa delegazione del governo cecoslovacco guidata dal ministro Franti\u0161ek N\u011bmec arriv\u00f2 a Chust per stabilire l'amministrazione provvisoria cecoslovacca, in base agli accordi tra i governi sovietico e cecoslovacco dell'8 maggio 1944, secondo cui una volta che un territorio liberato della Cecoslovacchia cessava di essere una zona di combattimento dell'Armata Rossa, quelle terre venivano trasferite sotto il pieno controllo del potere statale cecoslovacco. \nTuttavia, dopo alcune settimane, l'Armata Rossa e l'NKVD iniziarono a ostacolare il lavoro della delegazione cecoslovacca. Le comunicazioni tra Chust e il governo cecoslovacco in esilio a Londra furono ostacolate e i funzionari cecoslovacchi furono costretti a usare la radio clandestina. Il 14 novembre 1944 la radio clandestina \"Vladislav\" trasmise il seguente messaggio da Chust a Londra: \"l'Armata Rossa soggioga tutto a s\u00e9. Chiediamo informazioni, che siano discusse con il governo. La nostra situazione \u00e8 critica. \u00c8 in corso una campagna aperta per unire l'Ucraina subcarpatica con l'Unione Sovietica. Reclutamento forzato nei ranghi dell'Armata Rossa. Il popolo non \u00e8 istruito. In attesa di consigli. Abbiamo urgentemente bisogno di istruzioni da parte del governo.\"\nNel novembre 1944 a Muka\u010devo ebbe luogo una riunione di rappresentanti dell'organizzazione del partito comunista dei sette distretti locali che crearono un comitato organizzativo per convocare una conferenza del partito. Il 19 novembre 1944 alla conferenza di Muka\u010devo fu istituito il Partito Comunista dell'Ucraina Transcarpatica. La conferenza inoltre adott\u00f2 la decisione di unificare la Rutenia dei Carpazi con l'SSR Ucraina, rafforzando i comitati popolari come organi di autorit\u00e0 rivoluzionaria, organizzazione di aiuto per l'Armata Rossa, ed altri. La conferenza elesse anche il suo comitato centrale e il suo primo segretario che divenne Ivan Turjanycja, e programm\u00f2 in una settimana di tenere un congresso dei comitati popolari il 26 novembre 1944.\nIl \"Comitato nazionale della Transcarpazia-Ucraina\" venne istituito a Muka\u010devo sotto la protezione dell'Armata Rossa. Il 26 novembre questo comitato, guidato da Ivan Turjanycja (un ruteno che aveva abbandonato l'esercito cecoslovacco) proclam\u00f2 la volont\u00e0 del popolo ucraino di separarsi dalla Cecoslovacchia e di unirsi all'Ucraina sovietica. Dopo due mesi di conflitti e negoziati, la delegazione del governo cecoslovacco lasci\u00f2 Chust il 1\u00ba febbraio 1945, lasciando l'Ucraina dei Carpazi sotto il controllo sovietico.\nDopo la seconda guerra mondiale, il 29 giugno 1945, la Cecoslovacchia firm\u00f2 un trattato con l'Unione Sovietica, cedendo ufficialmente la Carpato-Ucraina.\nLa Transcarpazia nell'Ucraina sovietica (1945-1991).\nIl 29 giugno 1945, la Cecoslovacchia firm\u00f2 un trattato con l'Unione Sovietica, cedendo ufficialmente la Rutenia subcarpatica e lo snodo ferroviario di \u010cop. Tra il 1945 e il 1947, le nuove autorit\u00e0 sovietiche fortificarono i nuovi confini e nel luglio del 1947 dichiararono la Transcarpazia come \"zona ristretta di altissimo livello\", con checkpoint sui passi di montagna che collegavano la regione al resto dell'Ucraina.\nNel dicembre del 1944 il Consiglio Nazionale dell'Ucraina transcarpatica istitu\u00ec un tribunale popolare speciale a U\u017ehorod per processare e condannare tutti i collaboratori con i regimi precedenti - inclusa sia l'Ungheria sia la Carpato-Ucraina. Il tribunale fu autorizzato a condannarli a 10 anni di lavoro forzato o alla pena di morte. Diversi leader ruteni, tra cui Andrej Br\u00f3dy e \u0160tefan Fencyk, furono condannati e giustiziati nel maggio 1946. Anche Augustin Volo\u0161in mor\u00ec in prigione. L'entit\u00e0 della repressione mostr\u00f2 a molti attivisti carpato-ruteni come non sarebbe stato possibile trovare un accomodamento con il prossimo regime sovietico come lo era stato con tutti i precedenti.\nDopo aver distrutto la Chiesa greco-cattolica nella Galizia orientale nel 1946, le autorit\u00e0 sovietiche fecero pressione per il ritorno all'Ortodossia delle parrocchie greco-cattoliche anche in Transcarpazia, organizzando l'incidente e la morte del vescovo recalcitrante Teodoro Rom\u017ea il 1\u00ba novembre 1947. Nel gennaio 1949 l'eparchia di Muka\u010devo fu dichiarata illegale; i sacerdoti e le suore rimanenti furono arrestati e le propriet\u00e0 della Chiesa furono nazionalizzate e distribuite per uso pubblico o prestate alla Chiesa ortodossa russa (Patriarcato di Mosca), unica autorit\u00e0 religiosa accettata nella regione.\nAnche le istituzioni culturali erano proibite, tra cui la russofila Societ\u00e0 Duchnovi\u010d, l'ucrainofila Prosvita e la Societ\u00e0 Letterata Subcarpatica. Furono fatti circolare nuovi libri e pubblicazioni, tra cui la \"Zakarpatska Pravda\" (130.000 copie). L'Universit\u00e0 di U\u017ehorod fu aperta nel 1945. Nel 1967 furono aperti oltre 816 cinema per assicurare l'indottrinamento della popolazione al marxismo-leninismo. La lingua ucraina \u00e8 stata la prima lingua di insegnamento nelle scuole di tutta la regione, seguita dal russo, utilizzato all'universit\u00e0. La maggior parte delle nuove generazioni aveva una conoscenza passiva della lingua rutena, ma nessuna conoscenza della cultura locale. Gli intellettuali ruteni del XIX secolo furono etichettati come \"membri della classe reazionaria e strumenti dell'oscurantismo vaticano\". L'inno ruteno fu bandito dall'esibizione pubblica. La cultura e le canzoni popolari dei ruteni carpatici vennero promosse, ma presentate come parte della cultura regionale della Transcarpazia come una variante locale della cultura ucraina.\nGi\u00e0 nel 1924, il Comintern aveva dichiarato ucraini tutti gli abitanti slavi orientali della Cecoslovacchia. Con il censimento del 1946, tutti i ruteni furono registrati come ucraini; chiunque si aggrappasse alla vecchia etichetta era considerato un separatista e un potenziale controrivoluzionario.\nGi\u00e0 nel febbraio del 1945, il Consiglio nazionale procedette a confiscare 53.000 ettari di terra da grandi proprietari terrieri e a ridistribuirla a 54.000 famiglie di contadini (37% della popolazione). La collettivizzazione forzata dei terreni inizi\u00f2 nel 1946; circa 2000 contadini furono arrestati durante le proteste del 1948-49 e mandati ai lavori forzati nei gulag. La collettivizzazione, compresa dei pastori di montagna, fu completata nel maggio del 1950. Le decisioni di pianificazione centrale stabilirono che la Transcarpazia divenisse una \"terra di frutteti e vigneti\" tra il 1955 e il 1965, piantando 98.000 ettari con scarsi risultati. Anche il tentativo di coltivare t\u00e8 e agrumi fall\u00ec a causa del clima inadatto. La maggior parte dei vigneti furono sradicati venti anni dopo, durante la campagna anti-alcol di Gorba\u010d\u00ebv nel 1985-87.\nIl periodo sovietico signific\u00f2 anche il potenziamento dell'industrializzazione in Transcarpazia. Segherie di propriet\u00e0 statale, impianti chimici e di trasformazione alimentare vennero ampliati, con la fabbrica di tabacco di Muka\u010devo e la miniera di salgemma di Solotvyno tra le pi\u00f9 grandi. Tali industrie poterono fornire un impiego costante ai residenti della regione, oltre alla tradizionale agricoltura di sussistenza. E mentre le tradizionali rotte della migrazione per lavoro verso i campi dell'Ungheria o le fabbriche degli Stati Uniti nord-occidentali erano ora chiuse, i ruteni e i rumeni della Transcarpazia potevano ora spostarsi per lavoro stagionale nel nord e nell'est della Russia.\nGli abitanti dell'oblast' crebbero costantemente nel periodo sovietico, da 776.000 nel 1946 a oltre 1,2 milioni nel 1989. U\u017ehorod aument\u00f2 i suoi residenti di cinque volte, da 26.000 a 117.000, e Muka\u010devo allo stesso modo da 26.600 a 84.000. Questo aumento della popolazione riflett\u00e9 anche cambiamenti demografici. L'arrivo dell'Armata Rossa signific\u00f2 la partenza di 5.100 magiari e 2.500 tedeschi, mentre i 15-20.000 ebrei sopravvissuti all'Olocausto decisero di trasferirsi prima che i confini fossero sigillati. Nel 1945, circa 30.000 ungheresi e tedeschi furono internati e mandati in campi di lavoro nell'Ucraina orientale e in Siberia; bench\u00e9 amnistiati nel 1955, circa 5.000 non tornarono. Nel gennaio 1946 furono deportati altri 2.000 tedeschi. In cambio, un gran numero di ucraini e russi si trasferirono in Transcarpazia, dove trovarono lavoro nell'industria, nell'esercito o nell'amministrazione civile. Nel 1989, circa 170.000 ucraini (principalmente della vicina Galizia) e 49.000 russi vivevano in Transcarpazia, principalmente in nuovi quartieri residenziali nelle principali citt\u00e0 di U\u017ehorod e Muka\u010devo, dove la lingua dominante era presto passata dall'ungherese e dallo yiddish al russo. Continuavano a essere considerati nuovi arrivati (\"novoprybuli\") a causa della loro disconnessione dalle campagne di lingua rutena e ungherese.\nLa Transcarpazia nell'Ucraina indipendente (1991).\nIl territorio della Rutenia subcarpatica gi\u00e0 integrato nel dopoguerra nella Repubblica Socialista Sovietica Ucraina, al momento della dissoluzione dell'URSS \u00e8 passato a far parte dell'Ucraina indipendente come oblast' di Transcarpazia.\nNel luglio 1991 l'SSR ucraino ha adottato una legge sui referendum che \u00e8 durata fino al 2012. Poco dopo il Putsch di agosto a Mosca (19\u201322), il 24 agosto 1991 la Verchovna Rada (parlamento) della SSR ucraina proclam\u00f2 la sua indipendenza e proib\u00ec anche il Partito Comunista nella repubblica. La nomenklatura locale rimase confusa per diversi giorni a seguito di quegli eventi. Il movimento nazionale ucraino (\"Ruch\") e altri attivisti democratici stavano organizzando proteste in tutta l'oblast'. Ovunque stavano adottando richieste per vietare il Partito Comunista. Il consiglio locale della citt\u00e0 di U\u017ehorod ribattezz\u00f2 Piazza Lenin come Piazza del Popolo. Il 30 agosto 1991, durante una protesta di varie migliaia di persone a U\u017ehorod, fu rimosso un monumento a Lenin. Alcuni altri insediamenti rimossero anche i monumenti di Lenin, mentre altri resistettero. Cos\u00ec \u00e8 stato a Tja\u010div il comune di cui ha anche adottato la decisione di rimuovere il monumento, eppure alcuni \"sostenitori locali di Lenin\" di etnia rom hanno attaccato gli attivisti della Ruch. A causa del sostegno del consiglio regionale di Transcarpazia agli organizzatori di putsch a Mosca (GK\u010cP), le forze democratiche locali stavano chiedendo al consiglio di annunciarne lo scioglimento. Tra queste forze democratiche c'erano membri del consiglio comunale di U\u017ehorod, il gruppo di deputati \"Piattaforma democratica\" nel consiglio regionale, Movimento nazionale ucraino, Partito repubblicano ucraino, Partito democratico ucraino, Federazione culturale ungherese in Transcarpazia (KMKSZ), Associazione \u0160ev\u010denko per la Lingua Ucraina, e il ramo regionale della Prosvita.\nA causa della situazione nella regione, il 26 agosto 1991 il vicepresidente del consiglio regionale Jurij Vorobec' firm\u00f2 un ordine per tenere una sessione straordinaria del consiglio il 30 agosto, ma il 29 agosto il capo del consiglio Mychajlo Volo\u0161\u010duk (ex primo segretario del comitato del partito comunista regionale di Transcarpazia) rinvi\u00f2 la seduta con un ordine separato. Il 28 agosto 1991 la richiesta di una sessione straordinaria fu sostenuta dalla Lega Democratica della Giovent\u00f9 di Transcarpazia, che in precedenza faceva parte del Komsomol' dell'Ucraina (LKSMU). Per alleviare la pressione, Volo\u0161\u010duk approv\u00f2 una composizione di una vice commissione provvisoria per l'ispezione dell'attivit\u00e0 dei funzionari durante il putsch che consisteva di 17 membri per lo pi\u00f9 del Partito comunista recentemente sciolto e una coppia di membri di Ruch (Mychajlo Tyvodar e Ljubov' Karavanska). Allo stesso tempo, Volo\u0161\u010duk cercava urgentemente altre posizioni dirigenziali per altri funzionari del partito che avevano perso il lavoro con la recente liquidazione del partito. Allo stesso tempo, l'ispettorato regionale (comitato esecutivo) registr\u00f2 improvvisamente 208 comunit\u00e0 religiose e trasfer\u00ec 83 chiese come propri edifici di propriet\u00e0.\nIl governo subcarpatico decise di scommettere su azioni separatiste. Il 27 agosto 1991 il consiglio comunale di Muka\u010devo decise di chiedere al consiglio regionale di Zakarpattja di adottare una decisione relativa alla proclamazione della regione come \"territorio autonomo transcarpatico dell'Ucraina\". In due giorni il consiglio del Raion di Muka\u010devo ha deciso di chiedere al consiglio regionale di presentare una petizione alla Verchovna Rada (parlamento ucraino) per \"concedere lo status di Repubblica autonoma all'oblast' di Transcarpazia\". Quest'ultima decisione \u00e8 stata sostenuta dal consiglio del Raion di Berehove, dal consiglio comunale di U\u017ehorod e dal consiglio del Raion di Svaljava. Il 1\u00ba settembre 1991 a Muka\u010devo, l'Associazione dei Carpato-Ruteni organizz\u00f2 un picchetto con slogan anti-ucraini (ucrainofobi) e accuse di \"forte ucrainizzazione dei ruteni\". Alla riunione sono state adottate dichiarazioni con domanda di autonomia e realizzazione di un referendum regionale sulla questione. Il 15 settembre 1991 la stessa domanda \u00e8 stata avanzata dalla KMKSZ. Quei ruteni contestarono la legalit\u00e0 dell'unificazione della Rutenia subcarpatica con la SSR ucraina nel 1945.\nEntro la fine di settembre 1991 nell'oblast' di Transcarpazia si erano formati due campi politici opposti. Un campo pro-ucraino si \u00e8 unito attorno al movimento nazionale ucraino includendo anche URP, DemPU, Partito dei Verdi, Associazione \u0160ev\u010denko di lingua ucraina, filiali regionali di Prosvita, Memorial e altri. Tale fazione era sostenuta anche da studenti dell'Universit\u00e0 statale di U\u017ehorod, diversi membri del consiglio comunale di U\u017ehorod, l'Eparchia di Muka\u010devo e una piccola fazione di deputati nel consiglio regionale. Il campo filo-ucraino stava cercando di rieleggere il consiglio regionale.\nL'altra fazione era composto da simpatizzanti dei funzionari regionali della nomenklatura (ex comunisti) che erano sostenuti dall'Associazione dei Carpato-Ruteni, in seguito affiancato da KMKSZ (Associazione della Cultura Ungherese di Zakarpattja). Quest'ultimo campo \u00e8 stato sostenuto anche dall'eparchia di Zakarpattja della Chiesa ortodossa russa, membri selezionati dell'Eparchia greco-cattolico di Muka\u010devo e dalla maggioranza del consiglio regionale. Tale fazione mirava a prevenire la rielezione del consiglio regionale e ad ottenere uno status autonomo per la regione.\nIl 27 settembre 1991 fu finalmente annunciato la sessione straordinaria del consiglio regionale. La direzione del consiglio pianific\u00f2 di terminare il suo lavoro lo stesso giorno, ma la sessione si protrasse fino al 31 ottobre 1991 e il centro della vita politica nell'Oblast' di Transcarpazia si era trasferito nel consiglio regionale e in Piazza del Popolo di fronte al palazzo del consiglio.\nNel 1991 la Zakarpattja divenne parte dell'Ucraina indipendente, tuttavia la sua popolazione (78%) vot\u00f2 per l'autonomia all'interno dell'Ucraina che non fu concessa.\nIl 7 marzo 2007, il Consiglio dell'Oblast' di Transcarpazia ha riconosciuto l'etnia rutena.\nIl 25 ottobre 2008, 100 delegati al Congresso dei Ruteni dei Carpazi hanno dichiarato la formazione della \"Repubblica della Rutenia Carpatica\". \nLa procura regionale ha intentato una causa contro il sacerdote Dmitrij Sydor e Jevhen \u017dupan (membri della Chiesa ortodossa russa in Ucraina e in stretti rapporti con la Fondazione Russkij Mir), un deputato del partito Ucraina Nostra al consiglio regionale di Transcarpazia e presidente del Consiglio nazionale dei ruteni, con l'accusa di invadere l'integrit\u00e0 territoriale e l'inviolabilit\u00e0 dell'Ucraina. Il 1 \u00b0 maggio 2009, l'Unione nazionale Svoboda ha bloccato l'organizzazione del terzo congresso europeo dei ruteni carpatici (un'entit\u00e0 filo-russa)."}
{"id": "639084", "revid": "486946", "url": "https://it.wikipedia.org/wiki?curid=639084", "title": "Rutenia Carpatica", "text": ""}
{"id": "639085", "revid": "486946", "url": "https://it.wikipedia.org/wiki?curid=639085", "title": "Ucraina carpatica", "text": ""}
{"id": "639093", "revid": "486946", "url": "https://it.wikipedia.org/wiki?curid=639093", "title": "Rutenia carpatica", "text": ""}
{"id": "639096", "revid": "1272592", "url": "https://it.wikipedia.org/wiki?curid=639096", "title": "Migliano (Marsciano)", "text": "Migliano \u00e8 una frazione del comune di Marsciano, in provincia di Perugia.\nIl paese si trova ad un'altezza di 452 , sulla cima di un colle che segna il confine con il territorio della vicina Perugia. Si trova a circa 8\u00a0km ad ovest di Marsciano e 18\u00a0km a sud di Perugia; la piccola localit\u00e0 \u00e8 abitata da 86 persone.\nGeografia fisica.\nAi piedi della collina scorre il torrente Fersinone, uno dei pi\u00f9 integri dell'intera regione Umbria, che incide con una profonda gola la valle che da l\u00ec si apre verso Marsciano ed il fiume Nestore. A poca distanza dall'abitato di Migliano scorre il torrente Rigo, altro affluente in destra del Nestore, presso Mercatello.\nStoria.\nLa valle (gola) del Fersinone \u00e8 stata abitata sin dalle epoche pi\u00f9 antiche, come testimonia il rinvenimento di utensili e punte di freccia. Durante il XII secolo venne costruito un castello ad opera dei Conti di Marsciano, provenienti dalla Toscana, che ne conservarono la propriet\u00e0 fino al XVII secolo; un loro discendente, Antonio di Ranuccio (1429-1484), spos\u00f2 Todeschina, figlia del condottiero narnese Erasmo, meglio noto come Gattamelata, che gli dette tredici eredi. Divenuto, anche grazie al suocero, un valente capitano di ventura, combatt\u00e9 per la Repubblica di Venezia. Messosi successivamente al servizio di Firenze, mor\u00ec in battaglia nel 1484 e fu sepolto a Pisa.\nAl confine tra i territori di Orvieto e Perugia, il borgo fu definitivamente sottomesso a quest'ultima nel 1440.\nNei secoli successivi, sia per l'amenit\u00e0 della posizione che per la presenza di sorgenti termali sulfuree, i Conti utilizzarono spesso il castello come residenza di campagna.\nEconomia e manifestazioni.\nGran parte dell'antico castello \u00e8 ora occupata da un residence e i dintorni ospitano un certo numero di agriturismi.\nIn zona sono presenti alcune sorgenti ricche di ferro e magnesio, le cui propriet\u00e0 benefiche furono segnalate dal Prof. Sebastiano Purgotti fin dal 1856. Da allora hanno attirato numerosi turisti e visitatori (tra cui anche papa Leone XIII, nel 1895).Nella zona operavano anche un certo numero di carbonai e di calcinai, che fornivano materiale da costruzione ricavato dalle pietre prese dall'alveo del torrente Fersinone.\nOgni anno, alla fine di luglio, vi si svolge la \"Sagra del cinghiale\"."}
{"id": "639100", "revid": "104485", "url": "https://it.wikipedia.org/wiki?curid=639100", "title": "Youth crew", "text": "Lo youth crew \u00e8 un sottogenere dell'hardcore punk e allo stesso tempo una subcultura, che divenne popolare soprattutto tra il 1986 e il 1990, principalmente nell'area di New York, e in parte nell'area di Los Angeles. Il genere fu definito dagli album di gruppi come Youth of Today, Gorilla Biscuits, Bold e Side By Side, pubblicati quasi tutti con l'etichetta Revelation Records. Spesso questo movimento viene riconosciuto parte della scena New York hardcore.\nNella sua forma originaria era molto simile al melodic hardcore, ma molte tracce includevano pesanti breakdown tipici del mosh. Dagli anni '90 i gruppi appartenenti a questa scena hanno introdotto sempre maggiori influenze heavy metal, contribuendo alla nascita del metalcore. Attorno al 1997, contemporaneamente a questa nuova tendenza, si svilupp\u00f2 anche un breve \"revival\" del sound originale, grazie a gruppi come Floorpunch, Ten Yard Fight e In My Eyes.\nIdeologia e origine del termine.\nDiversamente dall'hardcore punk pi\u00f9 ortodosso, gli esponenti di questa subcultura tendono a definirsi fuori dal movimento punk, rifiutando lo stile di vita nichilista e autodistruttivo e abbracciando uno stile di vita pi\u00f9 positivo, aderendo all'ideologia straight edge e a quella vegetarianista.\nIl nome \"youth crew\" deriva da \"crew\", parola largamente utilizzata nell'hardcore per riferirsi a gruppi di amici formatisi per difendersi dalla violenza, osteggiata dagli appartenenti a questo movimento. Tra i primi ad utilizzare il termine con questo significato gli Youth of Today con la traccia \"Youth Crew\" nel 7\" \"Can't Close My Eyes\", i 7 Seconds con l'album \"The Crew\", i Judge con la canzone \"New York Crew\" e i Warzone con \"We're the Crew\", contenuto nell'album \"Don't Forget the Struggle, Don't Forget the Streets\".\nIl 1988 \u00e8 solitamente considerato \"l'anno d'oro\" del movimento e in generale dello straight edge di New York, pertanto il revival degli anni recenti \u00e8 anche chiamato \"88 hardcore revival\". Sempre per questo motivo i gruppi youth crew utilizzano spesso il numero 88 per simboleggiare la loro origine e la loro appartenenza, senza alcuna intenzione di utilizzarlo come slogan nazista."}
{"id": "639104", "revid": "438678", "url": "https://it.wikipedia.org/wiki?curid=639104", "title": "Benvenuto Mr. President", "text": "Benvenuto Mr. President (\"Gori vatra\") \u00e8 un film del 2003 di Pjer \u017dalica.\nTrama.\nNel 1995 la piccola cittadina bosniaca di Te\u0161anj viene sconvolta dalla notizia dell'imminente visita del presidente statunitense Bill Clinton. In pochi giorni gli abitanti dovranno far sparire odi etnici, genocidi e corruzione che dilagano nella comunit\u00e0, fingendo pace e armonia per attrarre il presidente ed uscire da una situazione di indigenza.\nMolti gli spunti comici, il pi\u00f9 noto avviene quando sulla bandiera USA, prodotta per addobbare il paese, vengono cucite delle stelle rosse. L'unico a non essere toccato dall'arrivo di Bill \u00e8 un uomo che non si rassegna alla scomparsa del figlio, morto in guerra."}
{"id": "639120", "revid": "767487", "url": "https://it.wikipedia.org/wiki?curid=639120", "title": "Amadou &amp; Mariam", "text": "Amadou &amp; Mariam sono una coppia di musicisti del Mali; Amadou Bagayoko (Bamako, 24 ottobre 1954) \u00e8 chitarrista e cantante, Mariam Doumbia (Bamako, 25 aprile 1958) \u00e8 cantante. Il duo, conosciuto come la \"coppia cieca dal Mali\", si form\u00f2 all'Istituto per giovani ciechi del Mali, dove Bagayoko e Doumbia si conobbero e condivisero la passione per la musica.\nLo stile musicale della coppia \u00e8 basato su contaminazioni tra musiche tradizionali maliane e chitarre rock, violini siriani, trombe cubane e altri strumenti tradizionali di Egitto, Colombia, India e altri paesi. Il genere viene spesso chiamato african blues.\nStoria.\nTra il 1974 e il 1980 Amadou suonava con i \"Les Ambassadeurs du Hotel\". Negli anni ottanta spos\u00f2 Mariam e diede inizio a una carriera musicale insieme a lei, pur senza interrompere la propria attivit\u00e0 solista o la realizzazione del programma musicale in cui era impegnato presso l'istituto per ciechi dove aveva conosciuto sua moglie.\nNel 1985 la coppia aveva raggiunto un certo successo anche fuori dal Mali, e inizi\u00f2 un tour nel Burkina Faso. L'anno seguente si trasferirono in Costa d'Avorio e in Nigeria per effettuare alcune registrazioni e successivamente a Parigi per registrare il primo album, \"Sou Ni Tile\", ben accolto dalla critica francese.\nNel 2003 Amadou e Mariam entrarono in contatto con Manu Chao, che si propose di produrre il loro album \"Dimanche \u00e0 Bamako\" (2004). Il lavoro, che vede anche la partecipazione di Manu Chao come \"guest star\", ebbe un grande successo internazionale.\nNel 2006 hanno registrato insieme a Herbert Gr\u00f6nemeyer, un famoso artista tedesco, l'inno ufficiale dei Mondiali di calcio Germania 2006; la canzone ha raggiunto la prima posizione nella classifica tedesca nel periodo dei mondiali.\nDue anni dopo hanno pubblicato l'album \"Welcome to Mali\", il brano di apertura e primo singolo estratto intitolato \"Sabali\" \u00e8 stato prodotto da Damon Albarn\nNel 2011 compaiono come ospiti nella canzone \"La bella vita (La belle vie)\" del disco \"Ora\" di Jovanotti."}
{"id": "639125", "revid": "547034", "url": "https://it.wikipedia.org/wiki?curid=639125", "title": "Straniamento", "text": "Lo straniamento \u00e8 un artificio letterario che ha lo scopo di far uscire il lettore \"dall'automatismo della percezione\". Il termine fu introdotto dal teorico della letteratura Viktor Borisovi\u010d \u0160klovskij nel 1916.\nStoria del termine.\nLa grafia (\u00abostranenie\u00bb con una sola \"n\" anzich\u00e9 due) fu un errore di battitura, ma sopravvisse proprio in questa forma. Come sottoline\u00f2 \u0160klovskij, \"il termine \u00e8 nato nel 1916 proprio in questa grafia\". Con questo termine l'autore indicava il compito dello scrittore di far uscire il lettore \"dall'automatismo della percezione\", rendendo l'oggetto della percezione insolito, strano.\n\u0160klovskij ha cos\u00ec definito il \"dispositivo dello straniamento\": \"non avvicinamento del significato alla nostra comprensione, ma la creazione di una speciale percezione dell'oggetto, a creazione di una 'visione' di esso, non 'riconoscimento'\". Quando \u00e8 estraniata, la cosa non viene chiamata con il suo nome, ma viene descritta come se fosse vista per la prima volta.\nBertolt Brecht, che probabilmente era a conoscenza delle opere di \u0160klovskij, elabor\u00f2 il concetto di \u00abVerfremdung\u00bb (di solito tradotto come \"alienazione\").\nLe persone che non erano a conoscenza della storia della comparsa di questo termine in Brecht cominciarono ad accettare il termine Verfremdung come originale e al posto del termine iniziale di \u0160klovskij \"straniamento\" si misero a usare come traduzione russa di Verfremdung \u00abot\u010du\u017edenie\u00bb.\nCi\u00f2 port\u00f2 a un'altra confusione: il termine \"alienazione\" usato in questo caso venne confuso con il concetto filosofico di \"Entfremdung\"."}
{"id": "639133", "revid": "1024865", "url": "https://it.wikipedia.org/wiki?curid=639133", "title": "Lingua tashawit", "text": "La lingua tashawit \u00e8 una lingua berbera parlata in Algeria, parlata nel massiccio montuoso dell'Aur\u00e8s.\nSecondo \"Ethnologue\" altri nomi di questo idioma sono \"chaouia\", \"chawi\", \"shawia\", \"shawiya\", \"tacawit\" e \"tachawit\".\nDistribuzione geografica.\nLe province algerine in cui si parla tashawit sono: Batna, Khenchela, Souk Ahras, Oum el-Bouaghi, T\u00e9bessa, Costantina, S\u00e9tif, e la parte nord della provincia di Biskra. \nCirca il numero di locutori, non esistono stime certe, anche perch\u00e9 non \u00e8 possibile valutare con precisione l'influsso dell'arabizzazione che ha investito in maniera piuttosto consistente alcune parti dell'Aur\u00e8s, in particolare le sue citt\u00e0. Una valutazione ad opera di Salem Chaker nel 1990 stimava che il numero dei parlanti doveva oscillare tra 850.000 e 1.900.000. \"Ethnologue\" invece riporta una stima di 1.400.000 locutori datata 1993.\nStoria.\nG. Mercier (1896) osservava che il nome che gli indigeni davano a se stessi era \"Qebayl\", mentre la lingua era designata \"haqbaylith\"; il termine \"shawia\" con cui erano e sono tuttora conosciuti viene dall'arabo ed era considerato \"quasi ingiurioso\", significando pressappoco \"pecore, capre\". Il termine si \u00e8 per\u00f2 diffuso e attualmente i locutori non hanno difficolt\u00e0 a parlare di s\u00e9 come \"shawi\" e della propria lingua come \"tashawit\".\nClassificazione.\nSecondo \"Ethnologue\", la classificazione della lingua tashawit \u00e8 la seguente:\nFonologia.\nDal punto di vista fonetico, il tashawit appartiene ai parlari \"a tendenza spirante\", vale a dire che presenta, di norma, una spirantizzazione delle occlusive \"semplici\" (ad eccezione di \"b\"). Accanto a questi ben noti fenomeni di spirantizzazione si aggiunge inoltre una marcata tendenza a trasformare \"t\" morfologica (per esempio nei prefissi dei nomi femminili) in \"h\", fino alla scomparsa completa (per esempio. \"donna\" = \"hamettuth\"/\"amettuth\", risp. a \"tamettut\" di altri parlari), il che finisce per avere conseguenze anche sulla morfologia.\nIl sistema vocalico sembra comprendere tre soli fonemi vocalici: /i/, /a/, /u/. Come in molti altri parlari del nord, sembra che [\u0259] non abbia un ruolo fonologico ma serva soprattutto a permettere la costituzione di una sillaba in mancanza di vocali fonologiche.\nGrammatica.\nIl tashawit condivide con gli altri parlari del gruppo zanata la tendenza alla caduta della vocale iniziale dei nomi maschili (e di quella che segue \"t-\" o \"h-\" nei nomi femminili) quando essa \u00e8 seguita da una sola consonante. Si ha dunque \"fus\" per \"afus\" \"mano\", \"thfukth\" per \"tafukt\" \"sole\", ecc.\nPer quanto riguarda l'opposizione di \"stato\" nel nome, essa \u00e8 presente in tashawit, ma in modo meno regolare che altrove, e in diversi casi si vede usare lo stato libero dove ci si attenderebbe quello d'annessione. Un'altra caratteristica interessante \u00e8 che in tashawit talora la vocale \"u\" tipica dello stato d'annessione maschile viene utilizzata anche dai nomi femminili, per esempio \"\u0263er tuxxamt\" e non \"\u0263er texxamt\" \"verso casa\".\nSistema di scrittura.\nPer la scrittura vengono impiegati l'alfabeto arabo, l'alfabeto latino e il tifinagh.\nLetteratura.\nCanzoni.\nCome in Cabilia, anche nell'Aur\u00e8s esistono numerosi cantanti che si esprimono in berbero. Si possono ricordare, tra gli altri: Aissa Djermouni (1886-1946), Ali El Khencheli (1914-2004), Beggar Hadda (1920-1996), Massinissa (n. a Merouana 1967), Amirouche, Markunda Aur\u00e8s, Mihoub (n. a Timsounin 1961), Djo, Salah Boumaaraf, Djimi Mazigh, Nadia Tachawith, Dihya, Hamid Belbech, Groupe Thiguyeres, Smail Ferrah, gruppo Your (\"la luna\"), Houria Aichi, Aissa Brahimi, Nouari Nezzar, Katchou (\"la Quercia\", n. a Batna 1964), Thaziri (\"Chiarore di luna\", n. 1956), Mourad Sid.\nFilm.\nNel clima di sviluppo di una cinematografia in lingua berbera, che all'inizio ha coinvolto soprattutto la regione della Cabilia, cominciano ad apparire anche film in altre variet\u00e0 di berbero algerino, in particolare in tashawit. Il primo film, \"La maison jaune\", coproduzione franco-algerina, opera del regista Amor Hakkar, del 2007, che ottiene grande successo, vincendo diversi festival cinematografici internazionali."}
{"id": "639135", "revid": "108107", "url": "https://it.wikipedia.org/wiki?curid=639135", "title": "Hashawit", "text": ""}
{"id": "639136", "revid": "108107", "url": "https://it.wikipedia.org/wiki?curid=639136", "title": "Chaouia", "text": ""}
{"id": "639144", "revid": "490388", "url": "https://it.wikipedia.org/wiki?curid=639144", "title": "Noradrenalina", "text": "La noradrenalina o norepinefrina (DCI) (NE) \u00e8 un neurotrasmettitore; differisce dall'adrenalina in quanto rispetto ad essa manca di un metile legato al gruppo amminico. Essa \u00e8 una catecolammina (cio\u00e8 un'ammina la cui struttura ricorda quella del catecolo) e una fenetilammina avente formula chimica C8H11NO3. Lo stereoisomero naturale \u00e8 la -(\u2212)-(\"R\")-norepinefrina.\nRilasciata dalle cellule cromaffini come ormone nel sangue, \u00e8 anche un neurotrasmettitore nel sistema nervoso, dove \u00e8 rilasciato dai neuroni noradrenergici durante la trasmissione sinaptica. In quanto \"ormone dello stress\", coinvolge parti del cervello dove risiedono i controlli dell'attenzione e delle reazioni. Insieme all'epinefrina, provoca la risposta di attacco o fuga, attivando il sistema nervoso simpatico per aumentare il battito cardiaco, rilasciare energia sotto forma di glucosio dal glicogeno e aumentare il tono muscolare.\nLa noradrenalina \u00e8 rilasciata quando una serie di cambiamenti fisiologici sono attivati da un evento. Questo \u00e8 provocato dall'attivazione di un'area, che nell'uomo si situa nel tronco encefalico chiamata locus ceruleus. Questo nucleo \u00e8 all'origine della maggior parte delle azioni della noradrenalina nel cervello umano. I neuroni attivati inviano segnali in entrambe le direzioni dal \"locus ceruleus\" lungo diversi percorsi verso varie parti, inclusa la corteccia cerebrale, il sistema limbico e il midollo.\nLa noradrenalina agisce su alcuni recettori adrenergici, in particolare su tutti gli formula_1 e sui formula_2.\nFisiologia della trasmissione adrenergica.\nIl neurone noradrenergico.\nI neuroni noradrenergici periferici sono neuroni simpatici postgangliari, i cui corpi cellulari sono localizzati all'interno dei gangli simpatici. Ad eccezione della midollare del surrene, le terminazioni nervose simpatiche contengono tutta la noradrenalina presente nel sistema nervoso periferico.\nBiosintesi.\nLa noradrenalina \u00e8 sintetizzata da una serie di passaggi enzimatici nelle cellule cromaffini a partire dall'amminoacido tirosina. La prima reazione \u00e8 l'ossidazione in diidrossifenilalanina (L-DOPA), seguita dalla decarbossilazione nel neurotrasmettitore dopamina, e infine dalla \u03b2-ossidazione in noradrenalina. Questa pu\u00f2 essere ulteriormente metilata dalla feniletanolammina N-metiltransferasi (PNMT) in adrenalina (detta anche epinefrina dal greco \"epi\" ovvero sopra e \"nefro\" cio\u00e8 nefrone, a indicare l'unit\u00e0 funzionale dell'organo renale, ma usato comunemente anche per riferirsi in toto al rene; quindi \"sopra-rene\" \u00e8 un chiaro riferimento alla ghiandola surrenale, ove, solo nei mammiferi, tale ormone \u00e8 prodotto).\nAccumulo della noradrenalina.\nLa maggior parte della noradrenalina presente nelle terminazioni nervose o nelle cellule cromaffini \u00e8 contenuta all'interno di vescicole. La concentrazione intravescicolare \u00e8 molto elevata e viene mantenuta grazie a un meccanismo di trasporto garantito da due trasportatori di membrana chiamati VMAT1 e VMAT2. Alcuni farmaci, come la reserpina, bloccano questo trasporto causando la deplezione della noradrenalina della terminazione nervosa.\nLiberazione della noradrenalina.\nLa depolarizzazione della membrana della terminazione nervosa determina l'apertura dei canali del calcio nelle membrane della terminazione stessa e il conseguente ingresso di formula_3 promuove la fusione e il rilascio del contenuto delle vescicole sinaptiche. Il rilascio di noradrenalina pu\u00f2 essere prodotto in assenza di esocitosi, mediante farmaci che la spiazzano dalle vescicole.\nRegolazione della liberazione di noradrenalina.\nLa liberazione di noradrenalina \u00e8 controllata da una serie di sostanze che agiscono sui recettori presinaptici. La noradrenalina, agendo sui recettori presinaptici, pu\u00f2 regolare la propria liberazione, e anche quella dell'ATP co-rilasciato. Si ritiene che questo sia un evento fisiologico, mediante il quale la noradrenalina rilasciata esercita un effetto inibitorio localizzato sulle stesse terminazioni dalle quali \u00e8 stata liberata, il cosiddetto meccanismo di \"feedback auto-inibitorio\". Questo meccanismo opera attraverso i recettori formula_4, che inibiscono l'adenil ciclasi e prevengono l'apertura dei canali del calcio.\nCaptazione e degradazione metabolica delle catecolamine.\nIl principale meccanismo alla base della terminazione dell'azione della noradrenalina rilasciata \u00e8 quello della ricaptazione del trasmettitore nelle terminazioni nervose noradrenergiche.\nCaptazione delle catecolammine.\nVi sono due meccanismi, chiamati uptake 1 e uptake 2, che corrispondono rispettivamente alla captazione neuronale ed extraneuronale. L'uptake 1 - che porta la noradrenalina dalla sinapsi all'interno del neurone - \u00e8 un sistema ad alta affinit\u00e0, relativamente selettivo per la noradrenalina e con una velocit\u00e0 massima di trasporto delle catecolammine relativamente bassa, mentre l'uptake 2 - il quale porta l'adrenalina, la noradrenalina e altre sostanze simili (anfetammina, tirammina, efedrina, isoprenalina) dal bottone sinaptico all'interno di specifiche vescicole - \u00e8 caratterizzato da bassa affinit\u00e0, ma ha una velocit\u00e0 massima di trasporto molto pi\u00f9 elevata.\nDegradazione metabolica delle catecolammine.\nLe catecolammine endogene ed esogene vengono metabolizzate essenzialmente da due classi di enzimi, le monoamminossidasi (MAO) e le catecol-O-metiltransferasi (COMT). Le MAO si trovano all'interno delle cellule, legate alla superficie delle membrane mitocondriali. Le MAO trasformano le catecolammine nelle corrispondenti aldeidi, che, a livello periferico, vengono rapidamente metabolizzate dall'aldeide deidrogenasi, formando i corrispondenti acidi carbossilici. \nLa seconda via responsabile della degradazione enzimatica delle catecolammine implica la metilazione di uno dei due ossidrili del gruppo catecolico per dare origine a un derivato metossilico. La COMT \u00e8 un enzima diffuso che si trova sia nei neuroni sia in cellule non neuronali.\nA livello periferico, la terminazione della trasmissione noradrenergica non \u00e8 determinata in maniera sostanziale n\u00e9 dalle MAO n\u00e9 dalla COMT, in quanto la maggior parte della noradrenalina liberata viene rapidamente captata ad opera dell'uptake 1. Le catecolammine circolanti vengono solitamente inattivate dall'azione combinata di uptake 1, uptake 2 e COMT. L'importanza relativa di questi processi varia in funzione del tipo di catecolammina. La noradrenalina circolante viene infatti rimossa essenzialmente dall'uptake 1, mentre la rimozione dell'adrenalina \u00e8 imputabile soprattutto all'uptake 2.\nIl metabolismo della noradrenalina nel SNC presenta un andamento differente. Il ruolo pi\u00f9 importante per la terminazione dell'azione del trasmettitore a livello centrale \u00e8 rivestito dalle MAO.\nFarmaci attivi sui recettori adrenergici.\nRelazione struttura-attivit\u00e0.\nLa struttura molecolare della noradrenalina pu\u00f2 essere modificata in modi diversi per dare origine a composti che interagiscano con i vari recettori adrenergici.\nAntagonisti dei recettori adrenergici.\nDiversamente da quanto avviene per gli agonisti, la maggior parte degli antagonisti adrenergici risulta selettiva nei confronti dei recettori formula_1 o formula_5.\nAntagonisti dei recettori formula_1-adrenergici.\nUso clinico generale ed effetti indesiderati degli antagonisti formula_1-adrenergici.\nL'impotenza \u00e8 un frequente effetto collaterale degli antagonisti formula_1-adrenergici.\nAzioni.\nGli effetti pi\u00f9 importanti si manifestano a carico del sistema cardiovascolare e sulla muscolatura liscia bronchiale. In un soggetto a riposo, il propranololo provoca modeste alterazioni della frequenza cardiaca o della pressione arteriosa, ma riduce gli effetti dell'esercizio fisico o dell'eccitazione su queste variabili. La tolleranza allo sforzo massimo \u00e8 considerevolmente ridotta nel soggetto normale, in parte a causa della ridotta risposta cardiaca, e in parte perch\u00e9 la vasodilatazione nel muscolo scheletrico mediata dal recettore formula_5 \u00e8 ridotta.\nUn importante effetto dei formula_5-antagonisti \u00e8 l'azione antiipertensiva. Il meccanismo responsabile di questo effetto \u00e8 complesso e implica i seguenti eventi:\nMolti antagonisti dei recettori formula_5-adrenergici sono provvisti di un effetto antiaritmico sul cuore.\nNei soggetti asmatici un formula_5-antagonista non selettivo pu\u00f2 causare grave broncocostrizione, che naturalmente non risponde alle dosi usuali di salbutamolo o di adrenalina.\nFarmaci attivi sui neuroni noradrenergici.\nFarmaci attivi sulla sintesi della noradrenalina.\nL'formula_1-metiltirosina inibisce la \"tirosina-idrossilasi\"; la carbidopa, un derivato idrazinico della DOPA, inibisce la DOPA-decarbossilasi e trova impiego nel trattamento del parkinsonismo.\nFarmaci attivi sull'accumulo di noradrenalina.\nLa reserpina, a concentrazioni molto basse, blocca il trasporto della noradrenalina e di altre ammine nelle vescicole sinaptiche, legandosi alla proteina di trasporto. La noradrenalina si accumula cos\u00ec nel citoplasma, dove viene degradata dalle MAO. Il contenuto di noradrenalina nel tessuto si riduce progressivamente fino a raggiungere livelli molto bassi e la trasmissione sinaptica viene bloccata.\nFarmaci attivi sul rilascio di noradrenalina.\nI farmaci possono influenzare la liberazione di noradrenalina in quattro modi principali:\nFarmaci che bloccano i neuroni noradrenergici.\nL'effetto principale della guanetidina consiste nell'inibizione del rilascio di noradrenalina dalle terminazioni simpatiche. I farmaci appartenenti a questa classe riducono o aboliscono la risposta dei tessuti alla stimolazione dei nervi simpatici, ma non influenzano gli effetti della noradrenalina in circolo. La guanetidina \u00e8 accumulata all'interno delle vescicole sinaptiche mediante un trasportatore vescicolare, e agisce interferendo con l'esocitosi vescicolare e spiazzando la noradrenalina dalle vescicole stesse. In questo modo la guanetidina causa una lenta, progressiva e duratura deplezione della noradrenalina nelle terminazioni simpatiche, effetto simile a quello indotto dalla reserpina.\nAmmine simpaticomimetiche ad azione indiretta.\nI farmaci pi\u00f9 importanti di questo gruppo sono la tirammina, l'amfetamina e l'efedrina. La loro azione sui recettori adrenergici \u00e8 molto scarsa, ma la loro analogia strutturale con la noradrenalina permette il trasporto dall'uptake 1 all'interno delle terminazioni nervose. Una volta all'interno della terminazione, sono accumulate nelle vescicole grazie a un trasportatore vescicolare delle monoammine; questo avviene per scambio con la noradrenalina che viene rilasciata nel citosol. Una parte della noradrenalina citosolica viene degradata dalle MAO, mentre il resto sfugge dalla terminazione stessa attraverso un processo di trasporto mediato dall'uptake 1 per agire sui recettori postsinaptici. Una caratteristica importante degli effetti delle ammine simpaticomimetiche indirette \u00e8 rappresentata dalla loro capacit\u00e0 di sviluppare tolleranza (anche agli effetti centrali).\nLe azioni periferiche delle ammine simpaticomimetiche indirette comprendono broncodilatazione, aumento della pressione arteriosa, vasocostrizione periferica, tachicardia, aumento della forza di contrazione del miocardio e inibizione della motilit\u00e0 gastrointestinale.\nInibitori della ricaptazione della noradrenalina.\nLa ricaptazione neuronale della noradrenalina libera (uptake 1) \u00e8 il meccanismo pi\u00f9 importante grazie al quale viene terminata la sua azione sui recettori. Molti farmaci inibiscono questo trasporto e di conseguenza aumentano gli effetti sia dell'attivit\u00e0 del nervo simpatico sia della noradrenalina in circolo. La classe principale di \"inibitori dell'uptake 1\" \u00e8 costituita dagli antidepressivi triciclici, quali la desiprammina (causa tachicardia e aritmie cardiache). Un'altra classe di antidepressivi attivi sulla ricaptazione della Noradrenalina sono i NaRI (Inibitori Selettivi della Ricaptazione della Noradrenalina), questi possiedono la caratteristica unica di inibire la ricaptazione della Noradrenalina, avendo specificit\u00e0 e selettivita recettoriale altissima, senza agire sui sistemi Istamminergici, Muscarinici e Adrenergici \u03b11 e \u03b12, al contrario dei Triciclici che invece non possiedono questa selettivit\u00e0; unico farmaco attualmente in commercio di questa classe \u00e8 la reboxetina.\nLa cocaina \u00e8 nota soprattutto per la possibilit\u00e0 di abuso e per la sua attivit\u00e0 di anestetico locale (potenzia la trasmissione simpatica, causando tachicardia e aumento della pressione arteriosa).\nUsi clinici.\nDisturbo da deficit di attenzione e iperattivit\u00e0.\nLa noradrenalina, insieme alla dopamina, \u00e8 ritenuta svolgere un importante ruolo nell'attenzione e nella sua focalizzazione. Per i pazienti affetti da ADD/ADHD, sostanze psicostimolanti come il Ritalin/Concerta (metilfenidato), la Dexedrina (dextroanfetammine), e Adderall (una mistura non-racemica di sali anfetamminici) sono prescritte per supportare l'aumento dei livelli di noradrenalina e di dopamina. La strattera (atomoxetina) \u00e8 un inibitore selettivo della ricaptazione della noradrenalina (NaRI), ed \u00e8 la sola cura per l'ADD/ADHD, in quanto agisce solo sulla noradrenalina, e non sulla dopamina. Come risultato la strattera ha un pi\u00f9 basso potenziale d'abuso. Comunque, pu\u00f2 non essere cos\u00ec efficace come altri psicostimolanti sulle molte persone che hanno l'ADD/ADHD.\nDepressione.\nDifferenze nel sistema della noradrenalina sono implicate nella depressione. Gli inibitori di riassorbimento della serotonina e della noradrenalina (SNRIs) sono antidepressivi che trattano la depressione aumentando la quantit\u00e0 di serotonina e noradrenalina disponibili ai recettori postsinaptici del cervello. Si hanno prove che il trasportatore della noradrenalina trasporta anche la dopamina, con l'effetto che i SNRI possono anche aumentare la trasmissione di dopamina. Questo perch\u00e9 i SNRI lavorano inibendo il riassorbimento, ad esempio evitando che i trasportatori di serotonina e noradrenalina riportino i rispettivi neurotrasmettitori nelle vescicole presinaptiche per utilizzi futuri. Se il trasportatore di noradrenalina normalmente \"ricicla\" anche un po' di dopamina, allora i SNRI miglioreranno la trasmissione dopaminergica. Pertanto, gli effetti antidepressivi associati ai crescenti livelli di noradrenalina sono anche in parte o largamente dovuti al concomitante aumento della dopamina (particolarmente nella corteccia prefrontale).\nAltri antidepressivi per esempio alcuni antidepressivi triciclici (TCAs) agiscono ugualmente sulla noradrenalina, in alcuni casi senza agire direttamente su altri neurotrasmettitori.\nVasocompressione.\nLa norepinefrina \u00e8 anche usata come vasocompressore nei pazienti con ipotensione critica. Si introduce per via endovenosa e si lega sui recettori adregenici alpha-1 per provocare la vasocostrizione, e beta-1 per accelerare il ritmo cardiaco aumentare la pressione e la gittata cardiaca. Viene usata soprattutto per trattare i pazienti in sepsi i quali mostrano una percentuale di sopravvivenza superiore a quelli trattati con la dopamina.\nMetaboliti.\nNei mammiferi la noradrenalina \u00e8 rapidamente degradata in vari metaboliti. I principali metaboliti sono:"}
{"id": "639150", "revid": "1354930", "url": "https://it.wikipedia.org/wiki?curid=639150", "title": "Valerio Lualdi", "text": "Professionista dal 1973 al 1984, nel corso della sua carriera si dedic\u00f2 principalmente a ruoli di gregariato.\nCarriera.\nPass\u00f2 professionista nel 1973 con la Brooklyn, squadra italiana diretta da Franco Cribiori e capitanata da Roger De Vlaeminck. Dopo quattro stagioni, nel 1977 pass\u00f2 alla Sanson di Francesco Moser e nel 1978 alla Bianchi-Faema diretta da Giancarlo Ferretti. Proprio nel 1978 si aggiudic\u00f2 due corse molto importanti del calendario italiano, il Giro del Veneto e il Giro di Romagna. In quello stesso anno prese peraltro prese parte al Giro d'Italia, vinto dal compagno di squadra Johan De Muynck, concludendolo al 19\u00ba posto, suo miglior risultato; disput\u00f2 poi il campionato del mondo sul circuito del N\u00fcrburgring in appoggio a Francesco Moser, tagliando il traguardo in settima posizione.\nPer le sue buone qualit\u00e0 nel mettersi al servizio degli altri fu convocato in Nazionale anche per i due seguenti mondiali, quello di Valkenburg e quello Sallanches, ma in entrambi i casi si ritir\u00f2. Nel 1979 vinse la Coppa Bernocchi, classica con arrivo a Legnano. Si ritir\u00f2 dall'attivit\u00e0 agonistica nel 1984: in quindici stagioni tra i \"pro\" partecip\u00f2 a dieci Giri d'Italia, portandone nove a termine, e a quattro Tour de France (due quelli conclusi)."}
{"id": "639152", "revid": "1590006", "url": "https://it.wikipedia.org/wiki?curid=639152", "title": "Gianduia", "text": "Il gianduia o gianduja (\"giandoja\" in piemontese) \u00e8 un impasto di cioccolato a base di cacao e nocciole, tradizionale di Torino.\nStoria.\nLa creazione del gianduia si attribuisce ai pasticcieri torinesi nel 1806, che sostituirono con la pi\u00f9 economica nocciola tonda gentile delle Langhe una parte dell'ormai costosissimo cacao: infatti il blocco economico ordinato da Napoleone per i prodotti dell'industria britannica e delle sue colonie (Blocco Continentale), rimasto in vigore fino al 1813, aveva reso difficile il reperimento del cacao.\nNel 1852 il cioccolataio Michele Prochet, in societ\u00e0 con Caffarel, miglior\u00f2 l'impasto tostando le nocciole e macinandole finemente. Secondo quanto tramandato, da un \"colpo di cucchiaio\" dato sapientemente a questo impasto soffice nasce il gianduiotto (\"giandoj\u00f2t\") con la sua tipica forma, che verr\u00e0 presentato come primo cioccolatino incartato in occasione del Carnevale del 1865, distribuito dalla maschera popolare di Torino, Gianduja (da cui il nome dell'impasto).\nOltre che per la preparazione dei gianduiotti, il cioccolato gianduia si gusta anche in tavolette, in tazza, in crema spalmabile (la Nutella ne \u00e8 una celebre variante), come ripieno di altre preparazioni dolciarie. Negli anni, tutti i grandi cioccolata\u00ee torinesi \u2013 De Coster, Domori, Baratti &amp; Milano, Caffarel, Gobino, Pernigotti, Peyrano, Guido Castagna, G. Pfatisch, Streglio, Stratta, Venchi, Feletti,\u2013 hanno dosato i semplici ingredienti in loro personalissime formule."}
{"id": "639154", "revid": "125683128", "url": "https://it.wikipedia.org/wiki?curid=639154", "title": "Arena Civica", "text": "Larena civica Gianni Brera, anche solo Arena, \u00e8 un impianto sportivo polifunzionale di Milano.\nInaugurato nel 1807 come \"Anfiteatro\", nel 1870 divenne \"Arena Civica\" dopo essere passato al comune milanese.\nNel 2002 l'Arena fu intitolata alla memoria di Gianni Brera, giornalista e scrittore, scomparso dieci anni prima.\nStoria.\nProgetto e realizzazione.\nNel 1805 la Commissione di Pubblico Ornato, nell'ambito di un ampio progetto di ristrutturazione dell'area, commission\u00f2 all'architetto Luigi Canonica la realizzazione di un grande edificio civico per le feste, gli spettacoli e le celebrazioni. Tale progetto andava a colmare parzialmente il vuoto lasciato dalla demolizione delle fortificazioni spagnole che avevano circondato il nucleo rinascimentale del Castello Sforzesco, sino agli abbattimenti ordinati da Napoleone nel 1800.\nUna prima proposta, quella dell'Antolini, era stata bocciata sin dal 1801 dal Bonaparte perch\u00e9 troppo costosa e sostituita da una, ben pi\u00f9 modesta, disegnata dal Canonica, il quale aveva provveduto a sistemare il semiarco verso la citt\u00e0. Era rimasta interrotta, invece, la sistemazione dell'intera area retrostante, adibita a piazza d'armi, alla quale in quel 1805 si mise mano. \nPer l'edificio fu scelta la forma dell'anfiteatro, come richiamo alla tradizione imperiale romana, a cui Napoleone esplicitamente si richiamava. Canonica disegn\u00f2 ispirandosi al circo di Massenzio, situato fuori Roma sulla via Appia Antica, vicino alla basilica di San Sebastiano fuori le mura, forse il meglio conservato degli antichi circhi romani. L'impianto aveva forma ellittica, con una lunghezza complessiva di 238 metri e una larghezza di 116 e poteva contenere fino a 30.000 spettatori, ovvero poco meno di un quarto dell'intera popolazione di Milano dell'epoca. La tribuna d'onore progettata dal Canonica, chiamata Palazzina Appiani, ha dal lato dell'anfiteatro una struttura che richiamava quella tipica dei templi greci \"in antis\" con i due pilastri quadrangolari, posti agli estremi della facciata, tra i quali vi erano le colonne; queste per\u00f2 non erano due, come da tradizione, ma otto, cosa che contribuiva ad allargare l'intera struttura. Questo era probabilmente dovuto all'esigenza di contenere un elevato numero di persone, che una struttura pi\u00f9 slanciata non avrebbe potuto fare. Particolare imponenza fu riservata alla realizzazione del pulvinare, il palco dove sedeva il monarca, e della porta principale. \nPer la costruzione furono impiegate le pietre ricavate dalla demolizione delle fortificazioni spagnole del Castello Sforzesco e gli avanzi del castello di Trezzo sull'Adda, cosicch\u00e9 la struttura venne realizzata interamente in pietra viva.\nInaugurazione e successive manifestazioni.\nL'anfiteatro venne inaugurato, dopo soli due anni di lavori, il 17 dicembre 1807 con una grande naumachia, alla presenza di Napoleone.\nDurante la Repubblica Cisalpina ed il Regno d'Italia, l'Arena ospit\u00f2 prevalentemente naumachie (allagandola con l'acqua di un'attigua roggia), corse di cavalli e giochi pirotecnici. Nell'Ottocento venne utilizzata per feste, spettacoli circensi (come il famoso circo di Buffalo Bill), ascensioni in pallone aerostatico e pattinaggio invernale. Nel 1895 l'Arena si apr\u00ec agli sport moderni con lo svolgimento dei campionati italiani di ciclismo.\nNel 1910 fu anche teatro dell'esordio assoluto della nazionale italiana di calcio contro quella francese, con gli azzurri vittoriosi sui rivali per 6-2. Nella prima met\u00e0 del Novecento, dal 1930 al 1947, l'Arena ospit\u00f2 stabilmente le gare interne dell'. Per un breve periodo, dall'ottobre del 1941 al giugno del 1945, divenne l'impianto casalingo dell'altra squadra milanese, il ; durante il secondo conflitto bellico infatti, San Siro era difficilmente raggiungibile dai tifosi rossoneri per via della penuria di energia elettrica, che era indispensabile per far funzionare i tram che portavano gli spettatori all'impianto sportivo. \nNel 1944 fu la sede di tutti gli incontri del triangolare finale del Campionato Alta Italia 1944 fra Vigili del Fuoco Spezia (vincitori della competizione), Torino FIAT e Venezia.\nNegli anni a seguire l'Arena ospit\u00f2 gare di atletica leggera di livello internazionale; nel 1973 Marcello Fiasconaro stabil\u00ec il nuovo record mondiale degli 800 metri mentre nel 1977 Pietro Mennea sconfisse il giamaicano Don Quarrie sui 200 metri.\nDal 2010 al 2011 vi si sono disputate le gare interne dell'Amatori Milano, storico club rugbistico milanese, mentre successivamente \u00e8 diventata sede dell'Atletica Riccardi.\nIl 19 dicembre 1943 l'Arena fu teatro della fucilazione di otto antifascisti condannati a morte da un tribunale militare straordinario come rappresaglia dell'attentato al segretario dei fascisti di Milano Aldo Resega: Carmine Campolongo, Fedele Cerini, Giovanni Cervi, Luciano Gaban, Alberto Maddalena, Carlo Mendel, Giuseppe Ottolenghi, Amedeo Rossin.\nAttrezzature.\nL'Arena Civica dispone di:"}
{"id": "639155", "revid": "1354930", "url": "https://it.wikipedia.org/wiki?curid=639155", "title": "Carmelo Barone", "text": "Carriera.\nDa dilettante Barone ottenne due importanti vittorie ai VII Giochi del Mediterraneo nel 1975, quando vinse sia la prova in linea, sia la 100\u00a0km a squadre a cronometro. Pass\u00f2 professionista nel 1977 e nel primo anno ottenne gi\u00e0 alcune vittorie, come la Coppa Bernocchi e il Trofeo Baracchi, importante cronometro a coppie. Dopo questi risultati fu convocato in Nazionale per i campionati mondiali 1977 di San Crist\u00f3bal, che furono appannaggio di Francesco Moser: Barone contribu\u00ec alla causa svolgendo ruoli di gregario e non concluse la gara; anche ai mondiali 1979 a Valkenburg aan de Geul fu al via, ma ancora si ritir\u00f2.\nNonostante negli anni precedenti avesse mostrato buone credenziali, non riusc\u00ec a fare il vero e proprio salto di qualit\u00e0. Tra le sue vittorie, il Giro dell'Umbria 1979 e la sesta tappa del Giro d'Italia 1980, che si svolse su un circuito sull'Isola d'Elba con partenza e arrivo a Portoferraio; nel medesimo anno conquist\u00f2 anche il Giro del Veneto.\nChiuse la carriera nel 1984 con un totale di sette successi all'attivo. Partecip\u00f2 ad altrettanti Giri d'Italia, concludendone sei (miglior risultato nel 1979 quando fin\u00ec diciottesimo). Dopo il ritiro inizi\u00f2 a gestire un negozio di biciclette e articoli per il ciclismo a Santa Croce sull'Arno, in provincia di Pisa."}
{"id": "639159", "revid": "6923", "url": "https://it.wikipedia.org/wiki?curid=639159", "title": "Little Miss Sunshine", "text": "Little Miss Sunshine \u00e8 un film del 2006 diretto da Jonathan Dayton e Valerie Faris. La sceneggiatura \u00e8 stata scritta da Michael Arndt, qui al suo debutto. La pellicola \u00e8 stata prodotta dalla \"Big Beach Films\" con un budget di 8 milioni di dollari. Le riprese vennero effettuate in Arizona e in California ed iniziarono il 6 giugno 2005 per durare 30 giorni.\nIl film venne presentato al Sundance Film Festival il 20 gennaio 2006 e i diritti di distribuzione vennero acquisiti dalla Fox Searchlight Pictures formalizzando, cos\u00ec, uno degli accordi pi\u00f9 importanti della storia del festival. La pellicola venne distribuita nelle sale degli Stati Uniti a partire dal 26 luglio 2006.\n\"Little Miss Sunshine\" venne accolto positivamente dalla critica ed ebbe un incasso di 100,5 milioni di dollari. Il film ricevette quattro nomination ai premi Oscar, vincendone due: migliore sceneggiatura originale e miglior attore non protagonista per l'interpretazione di Alan Arkin. Vinse anche il premio come miglior film agli Independent Spirit Awards.\nTrama.\nI protagonisti di questa commedia appartengono tutti alla strana famiglia Hoover, residente ad Albuquerque, nel Nuovo Messico.\nIl padre Richard tiene conferenze pressoch\u00e9 deserte sui cosiddetti \"nove passi per raggiungere il successo\" e spera di pubblicare un saggio grazie all'aiuto di un amico editore che ha promesso di occuparsene. Richard \u00e8 particolarmente attento alle tematiche della volont\u00e0 e del successo e si pone come leader motivazionale per tutta la famiglia.\nLa madre Sheryl \u00e8 una donna indaffarata e molto disponibile che spera nella carriera del marito per dare una svolta alla situazione economica. Accoglie in casa anche il fratello omosessuale Frank, docente universitario tra i massimi conoscitori dello scrittore francese Marcel Proust; dopo essere stato rifiutato da un altro uomo, aver perso il posto all'universit\u00e0 e aver visto premiare da una fondazione il proprio rivale in amore, Frank ha tentato il suicidio e ora necessita di essere sorvegliato a vista.\nFrank dovr\u00e0 condividere la camera del nipote quindicenne Dwayne, avido lettore di Friedrich Nietzsche. Dwayne ha fatto il voto del silenzio finch\u00e9 non acceder\u00e0 all'accademia aeronautica.\nSua sorella Olive \u00e8 una bambina di sette anni il cui sogno \u00e8 partecipare a un concorso di bellezza per aspiranti Miss America. Per questo motivo si allena ad un numero con il nonno paterno Edwin, un anziano con problemi di droga e nostalgico della sregolatezza passata che sniffa eroina e per questo \u00e8 stato cacciato dalla casa di riposo Villa Tramonto.\nOlive \u00e8 arrivata seconda alle regionali di \"Little Miss Sunshine\", ma dopo il ritiro della prima classificata viene ammessa alle finali nazionali che si terranno in California. La bambina deve essere accompagnata dai genitori e allo stesso tempo suo nonno non vuole rinunciare per alcun motivo all'esibizione preparata con tanta fatica. Rimane il problema della sorveglianza dello zio Frank, cos\u00ec Dwayne accetta controvoglia di seguire la comitiva. L'aereo non viene preso in considerazione perch\u00e9 troppo caro e si decide di affrontare il viaggio con un vecchio pulmino Volkswagen T2 che ha posto per tutti.\nDopo una sosta la frizione del veicolo si rompe ma il meccanico suggerisce che quel modello di cambio permette di viaggiare senza essere riparato: baster\u00e0 ogni volta spingere a mano. Durante una delle soste, Richard contatta l'editore da una cabina telefonica e gli viene comunicato che il suo progetto \u00e8 andato completamente a monte. \nLa mattina successiva Olive scopre che suo nonno non si sveglia. La corsa all'ospedale non ha risultato: Edwin \u00e8 morto nel sonno dopo aver assunto l'ultima dose di eroina. I familiari sono sul punto di tornare a casa, quando Richard decide di andare comunque in California per il concorso, come avrebbe desiderato il nonno. Pertanto rubano la salma dall'ospedale (le pratiche burocratiche si sarebbero dilungate troppo), la caricano sul proprio furgone e fuggono.\nImmediatamente il clacson del pulmino si incanta e continua a suonare, suscitando l'ira di un poliziotto in motocicletta. La tensione \u00e8 alta, ma il poliziotto non nota la salma nascosta nel bagagliaio e si limita a requisire alcune riviste pornografiche che Edwin aveva acquistato in un autogrill.\nSempre durante il viaggio, mentre Dwayne si fa sottoporre ad un test della vista dalla sorella, si accorge di essere daltonico, e pertanto, non potr\u00e0 accedere all'accademia aeronautica. Di l\u00ec a poco far\u00e0 sentire la sua voce sbraitando ferocemente.\nDopo ulteriori vicissitudini, gli Hoover arrivano all'albergo dove si tiene il concorso proprio allo scadere del tempo e riescono ad iscrivere Olive. Una ad una le altre bambine si esibiscono; Richard e Dwayne capiscono che Olive \u00e8 completamente fuori contesto ma lei, in completo frac, \u00e8 comunque decisa a partecipare. L'esibizione che aveva preparato con il nonno \u00e8 in pratica uno striptease e desta lo scandalo della giuria e del pubblico. Gli Hoover lasciano esibire Olive, anzi uno ad uno salgono sul palco e iniziano una danza disordinata e felice. Dopo essere stati rilasciati dalla polizia, a patto che la bambina non partecipi pi\u00f9 a un concorso di bellezza in California, fanno ritorno a casa soddisfatti.\nProduzione.\nSceneggiatura e sviluppo.\nLa sceneggiatura venne scritta da Michael Arndt e in origine narrava di un viaggio lungo la East Coast, dal Maryland alla Florida ma, a causa di motivi dovuti al budget, il percorso divent\u00f2 dal Nuovo Messico alla California. Arndt inizi\u00f2 a scrivere il copione il 23 maggio 2000 e complet\u00f2 la prima versione tre giorni dopo. Lo scrittore inizialmente pensava di girare egli stesso il film utilizzando una videocamera, ma poi consegn\u00f2 la sceneggiatura ai produttori Ron Yerxa e Albert Berger, i quali si unirono alla Deep River Production per trovare un potenziale regista.\nQuesti incontrarono Dayton e Faris durante la produzione di \"Election\" e passarono loro il copione con l'indicazione di leggerlo entro il 2001. I registi commentarono in seguito affermando: \"Il film \u00e8 veramente vicino al nostro pensiero. Ci sentivamo come se fosse stato scritto apposta per noi\". La sceneggiatura venne quindi acquistata il 21 dicembre 2001 per 250 000 $ da Marc Turtletaub, uno dei produttori.\nIl film venne proposto a svariati studi cinematografici, ma l'unico a dimostrarsi interessato fu il Focus Features che volle girarlo in Canada. Lo studio propose di centrare maggiormente la trama sul personaggio di Richard Hoover, ma quando Arndt si oppose all'iniziativa, venne licenziato per essere rimpiazzato da un altro sceneggiatore, il quale aggiunse varie scene, compresa quella in cui Richard si confronta con un uomo che abbandona la sua tecnica motivazionale. Arndt venne tuttavia reintegrato dalla nuova direzione dello studio che subentr\u00f2 alla precedente in seguito ad un rinnovo dell'organico. Dopo due anni di pre-produzione, Marce Turtletaub pag\u00f2 al Focus Features 400 000 $ per i diritti del film e per i costi di sviluppo dello stesso, oltre agli 8 milioni di dollari di budget per girarlo.\nCasting.\nNello scegliere gli attori del film, i registi Jonathan Dayton e Valerie Faris vennero assistiti dai direttori Kim Davis e Justine Baddely, con cui avevano lavorato in precedenza per girare video musicali. Mentre Greg Kinnear venne scelto fin dall'inizio per interpretare Richard Hoover, per il ruolo della moglie Sheryl vennero inizialmente considerate varie attrici prima di optare a favore dell'australiana Toni Collette. Davis e Baddely viaggiarono attraverso \"ogni nazione che parlasse inglese\" al fine di trovare la persona pi\u00f9 indicata per la parte della figlia Olive scegliendo poi la giovane Abigail Breslin a seguito di un provino. Paul Dano venne reclutato due anni prima di iniziare le riprese affinch\u00e9 potesse calarsi meglio nel suo personaggio: per farlo, rimase diversi giorni senza parlare. Alan Arkin, che interpret\u00f2 nonno Edwin, venne inizialmente ritenuto troppo giovane per la parte.\nPer il ruolo di Frank, lo studioso di Proust con man\u00ece suicide, erano stati originariamente pensati Bill Murray e Robin Williams; la regia scelse comunque Steve Carell pochi mesi prima che si iniziasse a girare, dichiarando: \"Quando incontrammo Steve Carell, non sapevamo se poteva farcela basandoci sulle sue precedenti interpretazioni. Ma quando abbiamo parlato con lui del personaggio, del tenore del film e del modo con cui noi lo stavamo approcciando, si \u00e8 dimostrato sulla nostra stessa linea di pensiero\".\nRiprese.\nLe riprese iniziarono il 6 giugno 2005, si svolsero in Arizona e in California richiedendo 30 giorni di lavoro e le scene vennero girate seguendo l'effettivo ordine cronologico della trama. Arndt riscrisse il finale sei settimane prima della presentazione del film al Sundance Film Festival, il quale venne girato nel dicembre del 2005. La post-produzione fu completata solamente quattro giorni prima della premi\u00e8re. La pellicola venne dedicata a Rebecca Annitto, la nipote del produttore Peter Saraf morta tragicamente in un incidente d'auto avvenuto il 14 settembre 2005.\nVolkswagen T2 Microbus.\nNello scrivere la sceneggiatura, Arndt design\u00f2 il Volkswagen T2 Microbus come mezzo di trasporto per il viaggio dei protagonisti; tale scelta si basava sulla sua esperienza con questo modello di veicolo: \"Mi ricordo che \u00e8 un viaggio su strada e mi chiedo: quale veicolo sarebbe pi\u00f9 opportuno adottare? Il VW bus sembra una scelta logica, proprio perch\u00e9 possiede un soffitto alto e una linea di ripresa pulita per posizionare la telecamera\". Per girare il film furono utilizzati cinque diversi bus, alcuni di questi modificati al fine di permettere le riprese. Durante la pre-produzione, il direttore della fotografia install\u00f2 una telecamera amatoriale in ciascuno degli angoli del van per determinare il punto ideale da cui riprendere gli interni. Molti dei problemi meccanici che il veicolo manifesta nel corso della trama (clacson guasto, frizione non funzionante e la portiera difettosa), si basano su difetti che Arndt ha realmente riscontrato durante la sua infanzia, quando affrontava i viaggi sullo stesso modello di pulmino.\nParlando del bus, Greg Kinnear descrisse ironicamente il modo con cui venivano filmate le scene in cui egli guidava: \"Andavo a 50 miglia orarie in questo VW van del 1971 che non aveva gli aribag laterali. Fondamentalmente si doveva aspettare questo enorme camion con la cinepresa sfrecciarci davanti che ci diceva di partire. Voglio dire, era una follia; questo \u00e8 stato certamente il film pi\u00f9 pericoloso in cui abbia mai recitato\". Quando si giravano le scene nel van, gli attori talvolta rimanevano nel veicolo anche per tre o quattro ore al giorno. Il 25 luglio 2006, Fox Searchlight Pictures invit\u00f2 i proprietari dei pulmini alla proiezione della pellicola presso il \"Vineland Drive-In Theater\" a Industry. Per l'occasione, pi\u00f9 di 60 esemplari di VW van presenziarono all'evento.\nConcorso di bellezza.\nPrima di scrivere il copione, Arndt lesse su un quotidiano che Arnold Schwarzenegger aveva parlato ad un gruppo di studentesse delle superiori dicendo: \"Se c'\u00e8 una cosa che odio a questo mondo, sono i perdenti. Li disprezzo\". Come conseguenza, Arndt svilupp\u00f2 la sceneggiatura sbeffeggiando questa logica di pensiero: \"Pensai che ci fosse qualcosa di molto sbagliato in questo atteggiamento [...] Volevo criticare l'idea che nella vita si sale o si scende [...] Quindi un concorso di bellezza per bambine rappresentava la quintessenza delle competizioni pi\u00f9 insensate e stupide che la gente potesse immaginare\". Anche il regista Jonathan Dayton comment\u00f2 l'importanza del concorso all'interno della pellicola: \"Per noi rivest\u00ec grande importanza trasmettere il messaggio che il tema del film non fosse questo tipo di spettacoli, bens\u00ec il sentirsi fuori luogo e il non sapere che fine farai\". Tutte le bambine nel ruolo delle concorrenti, tranne Abigail Breslin, erano realmente delle partecipanti a queste gare di bellezza. Per immedesimarsi meglio nel clima percepito durante questi eventi, i registi assistettero a vari concorsi in California e ne incontrarono l'organizzatore allo scopo di raccogliere informazioni sul processo di selezione.\nQuando Focus Features volle inizialmente collocare le riprese in Canada, i registi si opposero ritenendo che i costi del volo delle concorrenti e delle loro famiglie sarebbe stato eccessivo. Localizzare la registrazione negli Stati Uniti fece invece s\u00ec che le bambine girassero le scene della competizione in un hotel a Ventura in sole due settimane e utilizzando costumi di cui loro stesse erano le proprietarie.\nColonna sonora.\nI brani che compongono la colonna sonora di \"Little Miss Sunshine\" furono scritti dai DeVotchKa e composti da Mychael Danna. Molti di questi sono adattamenti di canzoni gi\u00e0 esistenti, come \"The Winner Is\" che deriva da \"How It Ends\" o \"La Llorona\" da \"Una Volta\".\nI registi conobbero la musica dei DeVotchka dopo aver ascoltato \"You Love Me\" alla radio e rimasero cos\u00ec impressionati dalla canzone che scaricarono su iPod tutti i loro album per farli ascoltare al cast. Mychael Danna fu coinvolto per aiutare ad arrangiare il materiale preesistente e collaborare con i DeVotchka sulle nuove musiche del film. La colonna sonora, tuttavia, non venne presa in considerazione per la nomination agli Oscar a causa del fatto che i brani erano di fatto un adattamento di canzoni gi\u00e0 scritte in precedenza dalla band. La canzone \"Till the End of Time\" ricevette comunque una nomination all'edizione del 2006 dei Satellite Awards. Sia i DeVotchKa che Danna ottennero inoltre una candidatura ai Grammy Awards 2007.\nLa colonna sonora raggiunse nel 2006 la posizione numero 42 nella classifica \"Top Independent Albums\" e la numero 24 nella \"Top Soundtracks\". L'album contiene, tra le altre, due canzoni scritte da Sufjan Stevens (\"No Man's Land\" e \"Chicago\"), una di Tony Tisdale (\"Catwalkin\"') e un'altra di Rick James (\"Super Freak\"). Nel film sono inoltre presenti due brani aggiuntivi scritti da Gordon Pogoda (\"Let It Go\" e \"You've Got Me Daning\").\nDistribuzione.\nDopo la premi\u00e8re al Sundance Film Festival del 2006 avvenuta il 20 gennaio, molti studi si offrirono di acquisire i diritti del lungometraggio: tra questi, vinse Fox Searchlight Pictures offrendo 10.5 milioni di dollari, pi\u00f9 il 10% dei profitti. Il contratto venne firmato meno di una settimana dopo la premi\u00e9re diventando uno degli affari pi\u00f9 grandi nella storia del festival.\nData di uscita.\nLe date di uscita internazionali sono state:\nHome video.\nIl DVD del lungometraggio venne pubblicato il 19 dicembre 2006. Al suo interno sono contenuti, oltre al film, quattro finali alternativi, il commento dei due registi e un video musicale della colonna sonora. Nella sua prima settimana di distribuzione, le vendite del DVD fruttarono un incasso 19 614 299 $ per raggiungere, Il 16 settembre 2008, il totale di circa 55 milioni di dollari. Il film venne pubblicato in formato Blu-ray il 10 febbraio 2009.\nAccoglienza.\nIncassi.\nDurante la sua prima settimana di proiezione, \"Little Miss Sunshine\" venne trasmesso in sette cinema incassando circa 500 000 $. Il 29 luglio 2006, primo sabato successivo alla sua iniziale pubblicazione limitata, il film registr\u00f2 un incasso medio di 20 000 $ per sala di proiezione, conquistando il primato di guadagno medio pi\u00f9 elevato per 21 giorni dopo la sua prima pubblicazione, finch\u00e9 il 15 agosto non venne superato da \"\". Nella sua terza settimana di proiezione, \"Little Miss Sunshine\" entr\u00f2 nella classifica dei dieci film statunitensi col maggiore incasso della settimana, rimanendoci per 11 settimane consecutive. Il film venne complessivamente distribuito in 1 602 sale degli Stati Uniti. Fuori dai confini americani, vennero incassati pi\u00f9 di 5 milioni di dollari in Australia, 3 milioni in Germania, 4 milioni in Spagna e 6 milioni tra Regno Unito, Irlanda e Malta, per un totale di circa 60 milioni di dollari negli Stati Uniti e 40 milioni a livello internazionale.\nCritica.\nIl film ricevette diffuse critiche positive, in particolare per l'interpretazione di Abigail Breslin. il sito Rotten Tomatoes riport\u00f2 che il 91% delle valutazioni era risultato positivo, con un voto medio di 7.7/10, mentre su Metacritic, che utilizza un sistema di valutazione normalizzato, venne raggiunto un punteggio di 80/100 basato su 36 recensioni.\nMichael Medved diede al film quattro stelle su quattro dichiarando che \"questa sorprendente e irresistible commedia \u00e8 da considerarsi come uno dei migliori film dell'anno\". Joe Siegel assegn\u00f2 il voto 'A', affermando che \"Orson Welles dovrebbe tornare in vita per questo film\". Stella Papamichael di BBC News giudic\u00f2 il film come \"un mix vincente di raffinatezza e demenzialit\u00e0\". Claudia Puig di \"USA Today\" comment\u00f2 cos\u00ec la performance di Abigail Bresling: \"Se Olive fosse stata interpretata da qualsiasi altra bambina, non mi avrebbe colpito cos\u00ec profondamente quanto ha fatto lei\".\nNon mancarono tuttavia i giudizi negativi. Jim Ridley di \"The Village Voice\" defin\u00ec il lungometraggio \"un traballante veicolo che viaggia perlopi\u00f9 in discesa\". Anna Nimouse di \"National Review\" scrisse che la pellicola \"\u00e8 elogiata come un film 'buonista', forse per i frequentatori di cinema a cui piace infilzarsi il bamb\u00f9 sotto unghie delle mani. Se sei avvilito, allora \"Little Miss Sunshine\" \u00e8 ci\u00f2 che fa per te\". \"Paste Magazine\" nomin\u00f2 il film come uno dei 50 migliori del decennio 2000-2009, posizionandolo al 34 posto.\nJim Emerson, redattore per RogerErbert.com, punt\u00f2 l'attenzione sui temi affrontati dal film e scrisse: \"\"Little Miss Sunshine\" ci mostra un mondo in cui sono presenti una figura, un volantino, una procedura, un titolo di lavoro, un regime, un programma passo per passo, un percorso di carriera, un prezzo, una comunit\u00e0 di pensionamento per quantificare, ordinare e categorizzare ogni emozione o desiderio umano. Non esiste nulla che non possa essere suddiviso per comparti o mutato in un mantra di auto-miglioramento a proposito di 'vincitori e perdenti'\". Brian Tallerico di UGO.com, si focalizz\u00f2 anch'egli sui temi trattati: \"\"Little Miss Sunshine\" insegna ad abbracciare il compromesso, riconoscendo che la vita pu\u00f2 essere un concorso di bellezza, in cui siamo spesso superati da qualcuno di pi\u00f9 bello, intelligente o semplicemente fortunato, ma se ci distacchiamo da questa concezione e ci comportiamo come noi stessi, ogni cosa andr\u00e0 per il meglio\".\nRiconoscimenti.\n\"Little Miss Sunshine\" ricevette vari riconoscimenti e premi in diverse cerimonie. Conquist\u00f2 4 nomination agli Oscar, vincendone due: migliore sceneggiatura originale assegnato a Michael Arndt e miglior attore non protagonista per la performance di Alan Arkin, i quali vennero premiati anche ai British Academy Film Awards. Ai Critics' Choice Movie Award, oltre agli attori, venne premiato l'intero cast.\nAl Festival del cinema americano di Deauville il film ottenne il \"Grand Special Prize\", mentre al Palm Springs International Film Festival fu insignito con il \"Chairman's Vanguard Award\". Agli Independent Spirit Awards la pellicola vinse 4 premi su 5 candidature, inclusi miglior film e Migliore regia. La colonna sonora fu nominata ai Grammy Awards ma fu battuta da quella di Quando l'amore brucia l'anima - Walk the Line. Il film ebbe inoltre varie candidature agli MTV Movie Awards, ai Satellite Award, ai Chicago Film Critics Association Awards ed ai Golden Globe.\nControversie sui premi Oscar.\nSi verificarono delle controversie riguardo al numero dei produttori che avrebbero dovuto ricevere il premio Oscar in caso di vittoria del film. Nel 1999 l'Academy of Motion Picture Arts and Sciences stabil\u00ec che i produttori nominati per la categoria di miglior film potessero essere al massimo tre. Tale regola venne istituita per evitare che una quantit\u00e0 troppo elevata di autori salisse sul palco quando un lungometraggio veniva premiato. L'associazione Producers Guild of America (PGA) invece, non ha mai deciso un limite a questo numero.\nNel caso di \"Little Miss Sunshine\", i produttori erano cinque (Marc Turtletaub, Peter Saraf, Albert Berger, Ron Yerxa e David Friendly) e l'Academy, non potendo includere tutti come candidati, si oppose alla nomination di Berger e Yerxa che avevano comunque trovato lo sceneggiatore, scelto il direttore della fotografia e collaborato nel portare la pellicola al Sundance Film Festival. L'Academy riconobbe che i due erano effettivamente responsabili di parte del processo di produzione, ma dichiar\u00f2 che erano riconosciuti solo produttori individuali. Interpretando il lavoro di Berger e Yerxa come sforzo collettivo, i due nomi quindi non furono considerati per la nomination. David Hoberman sostenne la candidatura di tutti e cinque i produttori dichiarando: \"Se ci sono cinque persone effettivamente coinvolte nella produzione di un film, non c'\u00e8 ragione per cui chi ha contribuito a creare un lavoro meritevole della candidatura venga precluso dall'essere premiato per il lavoro svolto\". Lynda Obst, che faceva parte del comitato dell'Academy, replic\u00f2: \"In generale, cinque persone non formano un film. Se questo caso costituisce un'anomalia, si crea allora una situazione sgradevole. Ma non eliminiamo una regola a causa di una sola eccezione\".\nLa PGA aveva precedentemente premiato tutti e cinque i produttori. Albert Berger, in risposta alla scelta dell'Academy, dichiar\u00f2: \"Non importa cosa sia stato deciso, noi tutti abbiamo prodotto questo film\"."}
{"id": "639164", "revid": "442848", "url": "https://it.wikipedia.org/wiki?curid=639164", "title": "Vaal", "text": "Il fiume Vaal \u00e8 il pi\u00f9 importante tributario dell'Orange, in Sudafrica.\nMorfologia.\nLa sua sorgente \u00e8 situata sui monti Drakensberg, nella provincia di Mpumalanga, a est di Johannesburg; di qui, il Vaal procede verso sudovest e si congiunge all'Orange nei pressi di Kimberley, nella provincia del Capo Settentrionale. Complessivamente ha una lunghezza di 1120\u00a0km, e per un tratto forma il confine naturale fra Mpumalanga, Gauteng e la Provincia del Nordovest a nord, e la provincia di Free State a sud.\nImportanza del Vaal nell'economia del Sudafrica.\nIl Vaal rifornisce di acqua le industrie della Greater Johannesburg Metropolitan Area e di gran parte della provincia di Free State. Insieme agli altri corsi d'acqua che formano il sistema Vaal-Hartz, costituisce anche un'importantissima fonte d'acqua per l'agricoltura. Si stima che l'acqua del Vaal soddisfi la richiesta d'acqua di circa 12.000 abitanti del Gauteng.\nStoria.\nIl nome \"Vaal\" viene dall'olandese (e poi dall'afrikaans) e significa \"pallido\", con riferimento al colore grigiastro delle acque del fiume, pi\u00f9 evidente durante la stagione delle piogge. Storicamente il fiume formava il confine fra due repubbliche boere (diventate poi province): lo Stato Libero di Orange e il Transvaal (letteralmente, \"oltre il Vaal\")."}
{"id": "639166", "revid": "203463", "url": "https://it.wikipedia.org/wiki?curid=639166", "title": "Kimberley (Sudafrica)", "text": "Kimberley \u00e8 la capitale e la citt\u00e0 pi\u00f9 grande della Provincia del Capo Settentrionale del Sud Africa. Si trova a circa a est della confluenza dei fiumi Vaal e Orange. La citt\u00e0 ha un notevole significato storico a causa del suo passato minerario di diamanti e l'assedio durante la Seconda Guerra Boera. Gli uomini d'affari britannici Cecil Rhodes e Barney Barnato fecero fortuna a Kimberley, e Rhodes fond\u00f2 la societ\u00e0 di diamanti De Beers nei primi giorni in cui si trovava nella citt\u00e0 mineraria.\nIl 2 settembre 1882, Kimberley fu la prima citt\u00e0 nell'emisfero australe, e la seconda al mondo dopo Filadelfia negli Stati Uniti, ad installare i lampioni elettrici per l'illuminazione pubblica. La prima borsa in Africa fu costituita a Kimberley gi\u00e0 nel 1881.\nStoria.\nNel 1866 Erasmus Jacobs trov\u00f2 accidentalmente un diamante di 21,25 carati sulle sponde del fiume Orange, nei pressi di Hopetown. Un secondo ritrovamento (in questo caso di un diamante a 83,50 carati) avvenne nel 1871 sulle pendici della collina Colesberg Kopje. Questi eventi diedero inizio alla prima corsa ai diamanti, che richiam\u00f2 nella zona migliaia di minatori. La collina spar\u00ec velocemente, trasformandosi in quello che fu chiamato il Big Hole (il \"grande buco\"). L'insediamento principale formatosi in seguito a questo afflusso di coloni, \"New Rush\", venne ribattezzato Kimberley il 5 giugno 1873, in onore del Segretario di Stato per le Colonie Britanniche John Wodehouse, conte di Kimberley.\nLa scoperta dei diamanti nella zona di Kimberley fu uno dei fattori che contribuirono a compromettere del tutto l'equilibrio gi\u00e0 precario fra gli inglesi, che controllavano la Colonia del Capo, e i boeri dello Stato Libero dell'Orange. Nonostante le proteste dei boeri, gli inglesi immediatamente rivendicarono come propria la zona della miniera, che divenne colonia britannica con nome di Griqualand West.\nLa pi\u00f9 grande compagnia a dedicarsi all'estrazione diamantifera fu la De Beers di Cecil Rhodes. Rapidamente Kimberley divenne la pi\u00f9 grande citt\u00e0 della zona, e Rhodes uno degli uomini pi\u00f9 ricchi del mondo. Furono aperti diversi scavi: il pi\u00f9 grande, di circa 170.000 m\u00b2 di ampiezza e 240 metri di profondit\u00e0, frutt\u00f2 a Rhodes 3 tonnellate di diamanti. Il 2 settembre 1882 Kimberley divenne la prima citt\u00e0 del Sudafrica ad avere illuminazione elettrica nelle strade. Le scuole di Kimberley, in seguito trasferite a Johannesburg, furono il primo nucleo attorno a cui si sarebbe sviluppata una delle principali universit\u00e0 sudafricane, la University of the Witwatersrand.\nIl 14 ottobre 1899, all'inizio della Seconda guerra boera, Kimberley fu assediata. Nel tentativo di spezzare l'assedio le forze inglesi subirono ingenti danni e gli assedianti si ritirarono il 15 febbraio 1900. Nel frattempo gli inglesi avevano costruito a Kimberley uno dei campi di concentramento per la reclusione dei prigionieri boeri. Nel 1913 fu istituita a Kimberley la prima scuola di volo del Sudafrica, dove furono addestrati quelli che sarebbero diventati i primi piloti della South African Air Force. Sempre a Kimberley fu creato il primo mercato azionario sudafricano. Nel maggio del 2000 si svolse a Kimberley una conferenza sul tema dei numerosi conflitti legati al mercato dei diamanti. Da questo incontro prese il nome il Kimberley Process, iniziativa diretta al controllo delle importazioni ed esportazioni dei diamanti grezzi da aree a rischio di conflitti.\nIl sito di Driekopseiland.\nDriekops Eiland \u00e8 un sito archeologico che si trova nel letto del fiume Riet, vicino alla citt\u00e0 di Plooysburg, nei pressi di Kimberley. Si tratta di un sito importante contenente incisioni rupestri o petroglifi."}
{"id": "639170", "revid": "92723", "url": "https://it.wikipedia.org/wiki?curid=639170", "title": "Clara Geoffroy", "text": "Biografia.\nLa madre di Clara Geoffroy, Rebecca, originaria della citt\u00e0 crimea di Simferopoli e gi\u00e0 militante del Partito Operaio Socialdemocratico Russo (POSDR), si era trasferita in Francia per potersi diplomare infermiera, un tipo di studi allora difficili da intraprendere in Russia alle donne, per di pi\u00f9 ebree.\nA Parigi, Rebecca una volta diplomata conobbe Paul Geoffroy, un operaio aderente al sindacato della Conf\u00e9d\u00e9ration G\u00e9n\u00e9rale du Travail (CGT). In seguito alla Rivoluzione russa, Paul ader\u00ec alle posizioni leniniste e partecip\u00f2 alla fondazione a Tours, nel dicembre 1920, del Partito Comunista Francese. Dalla loro relazione, nel 1917 nacque una figlia, Clara. Dopo la morte della madre avvenuta nel 1929, Clara ader\u00ec all'organizzazione giovanile del PCF. Nel 1934, in visita a Mosca alla zia materna col padre, si rese conto che, le condizioni di vita dei proletari russi erano molto inferiori a quelle dei dirigenti comunisti.\nTornata in Francia, Clara prese le distanze dal PCF e strinse una relazione sentimentale con Marc Chirik, moldavo di origine ebraica che, nel 1919, aveva partecipato alla fondazione del Partito Comunista di Palestina. Recatosi poi in Francia aveva aderito all'opposizione comunista di sinistra. Marc e Clara nel 1938, durante la guerra civile spagnola, si avvicinarono alle posizioni della Sinistra comunista italiana, la quale incontrava sostenitori anche in Francia e in Belgio.\nNel 1939 Marc Chirik, sebbene non avesse la cittadinanza francese, fu mobilitato nell'esercito. Catturato dai tedeschi ad Angoul\u00eame, nella Charente fu rinchiuso in un campo di internamento. Clara e un compagno della Frazione, anche lui ebreo, si recarono in bicicletta ad Angoul\u00eame, dove, nel settembre 1940 riuscirono ad organizzare l'evasione di Marc. Raggiunta Marsiglia, nella Repubblica di Vichy, contribuirono alla riorganizzazione della Frazione, lacerata dalle vicende belliche. Clara ebbe un ruolo fondamentale nel ristabilire i contatti tra i militanti, dispersi in diverse localit\u00e0. Inoltre Clara partecip\u00f2 alle attivit\u00e0 dell'OSE (\u0152uvre de secours aux enfants), il cui compito era quello di proteggere i bambini ebrei dalle persecuzioni naziste. Superata la guerra, Marc e Clara sfiorarono la morte quando, alla Liberazione, furono accusati dai partigiani stalinisti di essere complici dei tedeschi, perch\u00e9 sorpresi con quaderni scritti in tedesco. Erano invece le lezioni che svolgeva l'anarchico russo Boris Volin, per consentire ai comunisti internazionalisti della Frazione di scrivere gli appelli alla fraternizzazione, destinati ai tedeschi. Marc e Clara si salvarono principalmente perch\u00e9 entrambi ebrei.\nTornati a Parigi, presero parte alla costituzione della Sinistra Comunista Francese (Gauche Communiste de France \u2013 GCF) e strinsero contatti con il Partito Comunista Internazionalista (PCInt.) italiano. Tuttavia, fin dai primi incontri, sorsero divergenze soprattutto riguardo all'evoluzione dei rapporti interimperialistici, in quanto Chirik riteneva imminente lo scoppio della Terza guerra mondiale, con la conseguente invasione sovietica dell'Europa. Nel 1952, la GCF fu sciolta e Marc e Clara decisero di trasferirsi in Venezuela.\nA Caracas, Clara riprese la sua attivit\u00e0 di insegnante. Nel 1955 fond\u00f2 con un collega il \"College Jean-Jacques Rousseau\", una scuola di cui essa era la direttrice e Marc l'amministratore, il giardiniere e l'autista. La scuola, inizialmente, frequentata solo da 12 alunni, specialmente ragazze, crebbe fino ad averne un centinaio. Nel 1964, Marc riusc\u00ec a riunire un piccolo gruppo di giovani e a pubblicare la rivista \"Internacionalismo\", vicina alla Sinistra Comunista Italiana e tedesca e critica con le teorie guerrigliere, il \"fochismo\", allora in voga nell'America Latina. Clara impegnata nell'attivit\u00e0 didattica non partecip\u00f2 alla nuova attivit\u00e0 politica di Marc. Quando Marc nel maggio 1968 si rec\u00f2 in Francia, le autorit\u00e0 venezuelane perquisirono la scuola, trovando il suoi documenti politici. La scuola fu chiusa e quindi demolita.\nClara, costretta ad abbandonare il Venezuela, raggiunse Marc a Parigi. Nel frattempo, a Tolosa, si era costituito il gruppo \"R\u00e9volution Internationale\" che, insieme al nucleo venezuelano ed il contributo di ambienti della sinistra rivoluzionaria di altri paesi, fu possibile costituire, nel 1975, la Corrente Comunista Internazionale. A questa organizzazione Clara forn\u00ec un costante contributo, mantenendo le relazioni con l'ambiente rivoluzionario internazionale e i suoi esponenti, quali Serge Bricianer e Jean Malaquais."}
{"id": "639175", "revid": "287204", "url": "https://it.wikipedia.org/wiki?curid=639175", "title": "Oratorio Stradella", "text": ""}
{"id": "639182", "revid": "228587", "url": "https://it.wikipedia.org/wiki?curid=639182", "title": "Guerra dei nove anni", "text": ""}
{"id": "639184", "revid": "1610933", "url": "https://it.wikipedia.org/wiki?curid=639184", "title": "Storno nero", "text": ""}
{"id": "639207", "revid": "30909", "url": "https://it.wikipedia.org/wiki?curid=639207", "title": "Fighting game", "text": ""}
{"id": "639211", "revid": "6923", "url": "https://it.wikipedia.org/wiki?curid=639211", "title": "Gi\u00f2 Ponti", "text": ""}
{"id": "639223", "revid": "765341", "url": "https://it.wikipedia.org/wiki?curid=639223", "title": "Sistema delle Salinelle del Monte Etna", "text": "Il Sistema delle Salinelle del Monte Etna \u00e8 un geosito istituito dalla Regione Siciliana nel 2016 . Si tratta di tre campi di vulcani di fango sul Monte Etna, ricadenti nei territori dei comuni di Patern\u00f2 .\nDescrizione.\nIl fenomeno \u00e8 noto nella letteratura scientifica con il termine di \u201cvulcani di fango\u201d, o popolarmente col termine \u201csalse\u201d. In alcune aree della Sicilia ove sono presenti vengono detti \u201c\"macalube\"\u201d.\nNelle \"Salinelle\" dei Cappuccini la via di risalita del fango sarebbe stata individuata in un condotto magmatico, lo stesso che ha portato in superficie le lave che costituiscono oggi la collinetta ove esse ricadono: una perforazione eseguita nel 1958 nell'area delle \"Salinelle\" per la ricerca di idrocarburi ha mostrato una stratigrafia costituita da lave bollose ricche di pirite fino alla profondit\u00e0 di 400 metri. Dato l'esiguo spessore delle colate laviche affioranti nella zona non pu\u00f2 che trattarsi quindi di un condotto magmatico probabilmente coevo di quello che ha dato origine alla collina storica di Patern\u00f2 le cui datazioni assolute indicano una et\u00e0 di circa 200.000 anni.\nLo studio geochimico comparativo tra le acque delle Salinelle e quelle di falda farebbe ritenere le prime delle acque \"fossili\" verosimilmente contenute nelle sottostanti formazioni mioceniche: si osservano infatti, contenuti in cloro ed alcali superiori a quelli presenti nelle acque marine, mentre i solfati, caratteristici delle acque di falda, sono quasi del tutto assenti. L'analisi dei rapporti caratteristici di alcuni elementi e di quelli presenti in tracce portano alla medesima conclusione.\nLa temperatura delle acque fangose emesse varia tra 16 e 18\u00a0\u00b0C e solo in alcune fasi parossistiche (1866, 1879 e 1954) sono state registrate temperature comprese tra 46 e 49\u00a0\u00b0C. In quelle occasioni sono state osservate delle colonne di acqua fangosa alte fino a 1,5 m.\nDagli studi effettuati dal secolo scorso ad oggi, spesso \u00e8 emersa una stretta correlazione tra alcuni eventi sismici della Sicilia orientale, le fasi parossistiche delle \"Salinelle\" e la variazione anomala della concentrazione dei principali gas emessi. In particolare sono state registrate delle variazioni anomale nell'emissione di elio, tipico precursore geochimico dei terremoti, e di metano in occasione del terremoto di Carlentini del 13 dicembre 1990 (epicentro distante 50\u00a0km, magnitudo 5.1).\nA partire dal 1999 \u00e8 stata osservata una intensa attivit\u00e0 eruttiva che ha quasi sempre preceduto, di qualche mese, le eruzioni vulcaniche dell'Etna (1999, 2001, 2002, 2004 e 2006). In queste occasioni sono stati eruttati notevoli quantit\u00e0 di fango caldo (30 - 40\u00a0\u00b0C) che hanno creato nell'estate del 2006 ingenti danni ai vicini agrumeti.\nCon tre decreti dell'assessorato regionale al Territorio e Ambiente, pubblicati nel 2016, i tre siti sono stati riconosciuti come geositi di tipo \"Vulcanologico e Geochimico\" di rilevanza mondiale, all'interno del Sistema delle Salinelle del Monte Etna. "}
{"id": "639227", "revid": "110157", "url": "https://it.wikipedia.org/wiki?curid=639227", "title": "Le Temps", "text": "Le Temps (in italiano \"Il tempo\") \u00e8 un importante quotidiano svizzero in lingua francese. Fu fondato nel 1998 a Ginevra da David de Pury, dalla fusione dei precedenti quotidiani \"Journal de Gen\u00e8ve\" e \"Nouveau Quotidien\".\nLe Temps \u00e8 uno dei quattro pi\u00f9 importanti quotidiani della Svizzera romanda insieme a Le Matin, 24 Heures e La Tribune de Gen\u00e8ve.\nRedazione.\nL'attuale presidente del consiglio di amministrazione \u00e8 St\u00e9phane Garelli, che ha sostituito Gilbert Coutau, vecchio parlamentare liberale. Il fondatore del giornale invece \u00e8 David de Pury.\nPer problemi finanziari Le Temps ha dovuto licenziare personale nel 2001, 2003 e 2006.\nIl redattore capo \u00e8 Jean-Jacques Roth, intellettuale liberale di Ginevra. Succede a Eric Hoesli, uomo di potere vaudese che prima lavorava per L'Hebdo, con sede a Losanna.\nEdizioni.\nIl numero del sabato contiene un supplemento culturale. Il numero invece di gioved\u00ec contiene il supplemento \"Sortir\", che propone critiche del cinema, musica, teatro e mostre. le Temps dedica anche molto spazio ai temi internazionali, nazionali e regionali, nonch\u00e9 una pagina di discussione e approfondimenti su lavoro, economia e finanza."}
{"id": "639229", "revid": "1610933", "url": "https://it.wikipedia.org/wiki?curid=639229", "title": "Magnanina", "text": ""}
{"id": "639231", "revid": "287204", "url": "https://it.wikipedia.org/wiki?curid=639231", "title": "Julian Tuwim", "text": "Fu una delle maggiori figure della letteratura polacca, conosciuto principalmente per il suo contributo alla letteratura per l'infanzia. \nBiografia.\nNacque nella citt\u00e0 di \u0141\u00f3d\u017a in Polonia, studi\u00f2 a \u0141\u00f3d\u017a e a Varsavia dove frequent\u00f2 i corsi di legge e filosofia all'Universit\u00e0 di Varsavia. Nel 1919 fu cofondatore e leader, assieme ad Antoni S\u0142onimski e a Jaros\u0142aw Iwaszkiewicz, del gruppo sperimentale di poesia \"Skamander\".\nPoeta di ricca sensibilit\u00e0 port\u00f2 con i suoi primi versi, il poema \"Wiosna\" (Primavera), una vera rivoluzione nel mondo letterario per la vitalit\u00e0, il dinamismo, le vigorose onomatopee. Nel 1929 sulla rivista \"Robotnik\" pubblic\u00f2 la poesia \"A un uomo semplice\", un testo contro la guerra in cui, antesignano, afferma che le guerre si combattono per il petrolio. L'amore gli fece comporre liriche eccellenti raccolte nel volumetto \"Siodma jesien\" (Settimo autunno): l'antica lotta di Odisseo che, tornato alla sua dimora, ode il richiamo della sirena che ha la voce del suo primo amore e lo chiama, lo attira e lo seduce. Tuttavia, \u00e8 la religiosit\u00e0 una delle note caratteristiche della sua personalit\u00e0, che raggiunge il suo apice nella poesia \"Il Cristo nella citt\u00e0.\" Oltre a quelle citate, sono da ricordare le raccolte di poesie: \"Czyhanie na Boga\" (imboscata a Dio), \"Sokrates tanczacy\" (Socrate danzante, 1920), \"Slowa we krwi\" (Parole nel sangue, 1926), \"Biblia cyganska\" (Bibbia degli Zingari, 1935), \"Tresc gorejaca\" (L'essenza ardente) e \"Kwiaty Polskie\" (Fiori polacchi) pubblicato a New York.\nTrascorse la seconda guerra mondiale in esilio in Romania, Francia, Portogallo e Brasile, arrivando poi negli Stati Uniti nel 1942. A New York collabor\u00f2 con il settimanale \"Wiadomo\u015bci Polskie\", da cui prese per\u00f2 le distanze a causa di alcune differenze di vedute nei confronti dell'Unione Sovietica. Nel 1946 ritorn\u00f2 in Polonia e si stabil\u00ec a Varsavia dove continu\u00f2 la sua attivit\u00e0 letteraria.\nTuwim viene considerato il maggiore poeta polacco del novecento ed \u00e8 stato insignito di numerosi riconoscimenti tra cui il prestigioso \"Z\u0142oty Wawrzyn Akademicki\", ricevuto il 5 novembre 1935 dalla Polska Akademia Literatury (Accademia Letteraria Polacca), la Croce di Commendatore, nel 1946, e la Gran Croce dell'Ordine della Polonia Restituta, attribuitagli postuma il 29 dicembre 1953.\nIn Italia.\n\"Bal w Operze\" (Il ballo all'Opera), poema considerato tra i suoi capolavori, \u00e8 stato pubblicato per la prima volta in Italia nel 2007 dalla casa editrice Livello 4 nella traduzione di Marco Vanchetti. Un piccolo e notissimo classico \u00e8 il suo breve poemetto \"Lokomotywa\" (Locomotiva), in cui riesce a riprodurre in polacco i suoni onomatopeici di un treno in movimento; questa e altre poesie per bambini fanno parte dell'antologia \"Tutti per tutti\", pubblicata nel 2010 da Orecchio Acerbo, sempre a cura di Marco Vanchetti. Nel 2020 \u00e8 stata pubblicata una monografia contenente una raccolta di opere in traduzione (moltissime delle quali in prima edizione in italiano), sempre ad opera di Marco Vanchetti, intitolata \"Anamorfosi. Viaggio sentimentale nell'opera di Julian Tuwim. Poeta polacco\", uscita per i tipi della Florence University Press come volume dei \"Quaderni di Lea\"."}
{"id": "639235", "revid": "1568601", "url": "https://it.wikipedia.org/wiki?curid=639235", "title": "T\u00e9n\u00e9r\u00e9", "text": "Il T\u00e9n\u00e9r\u00e9 \u00e8 una regione desertica nella parte centromeridionale del Sahara. Comprende grandi pianure di sabbia che si estendono dal nord-est del Niger alla parte occidentale del Ciad, per un'area complessiva di oltre 400.000\u00a0km\u00b2. \nDescrizione.\nI suoi confini sono stabiliti per convenzione lungo i Monti dell'A\u00efr a ovest, i Monti Ahaggar a nord, il Djado Plateau a nordest, il Tibesti a est e il bacino del Lago Ciad a sud. La parte centrale del deserto, l'Erg del T\u00e9n\u00e9r\u00e9, si trova all'incirca a .\nIl nome \"T\u00e9n\u00e9r\u00e9\" deriva dalla lingua tuareg e significa \"deserto\": allo stesso modo la parola araba per \"deserto\", \"sahara\", \u00e8 stata usata come nome per l'intera regione.\nIl T\u00e9n\u00e9r\u00e9 \u00e8 arido, con clima molto caldo e arido e nessuna vegetazione. Le temperature raggiungono i 42\u00a0\u00b0C (108\u00a0\u00b0F) d'estate, con poco pi\u00f9 di 25\u00a0mm di precipitazioni in un anno. L'acqua \u00e8 difficile da trovare, anche nel sottosuolo, e i pozzi distano tra loro centinaia di chilometri.\nQuesta regione non \u00e8 sempre stata un deserto. Durante il Carbonifero era un fondale marino, ed in seguito divenne una foresta tropicale. Uno dei principali cimiteri di dinosauri si estende lungo il confine occidentale: molti fossili sono stati trovati in questa zona, esposti dall'erosione del suolo. I paleontologi vi hanno trovato un esemplare di un rettile simile ad un coccodrillo, il Sarcosuchus imperator, soprannominato \"SuperCroc\".\nIl deserto \u00e8 anche famoso per l'Albero del T\u00e9n\u00e9r\u00e9, un'acacia che era uno degli alberi pi\u00f9 isolati al mondo, a oltre 150 km da ogni altra vegetazione. L'albero venne distrutto per errore nel 1973 quando venne investito da un camion guidato da un autista libico, ubriaco, e venne rimpiazzato da una scultura in metallo. Nonostante questo incidente l'albero \u00e8 ancora indicato sulle mappe come punto di interesse.\nDagli anni ottanta la Yamaha produce una motocicletta chiamata T\u00e9n\u00e9r\u00e9 proprio perch\u00e9 adatta ai lunghi raid nei deserti africani come la Dakar.\nPopolazione.\nIl T\u00e9n\u00e9r\u00e9 \u00e8 molto poco popolato. Durante la preistoria era una terra fertile, adatta alla vita umana. Venne abitata dagli umani fino al Paleolitico, circa 60.000 anni fa. La presenza di umani \u00e8 documentata dai resti degli strumenti in pietra con cui cacciavano gli animali selvatici. Durante il Neolitico, circa 10.000 anni fa, dei cacciatori crearono incisioni e dipinti ancora oggi visibili in diversi punti. La popolazione si trasfer\u00ec con l'inaridimento del Sahara, ed entro il 2500 a.C. l'area era interamente desertificata.\nI moderni abitanti sono i Tuareg dell'Air e di Azauad. Tre federazioni Tuareg, Kel Air, Iwillimidan \"Kel Denneg\" e \"Kel Gres\" hanno governato l'area fino all'arrivo dell'armata coloniale francese, che occup\u00f2 le terre. Altri gruppi etnici della zona sono gli Hausa, i Songhay, Wodaabe, i Mauri, e i Tebu.\nNel 1960 il territorio Tuareg divenne parte della repubblica indipendente del Niger. Venne diviso in sette \"d\u00e9partement\". La parte centrale del T\u00e9n\u00e9r\u00e9 \u00e8 un'area protetta, sotto il vincolo della A\u00efr and T\u00e9n\u00e9r\u00e9 Natural Reserve.\nLa \"capitale\" del T\u00e9n\u00e9r\u00e9 \u00e8 Agadez, posta all'ombra delle montagne dell'A\u00efr. Ci sono anche vari insediamenti in oasi basati sull'estrazione di sale.\nLe principali citt\u00e0 del T\u00e9n\u00e9r\u00e9 sono:"}
{"id": "639237", "revid": "1610933", "url": "https://it.wikipedia.org/wiki?curid=639237", "title": "Magnanina sarda", "text": ""}
{"id": "639239", "revid": "767487", "url": "https://it.wikipedia.org/wiki?curid=639239", "title": "Alraune la figlia del male", "text": "Alraune la figlia del male (\"Alraune\") \u00e8 un film del 1930 diretto da Richard Oswald. Il personaggio di Alraune \u00e8 interpretato da Brigitte Helm che gi\u00e0 nel 1928 aveva ricoperto lo stesso ruolo in \"La mandragora\" dove era stata diretta da Henrik Galeen.\nTrama.\nAlraune \u00e8 il risultato di un esperimento di fecondazione artificiale tra lo sperma di un omicida impiccato e l'ovulo di una prostituta. La ragazza viene allevata dal Jakob ten Brinken, uno degli scienziati, come fosse sua nipote. Diventata adulta, Alraune seduce gli uomini che perdono tutti la testa per lei, perfino i responsabili dell'esperimento. Quando la fascinosa vamp si innamora del tenente Brinkens, appena arrivato dall'Africa, l'incanto della sua natura malvagia sembra spezzarsi. Ma, venuta a conoscenza delle sue vere origini, la giovane donna si suicida.\nProduzione.\nIl film fu prodotto dalla Richard-Oswald-Produktion.\nDistribuzione.\nDistribuito dalla Universum Film (UFA), il film usc\u00ec nelle sale cinematografiche tedesche il 2 marzo 1930 con il titolo originale \"Alraune\". L'International Film lo distribu\u00ec in Danimarca sottotitolato in danese come \"Alrune\" il 30 giugno dello stesso anno. Il 28 novembre 1932, fu proiettato in Portogallo come \"Mandr\u00e1gora\". Ebbe anche una distribuzione americana attraverso l'Ufa Film Company, in versione sottotitolata, uscendo nelle sale USA il 4 maggio 1934."}
{"id": "639240", "revid": "599013", "url": "https://it.wikipedia.org/wiki?curid=639240", "title": "Tener\u00e8", "text": ""}
{"id": "639242", "revid": "599013", "url": "https://it.wikipedia.org/wiki?curid=639242", "title": "Tener\u00e9", "text": ""}
{"id": "639243", "revid": "287204", "url": "https://it.wikipedia.org/wiki?curid=639243", "title": "Tenere", "text": ""}
{"id": "639246", "revid": "28592", "url": "https://it.wikipedia.org/wiki?curid=639246", "title": "Palazzo Papale", "text": ""}
{"id": "639247", "revid": "1977442", "url": "https://it.wikipedia.org/wiki?curid=639247", "title": "Lester Pearson", "text": "Fu Primo ministro del Canada dal 1963 al 1968.\nDurante il suo periodo da primo ministro del Canada, Pearson introdusse riforme ancora in vigore agli inizi del ventunesimo secolo, come il piano pensionistico canadese, il servizio sanitario pubblico (primo in tutto il Nordamerica), un programma di prestiti finanziari per gli studenti e la bandiera canadese. \u00c8 anche uno dei padri dell'idea di un Canada bilingue, anche grazie al suo lavoro diplomatico a livello internazionale all'ONU, di cui fu anche presidente dell'assemblea generale nel 1952, \u00e8 considerato uno dei pi\u00f9 influenti canadesi del ventesimo secolo, vincendo nel 1957 il Premio Nobel per la pace.\nBiografia.\nNato a Newtonbrook, Ontario (successivamente diventata parte della municipalit\u00e0 di Toronto) da un ministro metodista, Pearson entr\u00f2 all'Universit\u00e0 di Toronto in 1914, dove si dimostr\u00f2 un ottimo atleta in grado di eccellere in particolare come giocatore di hockey su ghiaccio e rugby. Entr\u00f2 nei corpi medici dell'Arma canadese dopo lo scoppio della prima guerra mondiale, in quanto troppo giovane per servire come soldato; per due anni svolse i suoi compiti in Egitto e Grecia, prima di essere trasferito nel 1916 ai \"Royal Flying Corps\" (aviazione), dove serv\u00ec per un anno prima di essere rispedito in Canada nel 1917 a causa di un incidente di bus. Fu in quel periodo che egli ricevette il nomignolo di \"Mike\", che gli fu dato da un istruttore di volo che riteneva \"Lester\" troppo poco adatto per un pilota di aerei.\nDopo la guerra, complet\u00f2 gli studi universitari a Toronto nel 1919; ottenne quindi una borsa di studio presso il St John's College della Oxford University, dove si laure\u00f2 in storia moderna nel 1923 (livello \"bachelor\") e quindi nel 1925 (\"masters\"). Quello stesso anno, Pearson spos\u00f2 Maryon Moody con cui ebbe due figli, una femmina e un maschio.\nDopo aver terminato gli studi ad Oxford, Pearson ritorn\u00f2 in Canada per insegnare storia all'Universit\u00e0 di Toronto, dove fu anche allenatore della squadra universitaria maschile di hockey su ghiaccio dei \"Varsity Blues\". Si imbarc\u00f2 quindi in una carriera presso il Dipartimento degli Affari Esteri del Canada, dove intraprese una notevole carriera diplomatica. Durante la seconda guerra mondiale, serv\u00ec in un'occasione come corriere col nome in codice \"Mike\". Fu quindi nominato segretario di Stato per gli Affari Esteri nel governo liberale di Louis St. Laurent nel 1948. Poco dopo, Pearson si candid\u00f2 al Parlamento per il partito liberale e vinse un seggio presso la Camera dei Comuni canadese nel collegio federale di \"Algoma East\".\nImpegno per NATO e ONU.\nEbbe un ruolo importante nella fondazione di ONU e NATO. Nel 1956 insieme a Gaetano Martino e Halvard Lange, (rispettivamente Ministri degli esteri di Canada, Italia e Norvegia) \u00e8 stato anche uno dei tre \u00absaggi\u00bb della NATO autori del rapporto sui compiti dell'Alleanza Atlantica nella sfera civile.\nNel 1957, Pearson fu insignito del Premio Nobel per la pace per il suo ruolo nella risoluzione della crisi di Suez attraverso le Nazioni Unite. Il comitato di selezione ritenne in particolare che, con le sue azioni, Pearson avesse \"salvato il mondo\". La \"Forza di Emergenza delle Nazioni Unite\" fu una creazione di Pearson, spesso considerato il padre dell'idea moderna di peacekeeping. I suoi modi pacifici e il prestigio internazionale portarono quindi a considerare il suo nome come possibile futuro segretario generale dell'ONU.\nPrimo Ministro.\nNel 1958, Pearson fu eletto leader del Partito Liberale del Canada durante il congresso nazionale, ma il suo partito fu nettamente sconfitto alle elezioni federali tenutesi quello stesso anno. Nelle elezioni del 1962 i liberali di Pearson riuscirono a ridurre il \"gap\" con i conservatori progressisti di John Diefenbaker, che persero la maggioranza assoluta dei seggi alla camera dei Comuni.\nNel 1963, dopo la caduta del governo di minoranza retto da Diefenbaker e le conseguenti elezioni, Pearson conquist\u00f2 la maggioranza relativa dei seggi del parlamento. Dopo la vittoria elettorale del 1963, Pearson fu nominato primo ministro di un governo di minoranza. Egli fu quindi confermato primo ministro in seguito alle elezioni del 1965, ancora una volta alla guida di un governo liberale di minoranza.\nPearson non riusc\u00ec mai ad ottenere una maggioranza assoluta di seggi al Parlamento su cui appoggiarsi, ma malgrado ci\u00f2 riusc\u00ec ad introdurre riforme sociali di notevole importanza, come il piano federale di sanit\u00e0 pubblica \"Medicare\", introdotto qualche anno prima nella provincia di Saskatchewan dal suo primo ministro Tommy Douglas, nonch\u00e9 un piano pensionistico federale canadese, un piano federale di prestiti economici per gli studenti e la nuova bandiera nazionale del Canada. Molti di questi piani furono in realt\u00e0 implicitamente derivanti e conseguenti all'appoggio esterno dei social-democratici del Nuovo Partito Democratico guidati da Tommy Douglas stesso. Altre riforme degne di nota furono l'imposizione per legge del limite di 40 ore settimanali lavorative, un nuovo salario minimo e l'obbligo di garantire almeno due settimane di ferie. Susseguentemente, Pearson firm\u00f2 nel gennaio 1965 un accordo denominato \"Canada-United States Automotive Agreement\" o \"Auto Pact\", che cancellava tutti i dazi doganali tra Canada e Stati Uniti su automobili, camion, autobus, pneumatici, componenti di automobili, portando il livello di disoccupazione al minimo storico in oltre dieci anni. \nDurante il suo periodo da primo ministro, Pearson resistette alle pressioni americane per persuadere il Canada a prender parte alla guerra del Vietnam, sostenendo piuttosto il suo supporto per un accordo negoziato tra le parti in guerra. Quando Pearson poi rec\u00f2 visita al presidente statunitense Lyndon B. Johnson il giorno successivo a quest'ultima dichiarazione, egli fu criticato in maniera veemente per le sue posizioni. Malgrado ci\u00f2, gli anni di governo di Pearson sono ricordati come un periodo di miglioramento delle relazioni tra il Canada e il vicino statunitense.\nPearson inaugur\u00f2 anche diverse \"Commissioni Reali\", comprese una sullo stato delle donne e un'altra sul bilinguismo. Esse istituirono cambiamenti che aiutarono a creare la parit\u00e0 dei diritti per le donne e portarono il Canada ad essere un paese ufficialmente bilingue. Dopo Pearson, infatti, il francese divenne lingua ufficiale del Canada, e il governo federale garant\u00ec servizi in entrambe le lingue. Lo stesso Pearson sperava che egli sarebbe stato l'ultimo primo ministro canadese \"monolingue\", ed infatti la fluenza sia in francese sia in lingua inglese crebbe di importanza negli anni successivi all'addio alla carica di primo ministro da parte di Pearson fino a diventare un vero e proprio requisito non ufficiale per i candidati alla posizione di primo ministro.\nPearson \u00e8 anche ricordato per aver istituito il primo sistema nazionale di immigrazione \"race-free\", ossia non discriminante nei confronti di talune popolazioni, cancellando il precedente sistema che invece era in qualche misura discriminante per popoli come gli ebrei e i cinesi. Il sistema di Pearson, basato su un punteggio calcolato principalmente in base alle esperienze lavorative ed accademiche del candidato, nonch\u00e9 alle sue conoscenze delle due lingue ufficiali, incoraggi\u00f2 fortemente l'immigrazione verso il Canada, e un sistema abbastanza simile \u00e8 tuttora in vigore.\nPearson diresse inoltre nel 1967 le celebrazioni per il centenario del Canada. Quell'anno, l'agenzia giornalistica principale del Paese \"Canadian Press\" nomin\u00f2 Pearson \"Canadian Newsmaker of the Year\" citando la sua leadership durante le celebrazioni che portarono la \"Centennial Flame\" nell'edificio parlamentare di \"Parliament Hill\", ad Ottawa.\nSempre nel 1967, il presidente francese Charles de Gaulle and\u00f2 in visita in Qu\u00e9bec. Durante tale visita, de Gaulle mostr\u00f2 chiaramente di essere un acceso sostenitore dell'indipendenza del Qu\u00e9bec stesso, spingendosi fino a dire che la sua sfilata a Montr\u00e9al gli riportava alla mente il suo ingresso a Parigi dopo la liberazione dall'occupazione nazista durante la seconda guerra mondiale. Charles de Gaulle tenne infine un comizio, sempre a Montreal, che termin\u00f2 con l'esplicita invocazione \"Vive le Qu\u00e9bec libre!\" (\"Viva il Qu\u00e9bec libero!\"). Considerati gli aiuti da parte del Canada nei confronti della Francia durante le due guerre mondiali e quella che era vista come una vera e propria intrusione negli affari interni di un Paese sovrano da parte di un leader straniero, Pearson critic\u00f2 aspramente de Gaulle il giorno successivo agli avvenimenti, sottolineando che \"i canadesi non hanno bisogno di essere liberati\", e chiarendo che de Gaulle non era pi\u00f9 il benvenuto in Canada. Conseguentemente, il presidente francese fece ritorno in Europa, e non torn\u00f2 mai pi\u00f9 a visitare il Canada.\nUltimi anni.\nDopo aver annunciato il 14 dicembre 1967 la sua intenzione di ritirarsi dalla politica, il partito liberale convoc\u00f2 un congresso nel 1968, da cui usc\u00ec vincitore Pierre Trudeau, ministro della giustizia nel governo Pearson ed incoraggiato a suo tempo ad entrare nel partito da Pearson stesso. Trudeau divenne successivamente primo ministro, come pi\u00f9 in avanti avvenne anche ad altri due ex ministri del governo Pearson, John Turner e Jean Chr\u00e9tien. Paul Martin, figlio del ministro per gli affari esteri Paul Martin Sr., divenne poi anch'egli primo ministro agli inizi del ventunesimo secolo.\nIn seguito al suo ritiro dalla politica, Pearson divenne professore di relazioni internazionali all'Universit\u00e0 Carleton di Ottawa, e rettore della stessa. Nel 1968, fu nominato \"Companion of the Order of Canada\", la pi\u00f9 alta onorificenza a livello nazionale. Nel 1971, gli fu conferito l'Ordine al Merito del Regno Unito dalla regina Elisabetta II del Regno Unito.\nPearson mor\u00ec di cancro il 27 dicembre 1972 ad Ottawa, e fu seppellito nelle vicine Colline di Gatineau nel MacLaren Cemetery di Wakefield, Qu\u00e9bec."}
{"id": "639248", "revid": "1610933", "url": "https://it.wikipedia.org/wiki?curid=639248", "title": "Sterpazzolina", "text": ""}
{"id": "639249", "revid": "95049", "url": "https://it.wikipedia.org/wiki?curid=639249", "title": "Centocelle", "text": "Centocelle \u00e8 la zona urbanistica 7A del Municipio Roma V di Roma Capitale. Si estende sull'intero quartiere Q. XIX Prenestino-Centocelle e sul quadrante sud-est del quartiere Q. XXII Collatino.\nGeografia fisica.\nTerritorio.\nLa zona confina:\nIl Parco archeologico di Centocelle \u00e8 esterno alla zona urbanistica, sebbene ne prenda il nome, e rappresenta l'area verde pi\u00f9 importante a disposizione degli abitanti del quartiere, da cui lo separa la via Casilina.\nStoria.\nL'attuale toponimo deriva dalla villa romana \"ad Duas Lauros\" (in latino \"ai Due Allori\"), che per le sue dimensioni venne chiamata \"Centum Cellae\", per indicare la presenza di estese rovine antiche come in altre zone dell'Agro romano. La villa sorge a sud della via Casilina, nell'area del parco archeologico, ed era compresa in una grande propriet\u00e0 imperiale, identificata nell'abitazione dei Secondi Flavi, quale residenza dell'imperatrice Elena.\nLa propriet\u00e0 era ancora in uso nel V secolo, dato che le fonti riportano questo come luogo della morte di Valentiniano III. Dopo la donazione della propriet\u00e0 alla Chiesa, fu istituita qui la diocesi suburbicaria Subaugusta.\nDal 1523 \u00e8 attestato il nome Centocelle, con la Torre di Centocelle, costruita gi\u00e0 nel XII secolo a controllo della strada consolare. Alla fine del XIX secolo fu costruito il Forte Prenestina.\nL'edificazione del quartiere inizi\u00f2 con la nascita e lo sviluppo dell'omonimo aeroporto, il primo in Italia risalente al 15 aprile 1909, quando Wilbur Wright venne a dare una serie di dimostrazioni del Flyer e girando per la prima volta in assoluto un filmino da un aereo in volo. Parte dei villini ancora esistenti erano le abitazioni del personale militare, ufficiali e sottufficiali dell'aeroporto. Proprio per la presenza di questo obiettivo militare la zona fu fatta oggetto di numerose incursioni aeree alleate nel corso della Seconda guerra mondiale.\nDurante gli anni quaranta Centocelle aveva il suo punto centrale in piazza dei Mirti e la via principale in via dei Castani, costeggiate da piccole case basse a uno-due piani. Nella piazza sorgeva un'osteria con un pergolato, dove risiedeva il comando partigiano di zona nel periodo in cui, nei primi mesi del 1944, Centocelle divenne \"zona liberata\", mentre tutto intorno si estendeva il tracciato dei binari delle ferrovie vicinali.\nAl di l\u00e0 di questi due luoghi, c'erano strade in terra battuta, che si addentravano nella campagna circostante verso la marrana allora presente che scorreva in una valletta. Questi sentieri avevano tutti intorno casupole, disposte disordinatamente su un terreno leggermente ondulato. Con caratteristiche pi\u00f9 vivibili rispetto al vicino Quarticciolo, Centocelle accoglieva operai dell'industria romana, artigiani, piccoli commercianti, contadini e tranvieri, che ne abitavano le case migliori.\nIl \"Borgo Ragazzi don Bosco\" nasce nel dopoguerra su via Prenestina come centro educativo e ricreativo con lo scopo di fornire educazione e formazione alla copiosa quantit\u00e0 di ragazzi presenti nelle strade del quartiere. La struttura, oltre ad essere un luogo di culto, possedeva una scuola professionale nella quale i ragazzi potevano apprendere un mestiere, e aree dedicate ad attivit\u00e0 e giochi per la ricreazione come la pista d\u2019atletica, il biliardino,il ping pong e il cinema. Nell'aprile 1951 la futura regina Elisabetta II del Regno Unito fece visita al \"Borgo\" per osservare il sistema di integrazione e formazione dei giovani di quartiere.\nDagli anni cinquanta fino agli anni settanta si ebbe un periodo di edificazione intensiva che stravolse la natura del quartiere. Nel 1979 il militante di destra Alberto Giaquinto fu assassinato da un agente di polizia in piazza dei Mirti.\nOnorificenze.\nIl 22 novembre 2017, al quartiere Centocelle viene assegnata la medaglia d'oro al merito civile.\nNel 1975 fu decorato con la Medaglia d'argento al valor militare il partigiano Paolo Renzi, arrestato nella sua casa di via Valmontone e fucilato a Forte Bravetta il 31 gennaio 1944. Nella stessa via \u00e8 stata installata una pietra d'inciampo che lo ricorda.\nCultura.\nA Centocelle \u00e8 legata la figura di Pier Paolo Pasolini, il quale cita il quartiere nel romanzo Ragazzi di vita con riferimenti a via Tor de' Schiavi, e nel suo primo film Accattone girato nei dintorni: una scena mostra piazza di San Felice da Cantalice in cui sono coinvolti il protagonista e Stella.\nIl quartiere ospit\u00f2 l'adolescenza del cantante romano Claudio Baglioni, che il 23 aprile 2007 dal balcone di una vecchia amica di famiglia fece un concerto live per gli abitanti del quartiere, e a cui nel 2021 in occasione del settantesimo compleanno fu dedicato un murales raffigurante un suo primo piano da giovane sulle mura della casa famiglia Casa San Felice.\nOdonimia.\nMentre la via di Centocelle \u00e8 esterna al quartiere Prenestino-Centocelle (si trova infatti sul lato sud della via Casilina a fare da confine ai quartieri Tuscolano e Don Bosco), l'odonomastica di zona \u00e8 essenzialmente a tema botanico, ripreso anche nella parte sud della confinante zona urbanistica 7B Alessandrina.\nCon il viale della Primavera, l'omonimo largo e via del Vivaio, troviamo le seguenti vie e piazze:\nLe strade dell'area nord del quartiere delimitata da via delle Palme e via delle Rose fino alla via Prenestina, sono dedicate a studiosi di botanica:\nUna strada \u00e8 dedicata al fondatore di opere per sordomuti Filippo Smaldone, mentre un'altra \u00e8 chiamata via del Ponticello per la presenza di un piccolo ponte sopra un fosso e non pi\u00f9 esistente.\nLe strade dell'area trapezoidale a sud-ovest, delimitata da via dei Glicini e via Tor de' Schiavi, via Casilina e viale della Primavera, sono dedicate a comuni del Lazio:\nInfrastrutture e trasporti.\nLa linea C della metropolitana, che attraversa il quartiere con tre stazioni, venne inaugurata a maggio 2014 nel tratto da Pantano Borghese a Parco di Centocelle e completata a maggio 2015 da Mirti a Lodi. La ferrovia Roma-Giardinetti \u00e8 limitata alla stazione di Centocelle e collega il quartiere lungo via Casilina fino alla stazione di Roma Laziali, nei pressi di Termini. Inoltre il quartiere \u00e8 servito da tre linee di tram che percorrono via Prenestina: il 5 da piazza dei Gerani fino alla Stazione Termini, il 14 da viale Palmiro Togliatti alla stazione Termini e il 19 da piazza dei Gerani a piazza Risorgimento."}
{"id": "639258", "revid": "1305772", "url": "https://it.wikipedia.org/wiki?curid=639258", "title": "Kimberley", "text": ""}
{"id": "639260", "revid": "1610933", "url": "https://it.wikipedia.org/wiki?curid=639260", "title": "Sterpazzola di Sardegna", "text": ""}
{"id": "639263", "revid": "63337322", "url": "https://it.wikipedia.org/wiki?curid=639263", "title": "Pacciani", "text": ""}
{"id": "639264", "revid": "394", "url": "https://it.wikipedia.org/wiki?curid=639264", "title": "Amanita inaurata", "text": ""}
{"id": "639266", "revid": "26630", "url": "https://it.wikipedia.org/wiki?curid=639266", "title": "Dieta dimagrante", "text": "La dieta dimagrante \u00e8 un regime alimentare ipocalorico o restrittivo atto a produrre una riduzione di peso corporeo nella persona che lo segue.\n\u00c8 opportuno che sia consigliata e studiata caso per caso da un dietista qualificato, in realt\u00e0 in molti casi \u00e8 scelta in modo arbitrario da individui che ritengono necessario ridurre il proprio peso, in genere per corrispondere ad un determinato canone estetico.\nMalgrado vi siano numerose fonti (riviste, siti web o il semplice sentito dire) che suggeriscono questa o quella dieta, intraprendere una dieta dimagrante senza sottoporsi ad uno stretto controllo medico pu\u00f2 comportare rischi per la salute e danni permanenti. Secondo Altroconsumo nel 2009 erano oltre 300.000 i siti web italiani a proporre modelli alimentari e \"diete\" senza alcuna competenza medica, istigando all'anoressia nervosa o alla bulimia. Allo stesso modo decine di riviste, soprattutto femminili, propongono i pi\u00f9 svariati metodi per dimagrire, \"facilmente e senza rinunce\", riportando spesso informazioni errate e consigli pericolosi, e generando l'errata convinzione che non sia necessaria la consulenza di un dietologo qualificato.\nLe diete dimagranti si basano generalmente su un regime ipocalorico, inteso a ridurre l'apporto di calorie coi cibi, generalmente privilegiando gli alimenti meno ricchi in nutrienti calorici come i lipidi e gli zuccheri. Molte diete inoltre si basano su una generale riduzione dell'assunzione di cibo, indipendentemente dal tipo di alimento.\nI dietisti ritengono che per controllare il peso corporeo l'adozione di un regime alimentare controllato non \u00e8 sufficiente: \u00e8 necessario anche svolgere attivit\u00e0 fisica regolare (come ad esempio praticare una qualche attivit\u00e0 sportiva).\nOltre al conteggio delle calorie, la dietologia clinica tiene conto della corretta sequenza di assunzione dei cibi, e di alcuni microelementi a bassissimo contenuto di calorie, necessari per un corretto metabolismo.\nSono determinanti l'apporto di vitamine del gruppo B necessarie per il metabolismo di glucosio e carboidrati, e un corretto equilibrio ormonale:\nA ci\u00f2 si aggiunge la ritenzione idrica causata da squilibri della pompa sodio-potassio intorno alle cellule, oppure da acido lattico.\nStoria.\nSebbene notizie di regimi dietetici poveri si trovino nel \"De agri coltura\" di Catone del II secolo a.C. che suggerisce pasti a base di cereali e legumi e ancor prima nel VI secolo Pitagora suggerisse un vitto vegetariano la diffusione della restrizione alimentare \u00e8 propria dell'epoca moderna, sia per l'affermarsi di un canone di bellezza che vuole la donna filiforme, sia per il benessere che ha reso disponibile una quantit\u00e0 di alimenti tali da far aumentare il numero delle persone in sovrappeso o francamente obese.\nNel Medioevo era diffusa la pratica del digiuno per la purificazione e la mortificazione della carne, soprattutto nel periodo della Quaresima.\nLa prima donna ad incarnare il modello contemporaneo di bellezza caratterizzato da una figura slanciata o longilinea fu l'Imperatrice Elisabetta di Baviera, detta Sissi, alta oltre un metro e settanta centimetri, la cui vita non superava i 45 centimetri e il cui peso era di soli 45\u00a0kg. Per conservare tale risultato la principessa, che era golosissima di dolci e in particolare di cioccolato, si sottoponeva a rigide diete inventate da lei, nonch\u00e9 a intenso esercizio fisico. Generalmente consumava un solo pasto al giorno, nel frattempo beveva t\u00e8 alla violetta. Inventava continuamente nuovi regimi alimentari, a base di latte di capra, uova crude, vino Tokaj, brodo di verdure, carne cruda di manzo e si pesava pi\u00f9 volte al giorno, tanto da farla ritenere anoressica.\nModelli moderni di dieta (dimagrante).\nIn realt\u00e0 ormai ogni modello alimentare pone l'accento sulla necessit\u00e0 di limitare il sovrappeso. Quella che segue \u00e8 una rassegna dei modelli alimentari attualmente pi\u00f9 seguiti nella popolazione, fermo restando che ognuno di essi non si limita a considerare solo l'effetto dimagrante. La letteratura scientifica a supporto di molti dei modelli seguenti \u00e8 scarsa; \u00e8 opportuno quindi confrontarsi sempre con un medico o dietista qualificato prima di intraprendere un regime dietetico."}
{"id": "639267", "revid": "287204", "url": "https://it.wikipedia.org/wiki?curid=639267", "title": "Quark bottom", "text": "Il quark bottom (solitamente abbreviato in \"quark b\"), talvolta chiamato quark beauty, \u00e8 un quark di terza generazione con carica elettrica negativa di - e e una massa stimata di 4,20 GeV/c2.\nStoria.\nTeorizzato nel 1973 dai fisici Makoto Kobayashi e Toshihide Maskawa per spiegare la violazione della simmetria CP (il nome \"bottom\" fu introdotto nel 1975 da Haim Harari),\nvenne scoperto nel 1977 al Fermi National Accelerator Laboratory da un gruppo di ricercatori guidato da Leon Lederman, in seguito a collisioni che produssero il bottomonium. La scoperta avvenne attraverso l'osservazione nei decadimenti di coppie di muoni di uno stato risonante ad una massa pari a 9,5 GeV non compatibile con nessun oggetto precedentemente noto. Lo stato risonante prese il nome di mesone upsilon e venne interpretato come lo stato legato di un quark di nuova generazione con il suo antiquark.\nKobayashi e Maskawa ottennero il premio Nobel per la fisica nel 2008 per la spiegazione della violazione della parit\u00e0 CP.\nAl momento della scoperta furono proposti per il nuovo quark i nomi di \"bottom\" (fondo) e \"beauty\" (bellezza). La dizione bottom \u00e8 diventata predominante, anche se entrambe sono tuttora usate e comunque caratterizzate dalla stessa iniziale \"b\".\nFisica del quark bottom.\nNegli ultimi decenni c'\u00e8 stato un notevole interesse nei riguardi dei fenomeni fisici legati agli adroni formati da quark b, in special modo verso i mesoni. L'interesse \u00e8 particolarmente legato al fenomeno di violazione della simmetria CP; il meccanismo di rottura della simmetria CP \u00e8 previsto dall'attuale teoria dominante nelle particelle elementari, il Modello Standard, in simmetria con quanto accade per i kaoni, ed alcuni dei meccanismi previsti lo rendono un preciso banco di prova per questa teoria. Tra i fenomeni di maggiore interesse si possono citare le oscillazioni del mesone formula_1 e quella recentissima del mesone formula_2.\nAdroni che contengono quark bottom.\nAlcuni degli adroni che contengono quark bottom sono:"}
{"id": "639268", "revid": "1543377", "url": "https://it.wikipedia.org/wiki?curid=639268", "title": "Beni Hasan", "text": "Beni Hasan (scritto anche come Bani Hasan, o anche Beni-Hassan) () \u00e8 il sito della necropoli dell'antica citt\u00e0 egizia di \"Menat Khufu\". \nSi trova a circa 20 chilometri a sud della moderna Minya nella regione del Medio Egitto, nell'area compresa tra Asy\u016b\u1e6d e Menfi ed a nord dell'antica Ermopoli. \nIl complesso funerario comprende tombe risalenti principalmente al Medio Regno (dinastie XI e XII) anche se sono presenti sepolture, circa 900, risalenti dalla VI dinastia al Primo periodo intermedio. \nTra le tombe pi\u00f9 rilevanti quelle dei governanti del 16\u00ba distretto dell'Alto Egitto (Orice) il cui capoluogo, l'antica \"Hebenu\", probabilmente l'odierna Zawyet el-Maiyitin doveva trovarsi appunto nei dintorni di Beni Hasan.\nTombe.\nLe tombe dei governanti, o nomarchi, circa una decina, sono tombe rupestri scavate nella falesia rocciosa, di cui le pi\u00f9 note sono quelle dei nomarchi Amenemhat, padre del futuro Amenemhat II e Khnumhotep.\nMolte delle tombe sono riccamente decorate al punto da poter rivaleggiare con le sepolture reali dello stesso periodo pur essendo pi\u00f9 limitate nello sviluppo strutturale ma presentando camere funerarie elaborate, cappelle votive e vestiboli.\nNella cappella votiva veniva posta la statua del defunto oppure una stele.\nEsplorazioni.\nIl sito fu esplorato inizialmente da Jomard nel 1798, successivamente documentato in \"Monumenti dell'Egitto e della Nubia\" della spedizione franco-toscana del 1828 e da Lepsius nel suo \"Monumenti\".\nMa solo nel 1890 la necropoli venne esplorata sistematicamente da Newberry e Carter."}
{"id": "639269", "revid": "1543377", "url": "https://it.wikipedia.org/wiki?curid=639269", "title": "Sticciano", "text": "Sticciano \u00e8 una frazione del comune italiano di Roccastrada, nella provincia di Grosseto, in Toscana.\nGeografia fisica.\nLa frazione \u00e8 situata a circa 15\u00a0km da Roccastrada, all'estremit\u00e0 sud-orientale del territorio comunale. L'ubicazione del centro storico \u00e8 sulla collina di Poggio Pinzi, che costituisce una delle ultime propaggini nord-occidentali del massiccio di Monte Leoni, mentre la parte moderna, denominata Sticciano Scalo, si \u00e8 sviluppata nell'area pianeggiante e pedecollinare nei pressi dell'omonima stazione.\nStoria.\nSticciano sorse in epoca altomedievale sulla vetta della collina che domina la sottostante valle dove sono venuti alla luce reperti di epoca romana.\nIl centro fu controllato, fin dagli albori, dalla famiglia Aldobrandeschi, mentre nel corso del XIII secolo venne ereditato da una famiglia locale che poi lo cedette agli Ardengheschi. In seguito, il luogo pass\u00f2 sotto il controllo di Siena, rimanendo sotto il dominio della Repubblica fino al 1555, anno in cui entr\u00f2 a far parte del Granducato di Toscana.\nMonumenti e luoghi d'interesse.\nArchitetture civili.\nDell'antico centro storico si sono conservati alcuni palazzi nobiliari, come Palazzo Piccolomini, e i resti di alcuni edifici fortificati, le cui strutture murarie in pietra rievocano le origini medievali. Nei pressi di Sticciano Scalo, in localit\u00e0 La Pescaia, \u00e8 situata Villa Tolomei, con teatro di verzura e cappella annessa. Nella vasta area rurale intorno al paese si segnalano le fattorie di Lattaia e di Monte Lattaia, storici complessi rurali del territorio.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Sticciano. Sono indicati gli abitanti dell'intera frazione e dove \u00e8 possibile sono messe tra parentesi le cifre riferite rispettivamente ai due centri principali di Sticciano Alto e Sticciano Scalo.\nDal 1991 sono contati da Istat solamente gli abitanti dei centri abitati, non della frazione.\nGeografia antropica.\nLa frazione \u00e8 costituita da due centri abitati principali: il centro storico medievale, situato sulla vetta di Poggio Pinzi nel massiccio di Monte Leoni, comunemente noto come \"Sticciano Alto\" (303 m s.l.m., 57 abitanti) e il paese moderno, situato nella piana lungo la ferrovia, che porta il nome di \"Sticciano Scalo\" (42 m s.l.m., 670 abitanti).\nIntorno al paese vertono poi numerose localit\u00e0 minori, tra cui si ricordano quelle di Ingegnere, La Pescaia, Lattaia, Monte Lattaia, Olmini, Sant'Antonio.\nInfrastrutture e trasporti.\nStrade.\nIl centro di Sticciano Scalo si sviluppa lungo la strada provinciale 157 Roccastrada, che collega il capoluogo comunale con lo svincolo della superstrada Variante Aurelia all'altezza di Braccagni.\nFerrovie.\nSticciano \u00e8 situato a ridosso della ferrovia Grosseto-Siena con il centro abitato di Sticciano Scalo, dove \u00e8 situata la stazione di riferimento della frazione."}
{"id": "639271", "revid": "339392", "url": "https://it.wikipedia.org/wiki?curid=639271", "title": "Rai3", "text": ""}
{"id": "639281", "revid": "123904788", "url": "https://it.wikipedia.org/wiki?curid=639281", "title": "Deserto di Accona", "text": "Il nome deserto di Accona si riferisce a una zona collinare nella provincia di Siena nel comune di Asciano [43\u00b0 14' 4.30\" N; 11\u00b0 33'37.48\" E] spesso ampliata per includere l\u2019area di Le Fiorentine - Leonina ([43\u00b0 17' 32.95\" N; 11\u00b0 26'54.07\" E]. Il termine deserto \u00e8 inappropriato dal punto di vista fisico e climatico, piuttosto il clima \u00e8 mediterraneo con un'estate calda e secca e quasi 800 mm/a di pioggia (Csa nella Classificazione dei climi di K\u00f6ppen). Un vero deserto non \u00e8 mai esistito qui, a meno che il termine \"deserto\" non fosse un modo per descrivere le aree gravemente erose, pi\u00f9 propriamente chiamate \"badlands\" o \u201cmauvais terres\u201d (terre cattive, non atte ad alcuna produzione, difficili da percorrere come diverse zone del Nord America furono definite dai primi esploratori europei) anche se temporanee. \nSono due i principali tipi di badlands che si trovano nell'area delle Crete Senesi (nonch\u00e9 della Val d'Orcia di Volterra in Toscana): i campi di biancane (dal colore chiaro dell'argilla e dell'efflorescenze saline) e le aree calanchive. Entrambe le tipologie sono collegate a processi di erosione idrica con scavo di fossi. Nelle biancane l\u2019erosione superficiale si unisce principalmente con l'erosione sotterranea (tunnel) mentre nei calanchi dominano i movimenti di massa. Le biancane si trovano anche in Basilicata e in Calabria mentre il paesaggio calanchi \u00e8 comune lungo tutto l'Appennino e in molte parti delle Alpi. Sia i calanchi che le biancane venivano usati come pascolo, con bruciatura annuale della vegetazione per rimuovere i cespugli e favorire la copertura erbacea pi\u00f9 appetibile per pecore, capre e bovini. Entrambe le pratiche sono state abbandonate negli anni passati per favorire misure volte a preservare la biodiversit\u00e0 e le geoforme nell'ambito del programma Natura 2000 dell'UE. Questo nuovo uso ha quasi fermato l'erosione in entrambi i tipi di badlands e la vegetazione ora copre la maggior parte dei pendii un tempo spogli. Poich\u00e9 esiste una forte interrelazione tra biodiversit\u00e0 vegetale e processi di erosione/deposizione, anche la biodiversit\u00e0 \u00e8 attualmente minacciata e si prevede che il paesaggio a biancana scomparir\u00e0 completamente entro 20-40 anni con l'espansione vegetazione. I punti in cui \u00e8 ancora possibile osservare le forme tradizionali sono dispersi nelle Crete Senesi e nella Valdorcia, inclusi nel quadrangolo dei vertici [43\u00b0 16'10.58\" N; 11\u00b0 15'59.30\" E], [43\u00b0 18'28.68\" N; 11\u00b0 39'4.92\"E], [42\u00b0 43'32.58\" N; 11\u00b0 42'22.98 \"E], [42\u00b0 45'49.22\" N; 11\u00b0 58'41.90\"E]. Leonina [43\u00b017'27.11\"N; 11\u00b026'40.01\"E] e Lucciola Bella [43\u00b0 2'4.85 \"N; 11\u00b0 45'35.75 \"E] sono due dei migliori siti per passeggiare tra le biancane, mentre Chiusure- Monte Oliveto Maggiore (cio\u00e8 l'antica Accona; [43\u00b010'40.21\"N; 11\u00b033'7.85\"E]) e Radicofani [42\u00b0 55'8.14\" N; 11\u00b0 44'38.82. E] ospitano i calanchi pi\u00f9 interessanti.\nNote Storiche.\nLe mappe archeologiche della provincia di Siena mostrano che tutta l'area delle Crete Senesi era abitata in epoca etrusca e romana poich\u00e9 quasi ogni versante contiene resti di quel periodo. I periodi dell'invasione barbarica, le guerre gotiche e la peste di Giustiniano causarono un declino demografico che ridusse l'impatto antropico sull'ambiente e favor\u00ec il naturale rimboschimento dell'area.\nNel 714 d.C. Asciano era un Curtis Regia longobarda, quindi un villaggio con un territorio in cui l'agricoltura e l'allevamento convivevano con le riserve di caccia utilizzate dai signori longobardi. Nell'anno 998 l'imperatore Ottone III riconferm\u00f2 l'area di Leonina come Curtis appartenente all'Abbazia di Farfa. Altra documentazione, frammentaria, vede un villaggio stabile in Leonina nel 1200-1300. A seguito della peste bubbonica del 1348 (e ai suoi ritorni ad intervalli di circa 10 anni nel periodo successivo) la popolazione di Leonina dimezz\u00f2 da circa 150-160 abitanti a scarsi 60-70. e non torn\u00f2 mai ai livelli pre-pestilenza. Questo dinamica fu condivisa con Siena, Asciano e l'intero territorio della repubblica senese: la popolazione di Siena diminu\u00ec da circa 50.000 prima della morte nera a 14-16.000 nel 1400-1450 e torn\u00f2 ai livelli pre-pestilenza solo alla fine del ventesimo secolo.\nAsciano, con i suoi dintorni, rappresent\u00f2 a lungo una delle principali citt\u00e0 del territorio senese e contribu\u00ec in modo sostanziale all'economia della Repubblica, cosicch\u00e9 i suoi abitanti ottennero la cittadinanza senese nel 1369.\nA pochi chilometri a sud di Asciano il borgo di Chiusure, cresciuto intorno alla settecentesca chiesa di Sant'Angelo in Luco, aveva un'economia basata principalmente sull'agricoltura e la zootecnia, nonostante il fatto che la collina su cui si trova il villaggio fosse gi\u00e0 allora minacciato dall'avvicinarsi delle teste di grandi (e profondi) canaloni che si ritiravano verso monte. L'importanza di Chiusure \u00e8 dovuta principalmente alla sua vicinanza ad Accona (meno di 1\u00a0km nel periodo 1300-1500, circa 2,5\u00a0km ora a causa dell'espansione dei canali del sistema di fossi e calanchi che hanno quasi totalmente separato le due localit\u00e0). I membri di tre importanti famiglie senesi (Tolomei, Patrizi e Piccolomini) fondarono nel 1313 quello che divenne l'abbazia di Monte Oliveto Maggiore (1320-1344) nel sito del podere di Accona appartenente alla famiglia Tolomei. Papa Pio II (Enea Piccolomini) visit\u00f2 l'abbazia durante il suo papato (1458-1464) descrivendo la zona come ricca di ulivi, alberi da frutto, mandorle, viti, frutteti, piccoli boschi di cipressi, querce e ginepri. Inoltre, aggiunge Pio II, qui c'era l'acqua: una fonte perenne, pozzi, vasche, cisterne.\nDa questo momento fino al 1796 l'abbazia ha svolto un ruolo di leadership spirituale ed economica nell'area con le sue chiese, monasteri e fattorie. Durante la dominazione francese tutti i beni della Chiesa furono confiscati e venduti. Solo dopo la Restaurazione i Benedettini Olivetani recuperarono il Monastero e ripresero lentamente il loro ruolo di leader locali.\nAmbiente e influenze antropiche.\nLe Crete Senesi giacciono su depositi marini plio-pleistocenici, argillosi, sovra-consolidati e ricchi di sodio. Crepe profonde e strette (\"joint\") tagliano i depositi per circa 10\u00a0m dalla superficie, favorendo infiltrazioni d'acqua localizzate e lo scavo di tunnel sotterranei. In condizioni naturali e non stressate, i suoli possono svilupparsi fino a 1,5\u00a0m di profondit\u00e0, con la rimozione di sodio mediante l'azione di lisciviazione dell'acqua di infiltrazione. La situazione attuale \u00e8 caratterizzata dalla presenza di suoli erosi o minimamente sviluppati soprattutto tra i calanchi e le biancane. Pascolo, anche brado, e intenso (calpestio, sovrappascolo) e attivit\u00e0 antropiche (deforestazione, operazioni di lavorazione del terreno, esposizione del terreno nudo alle piogge in pendii spesso molto acclivi) favoriscono l'erosione superficiale del suolo, causando la generazione di rigagnoli e di fossi. Il tasso di erosione del suolo varia da zero a 1-2\u00a0mm di terreno rimosso ogni anno. Se il ruscellamento si concentra re scava dei fossi, l'erosione media pu\u00f2 raggiungere 2-4\u00a0mm in un singolo evento di pioggia come perdita media sopra l\u2019intero campo. Il pascolo eccessivo facilita l'erosione incanalata, gli smottamenti del suolo e i movimenti di massa. Inoltre, la gestione dei coltivi richiede la lavorazione del terreno (aratura profonda, preparazione del letto di semina) e talvolta anche ampi movimenti di terra (nuovo vigneto, ecc.). Queste attivit\u00e0 causano un movimento netto di suolo da monte verso valle, anche se il materiale rimane all\u2019interno dell\u2019unit\u00e0 coltivata. Il suolo nella parte pi\u00f9 elevata del campo viene eroso con tassi annui compresi tra 1 e 4\u00a0cm. Riferendosi a tecniche di lavorazione medievali, il tasso di erosione pu\u00f2 stimarsi intorno ai 2\u00a0cm/a. Considerando un'alternanza di anni con e senza aratura, e considerando un suolo profondo 1,5\u00a0m, in 300 anni si potrebbe esporre il sottosuolo, cio\u00e8 il deposito marino ancora ricco di sodio e quindi molto pi\u00f9 erodibile grazie alla capacit\u00e0 questo ione di disperdere l'argilla.\nLa prima met\u00e0 del 1300 fu caratterizzata da disordini sociali dovuti al passaggio da una agricoltura condotta da contadini proprietari del terreno a una agricoltura condotta da salariati o mezzadri per grandi propriet\u00e0 terriere. Sempre nel 1300, eserciti stranieri (ad es. Enrico VII, compagnie di ventura) che attraversavano il (o stazionavano nel) territorio senese interferirono negativamente sulle normali attivit\u00e0 nelle campagne. Siena incoraggi\u00f2 i lavori di bonifica come testimoniano diversi documenti dei primi del 1300 anche con modifiche dei corsi d'acqua. Per un qualche tempo, ogni anno veniva nominata una commissione per il controllo della bonifica dei terreni. Gli affreschi del Buongoverno (1340) di Lorenzetti mostrano probabilmente delle biancane mentre si ha notizia di frequenti, intense inondazioni e grandi carichi di sedimenti nella prima met\u00e0 del 1300. \u00c8 nel 1300 che una serie di siccit\u00e0 port\u00f2 a una carenza di cibo in Toscana e, pi\u00f9 in generale in Italia, rendendo necessarie importazioni dall'estero. Ci\u00f2 spinse Siena a investire parte della sua ricchezza nell\u2019affrontare queste difficolt\u00e0 sottraendo risorse da altre priorit\u00e0 come la prevenzione delle inondazioni.\nNella seconda met\u00e0 del XIV secolo la brusca e grossa riduzione demografica dovuta alle pestilenze port\u00f2 la popolazione agricola di piccoli proprietari e mezzadri a dover gestire forse pi\u00f9 del doppio di bestiame e terra pro capite. Senza risorse per l'attivit\u00e0 di manutenzione, l'unico uso per un campo gravemente eroso era il pascolo degli animali. Quindi, i campi erosi divennero ancora pi\u00f9 erosi fino a essere irrecuperabili. La mancanza di personale persistette per circa due secoli durante i quali le aree erose si espansero raggiungendo il massimo nel diciannovesimo secolo.\nQuesto quadro \u00e8 sostanzialmente confermato dai tassi di denudazione del suolo stimati usando l'erosione media nel bacino del fiume Ombrone che drena l'area e sui tassi di denudazione delle due pi\u00f9 grandi biancane del sito di Leonina e del fosso che le separa.\nLa bonifica delle aree a biancana inizi\u00f2 alla fine del XIX secolo e si concluse nella seconda met\u00e0 del XX secolo, quando i bulldozer rimossero quasi tutte le biancane e alcuni dei calanchi pi\u00f9 piccoli, aiutati dai sussidi allora disponibili nell'ambito delle PAC-UE. Quindi si pu\u00f2 dire che il danno causato principalmente da un'epidemia (la peste bubbonica) fu infine risolto dalla PAC UE del 1960-2000.\nIl deserto di Accona.\nLa storia naturale e sociale delle Crete Senese non lascia molto spazio, sia temporale che spaziale, ad un qualche deserto fisico. Ciononostante vi furono certamente vaste aree che progressivamente furono seriamente erose e con scarsa copertura vegetale. Il podere Accona quando Bernardo Tolomei vi si ritir\u00f2 nel 1313 potrebbe essere stato in cattive condizioni e probabilmente senza alcun mezzadro. Quindi, con ogni probabilit\u00e0 termine deserto si rifer\u00ec inizialmente all'assenza di agricoltori nella fattoria/podere e/o alla mancanza di una forte leadership spirituale, un ruolo che gli Olivetani ricoprono da allora. Pi\u00f9 tardi, nel 1830-50 quando le aree erose erano al massimo della loro espansione, l'etichetta \"Deserto dell'Accona\" fu adottata da studiosi e dottiper trasmettere la sensazione di desolazione provata in mezzo a terreni ricoperti da biancane o incisi da calanchi."}
{"id": "639283", "revid": "834", "url": "https://it.wikipedia.org/wiki?curid=639283", "title": "Scheduling", "text": ""}
{"id": "639284", "revid": "964", "url": "https://it.wikipedia.org/wiki?curid=639284", "title": "Hebenu", "text": ""}
{"id": "639285", "revid": "782150", "url": "https://it.wikipedia.org/wiki?curid=639285", "title": "Antinoe", "text": ""}
{"id": "639286", "revid": "200568", "url": "https://it.wikipedia.org/wiki?curid=639286", "title": "Mesoterapia", "text": "Tra le medicine alternative, la mesoterapia \u00e8 una tecnica di somministrazione dei farmaci per via intraepidermica, intradermica superficiale e profonda, e sottocutanea o ipodermica. , ma la sua diffusione nel mondo medico scientifico avviene grazie a Michel Pistor a partire dal 1952. La mesoterapia \u00e8 una tecnica di iniezione cos\u00ec descritta dal dott. Michel Pistor, suo ideatore: \"un metodo per avvicinare la terapia al luogo della patologia\". Semplice nella sua concezione, richiede un'adeguata formazione per essere eseguita efficacemente.\nIl vantaggio di questa tecnica consiste nel poter utilizzare dosi ridotte di principio attivo, dosi che diffondono nei tessuti sottostanti l'inoculazione e persistono per pi\u00f9 tempo rispetto alla via di somministrazione intramuscolare, con vantaggi quali l'effetto prolungato nel tempo, il ridotto coinvolgimento di altri organi e la riduzione del rischio di eventi avversi o effetti collaterali.\nCampi di applicazione.\nNonostante i campi di applicazione della mesoterapia in altri Paesi del mondo siano molto ampi, le principali applicazioni cliniche della mesoterapia in Italia comprendono un pi\u00f9 ristretto numero di patologie tra cui:\nPer alcune patologie sopra citate la mesoterapia ha un ruolo adiuvante, per esempio nei casi di dolore moderato pu\u00f2 contribuire a ridurre il fabbisogno di farmaci per via sistemica. Per alcune delle indicazioni sopra riportate , per altre i dati sono meno robusti. Queste sono le ragioni per cui la Societ\u00e0 Italiana di Mesoterapia, attiva dal 1975, sta rivedendo criticamente i criteri di esecuzione della tecnica allo scopo di emanare raccomandazioni aggiornate sulle varie aree di applicazione. La stessa societ\u00e0 raccomanda di eseguire questa terapia solo dopo un corretto inquadramento clinico del paziente e dopo avere ottenuto il consenso informato al trattamento stesso. Ogni non \u00e8 riconosciuta dalla Societ\u00e0 Italiana di Mesoterapia. In Italia la mesoterapia, come del resto l'agopuntura, \u00e8 da considerarsi un \"atto medico\" e per questo da somministrarsi esclusivamente a cura di personale medico.\nIn genere le sedute terapeutiche sono a cadenza infrasettimanale nelle prime settimane, successivamente la frequenza pu\u00f2 essere minore. Ci\u00f2 dipende dal tipo di affezione curata (medicina del dolore, medicina estetica, ecc.) e dalla risposta clinica che oggettivamente e soggettivamente viene registrata durante il \"follow up\" medico.\nNel 1987 l'Acad\u00e9mie Fran\u00e7aise de M\u00e9dicine ha riconosciuto la mesoterapia come parte della medicina tradizionale ed in molti Paesi dell'Europa, degli USA e del Sudamerica questa tecnica \u00e8 divenuta di frequente applicazione. Tuttavia in molti stati europei o degli USA la mesoterapia \u00e8 stata suggerita per il trattamento di alcune forme di inestetismi e in particolare della adiposit\u00e0 localizzata. Tale indicazione \u00e8 rifiutata dalla Societ\u00e0 Italiana di Mesoterapia in quanto rappresenta un esempio di cattiva applicazione di questa tecnica, in primis perch\u00e9 l'introduzione dei farmaci non \u00e8 intradermica, ma intralesione, e poi perch\u00e9 i risultati clinici sono contrastanti. \nUn'ulteriore applicazione della mesoterapia \u00e8 rappresentata dalla vaccinazione intradermica. Infatti alcuni vaccini sono oggi inoculati attraverso il derma: le prime applicazioni intradermiche in clinica risalgono appunto alle sperimentazioni con i vaccini."}
{"id": "639287", "revid": "729019", "url": "https://it.wikipedia.org/wiki?curid=639287", "title": "Cellulite (estetica)", "text": "La cosiddetta cellulite (chiamata anche \"lipodistrofia ginoide\", \"pannicolopatia edemato fibrosa\", \"adiposis edematosa\", \"pannicolopatia edemato-fibro-sclerotica\", \"dermopanniculosis deformans\", \"status protrusus cutis\", \"liposclerosi\", \"pelle a buccia d'arancia\", \"pelle a trapunta\") \u00e8 una manifestazione topografica della pelle associata a depressioni o introflessioni, frequenti nella zona pelvica e addominale, nei fianchi, sui glutei e nelle cosce. Pu\u00f2 manifestarsi anche associata a noduli nel tessuto adiposo sottocutaneo e in casi pi\u00f9 rari ad un sospetto stato infiammatorio.\nIl termine \"cellulite\", ormai globalmente utilizzato, fu introdotto in Francia nel 1922 da Alquier e Paviot descrivendola come inestetismo creando per\u00f2 una potenziale ambiguit\u00e0 e confusione con il termine \"cellulitis\" con cui nella letteratura medica inglese si descrive una infezione cancrenosa dei tessuti sottocutanei. Alquier e Paviot descrivevano una distrofia dei tessuti mesenchimiali senza alcun elemento flogistico.\nCirca una decina di anni dopo Laguese la descrisse come una malattia dell'ipoderma caratterizzata da edema interstiziale e aumento del grasso sottocutaneo. N\u00fcrnberger e M\u00fcller, da una ampia indagine istologica, 150 autopsie e 30 soggetti viventi, non rilevarono alcun fenomeno di edema o di fibrosi associato alla cellulite.\nLa grande confusione sul nome da dare alla cellulite riflette la difficolt\u00e0 di comprendere correttamente la natura del fenomeno. \"Nonostante il grande interesse nel trattamento di questa condizione e l'enorme mercato per trattamenti topici volti a migliorare il suo aspetto, la cellulite \u00e8 ancora una condizione enigmatica e un non-argomento di importanza minore, ammesso che ne abbia qualcuna, per i ricercatori medici\". \"La grande quantit\u00e0 di nonsensi pseudoscientifici che circolano in relazione alla cellulite rendono il soggetto poco attraente per ogni serio gruppo di studio\".\nUna revisione delle ricerche scientifiche pubblicate nel periodo dal 1978 ad aprile 2011 conclude che si tratta di un \"fenomeno fisiologico o con basi fisiologiche, caratteristico della donna, di origine multicausale che molti fattori possono scatenare, perpetuare o peggiorare\". L'opinione medica prevalente, specie nel mondo anglosassone, \u00e8 che nel complesso si tratti di una \"condizione normale di molte donne\".\nMalattia o non malattia?\nLa cellulite \u00e8 stata considerata un tipico caso di \"Disease mongering\". Gi\u00e0 nel 1978 uno dei primi studi scientifici pubblicato aveva l'emblematico titolo:\" La cosiddetta cellulite: una malattia inventata\". Recentemente \u00e8 stata definita da de Godoy \" la non-malattia pi\u00f9 investigata\". L'alta incidenza (80-90%) nella popolazione femminile in et\u00e0 post puberale&lt;ref name=\"doi 10.1111/j.1468-3083.2009.03556.x\"&gt;&lt;/ref&gt; oltre al fatto che al di l\u00e0 dell'inestetismo si presenta generalmente come asintomatica la fanno considerare una normale condizione fisiologica.\nPu\u00f2 essere invece considerata all'interno di un quadro patologico notando che \u00e8 una condizione normale per moltissime donne ma non per tutte e che nelle sue forme pi\u00f9 gravi si manifesta con noduli dolenti alla palpazione che fanno sospettare processi infiammatori, inoltre \u00e8 generalmente associata ad un eccessivo accumulo di tessuto adiposo sottocutaneo di cui non \u00e8 chiara la relazione positiva o negativa con il rischio cardiovascolare.\nCause.\nSono state ipotizzate decine di cause diverse.\nTutte le principali ipotesi formulate sulle cause della cellulite sono oggetto di controversia con argomenti pro e contro e si \u00e8 portati a pensare che \"la cellulite sia dovuta dalla combinazione di tutti i fattori discussi includendo ormoni, genetica, microcircolo, tessuto adiposo\".\nClassificazione.\nLa cellulite si pu\u00f2 manifestare a diversi stadi in diverse aree corporee anche nello stesso soggetto.\nViene normalmente classificata con la scala N\u00fcrnberger e M\u00fcller che la divide in 4 stadi, \nSono state introdotte altre classificazioni dove la severit\u00e0 dell'inestetismo e delle alterazioni topografiche pu\u00f2 essere misurata in densit\u00e0, dimensioni, profondit\u00e0 oltre che considerando la lassit\u00e0 dei tessuti ed altri parametri fisiologici.\nNell'ipotesi che considera la cellulite una pannicolopatia edemato-fibro-sclerotica i diversi stadi rappresentano il percorso eziopatogenico della cellulite, dove lo stadio edematoso precede gli stadi successivi considerati una evoluzione/degenerazione del fenomeno.\nViene cos\u00ec caratterizzata come:\nFattori aggravanti.\nVi sono molti fattori considerati aggravanti della cellulite come:\nPrevenzione e rimedi.\nDiversi accorgimenti possono aiutare a prevenire la cellulite. Alcune attenzioni nell'alimentazione, un'attivit\u00e0 fisica costante, l'uso di abiti confortevoli e non troppo stretti, scarpe con tacchi non eccessivamente alti e modificazioni della postura sono i rimedi pi\u00f9 facili da attuare per prevenire questo fastidioso disturbo della pelle.\nPossibili trattamenti.\nNell'enorme mercato dei trattamenti per ridurre la cellulite si va dai prodotti topici alla liposuzione. Molti di questi trattamenti mancano di prove di efficacia."}
{"id": "639292", "revid": "1272592", "url": "https://it.wikipedia.org/wiki?curid=639292", "title": "Andr\u00e9 Claisse", "text": "Andr\u00e9 Claisse era conosciuto come \"Goupil\" (Volpe). Soprannome che conquist\u00f2 in giovent\u00f9, quando, orfano, mostr\u00f2 di sapersi districare di fronte alle avversit\u00e0 della vita. Nei primi anni trenta del Novecento milit\u00f2 nell'organizzazione giovanile del Partito Comunista Francese.\nFu poi assunto dalle ferroviere e, allo scoppio della guerra, fu mobilitato al fronte. Dopo una breve prigionia, nel 1940 pot\u00e9 tornare a Parigi, dove ader\u00ec all'Union Communiste (UC), una formazione che aveva rotto con il trotskismo ufficiale e che pubblicava il foglio \u201cLutte de Classe\u201d. Durante l'occupazione tedesca, cerc\u00f2 di svolgere attivit\u00e0 politica alla Citro\u00ebn.\nNell'aprile-maggio 1947, partecip\u00f2 all'organizzazione dei grandi scioperi della Renault di Billancourt, che furono la prima grande manifestazione del proletariato industriale del dopoguerra. Seppur per lo spazio di un mattino, Goupil svolse un ruolo di rilievo in seno al Comitato di sciopero. In quelle circostanze, matur\u00f2 un crescente contrasto con l'Union Communiste, che giudic\u00f2 ancorata a una visione tradeunionista e corporativa delle lotte operaie.\nLe sue posizioni politiche si radicalizzarono e lo portarono ad aderire alla Gauche Communiste de France e, quando questa si sciolse, nel 1952, alla Fraction Fran\u00e7aise de la Gauche Communiste (FFGC), interfaccia francese del Partito Comunista Internazionalista, che in Italia pubblicava \u201cil programma comunista\u201d, di cui fece parte fino al 1971.\nIn quel periodo, fu colpito da un primo attacco tumorale, che ostacol\u00f2 la sua attivit\u00e0 politica, mantenne tuttavia contatti con alcuni compagni. Gli anni novanta lo videro ancora sulla breccia, partecipe alle iniziative della Corrente Comunista Internazionale, del Partito Comunista Internazionale e del Bureau Internazionale per il Partito Rivoluzionario (promosso dagli internazionalisti italiani di \"Battaglia Comunista\"), fu inoltre tra i fondatori della rivista francese \u201cBilan et Perspectives\u201d, che lasci\u00f2 nel 2002.\nVeterano della politica e ricco di esperienze, Goupil ha offerto un vivace contributo alle piccole e grandi discussioni, combattendo sempre quei limiti della routine militante, che finiscono per offuscare la prospettiva della rivoluzione comunista."}
{"id": "639299", "revid": "1791", "url": "https://it.wikipedia.org/wiki?curid=639299", "title": "44 Nisa", "text": ""}
{"id": "639300", "revid": "287204", "url": "https://it.wikipedia.org/wiki?curid=639300", "title": "Maurizio Frusoni", "text": "Biografia.\nSi \u00e8 dedicato subito ad una carriera scientifica, laureandosi in fisica nucleare all'Universit\u00e0 di Firenze. Intanto, frequentando il coro della chiesa di Sant'Ambrogio sempre a Firenze con il Maestro del coro Mons. Bartoletti, prende in considerazione l'idea di deviare la sua vena scientifica in quella artistica.\nDecide allora di frequentare il Conservatorio Cherubini di Firenze con il Maestro Flamini Contini, fino a quando ha l'opportunit\u00e0 di frequentare Casa Del Monaco. Qui trova il Maestro Marcello Del Monaco che lo forma nella sua tecnica.\nHa debuttato per la prima volta in un'opera nel 1970 a Siena, ne \"Il Matrimonio\" di Modest Petrovi\u010d Musorgskij, in quanto vincitore dell'anno '69 dell'Accademia della Chigiana. Il suo vero debutto per\u00f2 l'ha avuto nel 1972 quando a Firenze fu chiamato ad impersonare \"Il Cavalier Cavaradossi\" nella \"Tosca\" di Giacomo Puccini all'allora Teatro Comunale di Firenze al fianco della Virginia Zeani.\nDa quel momento ha interpretato i pi\u00f9 importanti e prestigiosi ruoli in tutti i teatri italiani, in un repertorio che comprende pi\u00f9 di 80 opere, tutte nel ruolo di protagonista. Fra queste, \u00e8 interessante ricordare: Parma, Teatro Regio, dove vinse il premio \"Verdi d'oro\" in \"Aida\" di Giuseppe Verdi; Verona, dove nei ruoli di: Radames, Don Carlo, De Grieux e Cavaradossi ebbe un indiscusso successo o ancora a Milano, Teatro alla Scala quando nel 1993, sotto la direzione di Riccardo Muti, ha interpretato il ruolo di Canio ne \"I Pagliacci\".\nLa sua notoriet\u00e0 lo ha portato non solo in Europa, ma in tutto il mondo: New York, dove debutt\u00f2 in \"Aida\" (Verdi) al Metropolitan; allo Staatsoper di Vienna dove fece il suo debutto in \"Madama Butterfly\"; Chicago, dove per la prima volta appar\u00ec come Don Jos\u00e8 nella \"Carmen\" di Georges Bizet; Berlino, Amburgo, Parigi, Toronto, Buenos Aires, San Paolo, Pretoria, Seul, Tokyo, Amsterdam, Londra, Barcellona, Zurigo, Bogot\u00e0, ecc.\nLa sua discografia include: \"Edmea\" (Catalani), \"Le Villi\" (Puccini), \"La Leonora\" (Paer), \"Messa di requiem\" (Verdi), \"Il trovatore\" (registrato ed edito dalla Naxos) (Verdi), \"Aida\" (Verdi), \"Guglielmo Ratcliff\" (Mascagni), \"La Lupa\" (Tutino), \"La visita meravigliosa\" (Rota), \"Messa per Coro, Soli e Orchestra\" (Catalani), \"I Compagnacci\" (Riccitelli)."}
{"id": "639302", "revid": "287204", "url": "https://it.wikipedia.org/wiki?curid=639302", "title": "Theobald Boehm", "text": "Biografia.\nNato a Monaco di Baviera, Theobald apprese il mestiere del padre, l'orefice Karl Friedrich B\u00f6hm e all'et\u00e0 di quattordici anni era un esperto orefice egli stesso.\nAppassionato di musica, inizi\u00f2 con il flauto dolce, passando presto al flauto traverso, costruendo da s\u00e9 il suo strumento, che copi\u00f2 da un esemplare prodotto da un fabbricante di Dresda. Per due anni prese lezioni da un suo vicino, flautista in un'orchestra di Monaco, che ripagava fabbricando per lui flauti migliorati. A diciott'anni era in grado di suonare in orchestra, a ventun'anni era primo flauto dell'Orchestra Reale Bavarese. L'attivit\u00e0 orchestrale impegnava le sue serate: di giorno continuava a fabbricare flauti e a fare esperimenti usando diversi tipi di legno e metalli (oro, argento, nickel, rame) e modificando posizione e dimensione dei fori.\nUna tourn\u00e9e in Europa, dal 1816 al 1818, lo port\u00f2 in Svizzera e a Strasburgo: la sua prima composizione \u00e8 del 1822. I numerosi concerti in Germania, Francia e Svizzera lo resero famoso, ma i suoi guadagni non erano sufficienti a supportare la sua famiglia in rapida crescita. Intraprese perci\u00f2 un viaggio in Inghilterra, dove i flautisti erano molto richiesti, e divenne amico del famoso flautista Charles Nicholson, il cui suono squillante e robusto lo indusse a ulteriori esperimenti e studi di acustica, che persegu\u00ec all'Universit\u00e0 di Monaco.\nDi ritorno in patria, nel 1832 progett\u00f2 uno strumento che associava il tradizionale corpo conico a un nuovo sistema di chiavi, che port\u00f2 con s\u00e9 nella tourn\u00e9e europea dell'anno successivo, promuovendolo in Francia ed Inghilterra dove le sue idee riscossero molti favori.\nIntanto trov\u00f2 il tempo di inventare, assieme all'amico e professore di fisica Karl Emil von Schafh\u00e4utl, un nuovo sistema di estrazione del ferro dal minerale grezzo, un campo cui avrebbe dato contributi anche negli anni seguenti.\nTornando in Francia nel 1834 constat\u00f2 il grande successo del suo strumento in quel paese, che per\u00f2 faticava ad affermarsi in Germania. Di nuovo in patria, introdusse ulteriori migliorie, abbandonando il tradizionale corpo conico in favore di un corpo cilindrico di nuova concezione: il suo nuovo strumento fu brevettato nel 1847, e subito dopo Theobald concesse licenze di fabbricazione ai maggiori fabbricanti europei (tra gli altri: Rudall, Carte and Rose in Inghilterra, Godefroy A\u00een\u00e9 e Louis Lot in Francia) iniziando cos\u00ec l'inarrestabile marcia del suo nuovo sistema. Un suo flauto fu mostrato all'Esposizione di Londra del 1851.\nNel suo trattato del 1871 \"Die Fl\u00f6te und das Fl\u00f6tenspiel\" (Il flauto e l'arte di suonarlo) egli descrisse i principi acustici, tecnici e artistici del suo sistema, che fu poi applicato con successo anche ai clarinetti e ad altri strumenti: ad esempio, i sassofoni e gli altri strumenti della famiglia dei legni adottarono sistemi di chiavi derivati dal suo; i flauti moderni adottano a tutt'oggi il suo progetto, a meno di alcune minori modifiche.\nPersonalit\u00e0 eclettica, Boehm leg\u00f2 il suo nome ad altre invenzioni in campi molteplici, dalla fabbricazione dei pianoforti e dei violoncelli, ad un tipo di ciminiera per treni a vapore, ad un telescopio per individuare gli incendi.\nIn tarda et\u00e0 si dedic\u00f2 all'invenzione e al perfezionamento di uno strumento completamente nuovo appartenente alla famiglia dei flauti e dotato del suo sistema di chiavi, il flauto traverso contralto.\nTheobald Boehm mor\u00ec a Monaco di Baviera il 25 novembre 1881, alla veneranda et\u00e0 di 87 anni.\nI perfezionamenti di B\u00f6hm.\nI maggiori perfezionamenti apportati da B\u00f6hm al suo strumento sono due:\nIl risultato fu uno strumento molto pi\u00f9 facile da suonare e con un'estensione superiore agli strumenti tradizionali."}
{"id": "639303", "revid": "1494169", "url": "https://it.wikipedia.org/wiki?curid=639303", "title": "\u00cele-de-France (disambigua)", "text": ""}
{"id": "639321", "revid": "125411601", "url": "https://it.wikipedia.org/wiki?curid=639321", "title": "Stazione Mario Zucchelli", "text": "La stazione Mario Zucchelli (MZS), prima conosciuta come BTN (Baia Terra Nova), \u00e8 una base scientifica italiana in Antartide, avente carattere permanente, operativa dal 1985. \u00c8 situata in una zona extraterritoriale senza alcuna sovranit\u00e0 nazionale, cosicch\u00e9 dal punto di vista amministrativo-diplomatico ricade nella competenza territoriale dell'ambasciata italiana di Wellington, in Nuova Zelanda.\nStoria.\nIl primo tentativo di aprire una base permanente in Antartide per ospitarvi una missione scientifica italiana risale agli anni 1958-1959, quando l'idea fu promossa da Silvio Zavatti, che aveva pensato a una localizzazione presso la Terra della Regina Maud o l'Isola Bouvet.\nLa stazione permanente fu stabilita, invece, nell'area denominata Baia Terra Nova (74\u00b0 41' 42\" S 164\u00b0 7' 23\" E), sopra una roccia granitica, nella costa di Scott, vicino alla Tethys Bay. Copre una superficie di circa 7.100 m\u00b2 a cui, oltre a magazzini, laboratori, impianti, servizi e alloggi, si aggiungono varie unit\u00e0 satelliti dislocate su un'area urbanizzata di circa 50.000 m\u00b2.\nNel 2004 \u00e8 stata intitolata all'omonimo ingegnere, che \u00e8 stato alla guida del progetto Antartide dell'Agenzia nazionale per le nuove tecnologie, l'energia e lo sviluppo economico sostenibile (ENEA), deceduto il 24 ottobre 2003.\nDescrizione.\nLa stazione \u00e8 operativa nei mesi primaverili ed estivi dell'emisfero australe, ma \u00e8 progettata in modo da sopportare anche un'eventuale permanenza in inverno e offre alloggi e servizi fino a 80-90 persone. L'edificio principale (con una superficie totale di circa 2000\u00a0m\u00b2) \u00e8 costituito da 110 moduli prefabbricati ISO20 disposti su delle palafitte metalliche lungo una pianta a T, con l'ala centrale che si alza su 2 piani e, in corrispondenza dell'incrocio con le ali laterali, si erge sul 3\u00ba piano la sala operativa. Per accedervi ci sono due ingressi con vestiboli, da cui si entra nei lunghi corridoi del primo piano, che comprende le aree notte, giorno e laboratori. I dormitori sono costituiti da una serie di moduli, ognuno dei quali comprendente 4 posti letto, con accesso diretto ai corridoi e ai bagni. I corridoi si presentano completamente bui per volere del personale, probabilmente allo scopo di contrastare la costante presenza di luce durante l'estate. \nSu un'ala si trova l'infermeria, generalmente con un chirurgo e un anestesista con anche una sala per eventuali interventi di emergenza e sempre in contatto con il Policlinico Gemelli di Roma, mentre nella parte opposta si trovano i locali per il tempo libero. Nella stessa parte si trovano la mensa, con capacit\u00e0 di ospitare contemporaneamente 50 persone, la cucina, con apparecchiature completamente elettriche, e un ulteriore locale per il lavaggio delle stoviglie, ai quali si aggiunge la lavanderia. Al primo piano si trovano anche numerosi laboratori, mentre al secondo, oltre alla biblioteca e sala riunioni, sono ubicati gli uffici del \"capo stazione\", del \"capo spedizione\", del \"responsabile della sala operativa\" e del \"coordinatore scientifico della spedizione\". La sala operativa, invece, si trova sulla sommit\u00e0 della stazione ed \u00e8 costantemente presidiata da operatori e meteorologi per assistere alle attivit\u00e0 interne ed esterne alla stazione e provvedere ad eventuali situazioni di emergenza.\nAttorno al nucleo centrale sono dislocati diversi edifici, anche in legno, arrivando a 7000\u00a0m\u00b2 totali di spazi coperti, tra i quali il \"Nuovo pinguinattolo\", adibito ad attivit\u00e0 di tipo sociale e ricovero di emergenza, o i \"Transiti\", per ospitare il personale in transito. A questi edifici si aggiungono una cinquantina di macchine operatrici, come antincendio e di servizio, e altrettanti mezzi di trasporto su neve, su ghiaccio, un paio di battelli e diversi gommoni. Per i velivoli, invece, sono disponibili 3 piattaforme di atterraggio per elicotteri e una pista lunga 3.000\u00a0m per aerei quando non possono atterrare con degli sci.\nAlimentazione e servizi.\nLa stazione \u00e8 alimentata da 3 serbatoi di kerosene da 600.000\u00a0l, a cui si aggiungono la centrale elettrica, l'inceneritore, il depuratore delle acque reflue, due liquefattori di gas (azoto ed elio) e il dissalatore, che permette di ricavare l'acqua direttamente dal mare. Grande attenzione viene posta ai rifiuti seguendo una raccolta differenziata, per poi riportarne gran parte in Italia e unirli ai rifiuti urbani. La centrale elettrica dispone di un gruppo di continuit\u00e0 e 4 generatori diesel, dei quali due da 140\u00a0kW e due da 300\u00a0kW. Nel 2017 \u00e8 stato fornito dall'ENEA un impianto eolico costituito da 3 torri alte 10\u00a0m, composte ciascuna da un rotore di 7\u00a0m e turbine tri-pale ad asse verticale di 5\u00a0m, che permette di produrre circa 63.000\u00a0kWh di energia elettrica all'anno. Nel 2019 \u00e8 stato realizzato anche un impianto fotovoltaico che, durante la spedizione, ha prodotto 12.000\u00a0kWh di potenza, permettendo di risparmiare 3700\u00a0l di carburante, e si prevede che dalla spedizione successiva sar\u00e0 in grado di produrne 50.000, pari al 15% del fabbisogno energetico della stazione.\nAttivit\u00e0.\nLa base \u00e8 operativa durante i mesi primaverili ed estivi dell'emisfero australe (ottobre - febbraio), e rappresenta l'asse funzionale di tutte le attivit\u00e0 di ricerca scientifica italiana in Antartide (PNRA, Programma Nazionale Ricerche in Antartide): attivit\u00e0 scientifiche principali, sostegno logistico alla base italo-francese Concordia - Dome C, base di supporto per la nave oceanografica antartica \"Laura Bassi\", punto di partenza delle traverse (attraversate logistiche del continente antartico, su mezzi cingolati, per il trasporto di materiali pesanti) e di coordinamenti dei campi remoti di rilevamento italiani.\nAl 2016, \u00e8 arrivata ad ospitare 31 spedizioni scientifiche (1985-2016), che negli ultimi anni hanno raggiunto una media di 250-300 ricercatori all'anno (solitamente suddivisi in tre periodi di permanenza di circa 40 giorni l'uno).\nIrraggiamento solare.\nDato il posizionamento tra il polo sud e il circolo polare antartico, la stazione Zucchelli sperimenta i fenomeni del sole di mezzanotte (circa tra novembre e febbraio, con culmine al solstizio di dicembre) e della notte polare (circa tra maggio e agosto, con culmine al solstizio di giugno); la massima oscurit\u00e0 al mezzogiorno locale - durante il periodo in cui il sole resta sotto l'orizzonte anche durante tutte le ore diurne - \u00e8 comunque quella del crepuscolo nautico, trovandosi la stazione pi\u00f9 vicina al circolo polare che al polo."}
{"id": "639323", "revid": "767487", "url": "https://it.wikipedia.org/wiki?curid=639323", "title": "User Interface Quartz", "text": "UIQ \u00e8 una flessibile interfaccia utente contenente una piattaforma di sviluppo testata per Symbian OS. Utilizzando questa piattaforma programmatica \u00e8 possibile creare un'intera cartella o diversi tipi di suoni basati su di una singola linea di codice.\nPropone una serie di funzionalit\u00e0 tra le quali una \"suite\" di messaggi, connessione ad\ninternet, giocabilit\u00e0 in rete con altri utenti, download di informazioni ed applicazioni aziendali.\nSupporta una molteplicit\u00e0 di linguaggi di programmazione offrendo inoltre un software development kit, con cui gli sviluppatori software creano ed organizzano servizi in C++ e Java.\nA gennaio 2008 annuncia sei nuovi partner nel campo della tecnologia: ArcSoft, CleNET Technologies, fring, Google, i-skoot e Mobica."}
{"id": "639326", "revid": "57342", "url": "https://it.wikipedia.org/wiki?curid=639326", "title": "Antonio Rezza", "text": "Biografia.\nNato a Novara il 5 marzo 1965, trasferitosi con la famiglia nel 1967 a Nettuno, viveva e lavorava nella stessa citt\u00e0 fino al febbraio 2019, quando l'Amministrazione commissariata del Comune di Nettuno lo allontan\u00f2 dalla Ex Divina Provvidenza, luogo dove operava da trentacinque anni. Dal 2019 lavora quindi ad Anzio. Frequenta la Scuola Teatrale diretta da Leonardo Bragaglia.\nNel 1985 va in scena a Nettuno con lo spettacolo \"Lucida Follia\" della Compagnia dei Trimurti (trio formato da Antonio Rezza, Mauro Fratini e Eugenio Bartolini). Lo spettacolo \u00e8 ideato, interpretato e diretto assieme a Mauro Fratini. Nel 1986, sempre assieme a Mauro Fratini, porta in scena lo spettacolo \"Ero un fiore stamattina\".\nEsordi e inizio della collaborazione con Flavia Mastrella.\nNel 1987 incontra l'artista e scultrice Flavia Mastrella, con cui instaura un lungo sodalizio artistico e sentimentale: il loro duo prender\u00e0 il nome Rezzamastrella. Le loro prime opere teatrali (\"Nuove parabole\", \"Barba e cravatta\", \"I vichinghi elettronici\") ricevono una buona accoglienza della critica. In questi spettacoli Antonio recita interagendo con l'allestimento creato da Flavia (stoffe colorate con tagli in cui Antonio inserisce il proprio volto dando vita a una serie di personaggi che fanno leva sulla sua mimica facciale e sulla modulazione della voce).\nAnni '90.\nSempre nei primi anni novanta i due artisti producono una lunga serie di cortometraggi e ricevono numerosi premi nelle rassegne di cinema indipendente: primo premio al Fano International Film Festival per il cortometraggio \"Suppietij\", due Gabbiano d'oro al Bellaria Anteprima in due diverse edizioni per i cortometraggi \"Il vecchio dentro\" e \"Confusus\", Primo premio Bolzano opere nuove per \"La Divina Provvidenza\" e il Primo premio a Torino Cinema Giovani per \"Il piantone\".\nNel 1990 Rezza e Mastrella realizzano una mostra fotografica dal titolo \"I Visi...goti\", esposta nella galleria \"Il Fotogramma\" di Giovanni Semerano. La mostra consiste in simulazioni ironiche di concetti, oggetti e personaggi che scorrono sul volto di Rezza. A questa idea collaborano anche Massimo Camilli e il fotografo Angelo Fratini. \"Il Fotogramma\" ospiter\u00e0 anche in futuro tutte le iniziative del duo. Nel 1991 realizzano il cortometraggio \"Suppietij\", mentre \"Barba e cravatta\" viene rappresentato in lingua francese al Festival di Avignone.\nNel 1992 Antonio Rezza realizza i cortometraggi \"Il vecchio dentro\" e \"La divina provvidenza\", mentre con Flavia Mastrella porta in scena lo spettacolo \"Seppellitemi ai fornetti\". Nel 1994 Rezza e Mastrella interpretano i cortometraggi \"De Civitate Rei\" (primo premio per la fotografia a Castrocaro) e \"Il piantone\" (Primo premio al Torino Cinema Giovani). Nello stesso periodo i due producono ed interpretano il corto \"Schizzopatia\" e una serie di micrometraggi trasmessi da Rai 3 e Rai 2 all'interno di programmi come \"Blob\", \"Fuori Orario\", \"Tunnel\" e \"Pippo Chennedy Show\". Nel 1995 viene realizzato lo spettacolo \"Pitecus\".\nIl 1996 \u00e8 l'anno del primo lungometraggio: si tratta di \"Escoriandoli\", presentato alla Mostra internazionale d'arte cinematografica di Venezia. Il film \u00e8 stato montato da Jacopo Quadri e vede la partecipazione delle giovani attrici Claudia Gerini, Isabella Ferrari, Valentina Cervi e Valeria Golino. Nello stesso anno inizia la collaborazione con il Teatro Stabile delle Marche.\nNel 1997 \"Escoriandoli\" viene presentato a Mosca nell'ambito di un festival dedicato al cinema italiano. Rezza e Mastrella cominciano intanto a collaborare con Tele+.\nNel 1998 Rezza pubblica il romanzo \"Non cogito ergo digito\" (Bompiani), con la collaborazione di Elisabetta Sgarbi. Inoltre Bellaria e Tele+ dedicano ai due autori una retrospettiva comprendente \"Escoriandoli\" ed alcuni corti. Sempre nel 1998 \"Io\" debutta al Teatro Parioli di Roma, per essere poi messo in scena successivamente al C.R.T. di Milano, al Teatro Puccini di Firenze e ad Ostia antica. A Parigi l'Istituto italiano di cultura dedica al duo Rezza-Mastrella una retrospettiva sulle opere teatrali e cinematografiche. Nell'autunno 1999 esce il secondo romanzo di Rezza \"Ti squamo\" (Bompiani). Il Festival Torino Cinema Giovani dedica ai due autori la retrospettiva \"Farro nella notte\". Sempre nel 1999 curano per Rai 3 la regia della trasmissione \"Troppolitani\", con la collaborazione di Annamaria Catrical\u00e0, Stefano Coletta, Jacopo Quadri e Letizia Caudullo: si tratta di sei puntate contenenti interviste condotte dallo stesso Rezza. Per Radio 3 realizzano la trasmissione \"Dai piedi all'ego\".\nAnni 2000.\nNel 2000 realizzano, sempre per Rai Tre, altre nove puntate di \"Troppolitani\", con il montaggio di Lorenzo Michelazzi. Nell'estate di quell'anno girano il film \"Delitto sul Po\", montato da Eugenio Smith. In autunno Enrico Ghezzi dedica ai due autori una notte intera nella sua trasmissione \"Fuori Orario\" (lo far\u00e0 anche nell'ottobre 2002).\nNel 2001 \"Delitto sul Po\" viene presentato al Torino Film Festival e al Festival dei Due Mondi di Spoleto. Intanto iniziano le riprese di \"Samp\", film \"on the road\". Sempre nel 2001 Rezza recita nel film di Renato De Maria \"Paz!\", in cui interpreta Sprite.\nL'anno seguente, all'interno della Certosa di San Lorenzo a Padula, Rezza e Mastrella partecipano all'esposizione \"Le opere e i giorni\" curata da Achille Bonito Oliva con \"Io\". Nel febbraio 2002 Teatri di Vita a Bologna dedica un'ampia personale a Rezza e Mastrella che comprende due spettacoli (\"Pitecus\" e \"Io\"), il film \"Delitto sul Po\" (al Cinema Lumi\u00e8re), la presentazione del libro \"Non cogito ergo digito\" (alla Libreria Feltrinelli), una selezione dei cortometraggi, un incontro, un seminario sull'arte comica e una mostra di sculture di Flavia Mastrella. Nel giugno 2003 il Festival del Cinema di Pesaro, sotto la direzione di Giovanni Spagnoletti, dedica una retrospettiva al cinema di RezzaMastrella. Nello stesso anno lo spettacolo \"Prima che sia tutto bianco, Fotofinish in bianco e nero\" viene presentato da Franco Quadri alla \"Milanesiana\". Alla fine dello stesso anno lo spettacolo debutta a Roma. Nel teatro Alfellini Spazio Zero, Rezza e Mastrella, in occasione del 17\u00ba anniversario di sodalizio artistico, propongono le foto di tutti i loro lavori e proiettano tutti i loro film e cortometraggi. Sempre nel 2003 inizia la collaborazione del duo con Teatro 91. Nel 2004 Rezza, insieme a Armando Novara e The Fringe partecipa a \"Fusion performances Jazz\", spettacolo presentato a Roma in occasione della rassegna jazz \"Esperanto\", e Milano presso la \"Milanesiana\".\nNel febbraio 2005 Rezza pubblica il suo terzo romanzo \"Son(n)o\" per Bompiani. \u00c8 nuovamente sul set cinematografico: interpreta se stesso nel film \"Musikanten\", diretto da Franco Battiato. Nel 2006 \u00e8 la volta del ritorno a teatro con \"Bahamuth\" (prodotto dal CRT Artificio), presentato all'Ortigia Festival. Sempre nel 2006 la Galleria d'arte moderna di Bologna dedica a Rezza e Mastrella una personale dal titolo \"Anamorfosi, brame allo specchio\". I due realizzano nel frattempo il terzo corto, chiamato \"Fotofinish 2 - sdocumento a vita bianca\", tratto dal precedente spettacolo teatrale.\nNel 2007 viene pubblicato il quarto libro di Rezza dal titolo \"Credo in un solo oblio\", sempre per Bompiani. Rezza e Mastrella vincono inoltre il Premio Francesca Alinovi, dedicato alla convergenza delle arti. Nel 2008 viene presentato \"Ipotesi di film su Cristo morto\". Viene poi realizzato il documentario \"Il passato \u00e8 il mio bastone\", in gara alla Mostra del Cinema di Venezia. Edita dalla Kiwido esce la prima raccolta del cinema in bianco e nero, dal titolo \"Ottimismo Democratico\", in DVD in edizione italiana ed inglese. Inoltre Rezza si aggiudica il Premio Feronia con il romanzo \"Credo in un solo oblio\".\nNel 2009 inizia la collaborazione con la Fondazione Teatro Piemonte Europa. Debutta al Teatro Astra di Torino lo spettacolo \"7-14-21-28\", allestito poi anche all'Out Off di Milano e al teatro Vascello di Roma. Viene pubblicato il cofanetto contenente un libro di fotografie e un DVD con alcuni corti chiamato \"Ottimismo democratico\" (Kiwido).\nAnni 2010.\nNel gennaio 2010 Rezza e Mastrella presentano a Madrid e Palencia, in lingua spagnola, lo spettacolo \"Pitecus\", eseguito poi anche in Italia, e precisamente al Teatro Smeraldo di Milano, all'Auditorium della Conciliazione di Roma e al Teatro Petruzzelli di Bari, con alcune performance insieme agli Afterhours. Sempre nel 2010 viene realizzato presso la Villa Pignatelli di Napoli \"Performance a domicilio in un domicilio che non ci appartiene\" e per il Garofano Verde lo spettacolo \"Doppia identit\u00e0 elevata al superficiale\". Per Rai Radio 3 viene realizzata la trasmissione \"Gli anni scorsoi\". In dicembre, negli spazi del Teatro Vascello di Roma, Rezza e Mastrella rappresentano per un mese l'intera antologia completa di tutto il loro teatro.\nNel giugno 2011 lo spettacolo \"7-14-21-28\" viene proposto al Th\u00e9\u00e2tre de la Ville di Parigi, all'interno del festival \"Face \u00e0 Face\". Rezza prende parte ad alcune puntate di \"Fratelli e sorelle d'Italia\", trasmissione di LA7 dedicata ai 150 anni dell'Unit\u00e0 d'Italia. Ha partecipato anche al documentario di Stefano Migliore \"I Colonnelli di Roma\". Nel 2012 viene realizzato e portato in scena \"Fratto_X\" insieme a Ivan Bellavista. In novembre promuove alcune sue performance nella trasmissione di Rai 2 \"Wikitaly\". Nello stesso anno Rossella Bonito Oliva realizza il libro \"La noia incarnita - Il teatro involontario di Flavia Mastrella e Antonio Rezza\" (Barb\u00e8s Editore): si tratta della prima opera realizzata sul duo.\nNel 2013 prende parte alla trasmissione di Neri Marcor\u00e8 \"NeriPoppins\", in onda su Rai 3. Nel giugno 2013, insieme a Flavia Mastrella, vince il \"Premio Hystrio Altre Muse\". Nel luglio 2013 aderisce con Flavia Mastrella al progetto \"Hai paura del buio?\", promosso dagli Afterhours: si tratta di un festival culturale itinerante a cui prendono parte non solo altri musicisti (tra cui Marta sui Tubi, Il Teatro degli Orrori, Daniele Silvestri e Verdena), ma anche attori di cinema (Michele Riondino), scrittori (Chiara Gamberale, Paolo Giordano), disegnatori e ballerini. Nel novembre 2015 porta in scena il nuovo spettacolo \"Anelante\".\nNel settembre 2017 gli \u00e8 stato attribuito il prestigioso premio Ermete Novelli, insieme a Flavia Mastrella.\nNel luglio 2018 il Festival Internazionale di teatro della Biennale di Venezia ha attribuito il Leone d'oro alla carriera per il teatro al duo composto da Antonio Rezza e Flavia Mastrella, con la seguente motivazione: \u201c\"Antonio Rezza\" \u2013 recita la motivazione ufficiale del premio, sottoscritta dal presidente della Biennale Paolo Baratta e dal direttore Antonio Latella \u2013 \"\u00e8 l\u2019artista che fonde totalmente, in un solo corpo, le due distinzioni di attore e performer, distinzioni che grazie a lui perdono ogni barriera, creando una modalit\u00e0 dello stare in scena unica, per estro e a tratti per pura, folle e lucida genialit\u00e0. Flavia Mastrella \u00e8 l\u2019artista che crea habitat e spazi scenici che sono forme d\u2019arte che a sua volta Rezza abita e devasta con la sua strepitosa adesione; spazi che abita e al tempo stesso scardina, spazi che diventano oggetti che ispirano vicende e prendono vita grazie alla forza performativa del corpo e della voce di Rezza. Da questo connubio sono nati spettacoli assolutamente innovativi dal punto di vista del linguaggio teatrale\".\""}
{"id": "639332", "revid": "195924", "url": "https://it.wikipedia.org/wiki?curid=639332", "title": "Mordred", "text": "Mordred (o Modred) \u00e8 un personaggio del ciclo arturiano; citato e descritto in svariate fonti e in modo molto vario, nella versione pi\u00f9 nota \u00e8 ricordato come un parente di re Art\u00f9 Pendragon e cavaliere della Tavola Rotonda che trad\u00ec il suo sovrano, causandone la morte e la rovina del regno.\nNome.\nIl nome M\"ordred\" \u00e8 presentato nella sua forma latinizzata \"Modretus\" nella \"Historia Regum Britanniae\", la cronaca pseudostorica di Geoffrey di Monmouth incentrata sui re dei Britanni; varianti del nome sono note in gallese (\"Medraut\"), cornico (\"Modred\") e bretone (\"Modrot\"); il nome sembra per\u00f2 trarre origine dal latino \"Moderatus\".\nStoria.\nLa fonte pi\u00f9 antica che riferisce di Mordred sono gli \"Annales Cambriae\" (960-970 ca.), che per l'anno 537 d.C. menzionano la battaglia di Camlann come luogo in cui \u00abArt\u00f9 e Mordred caddero\u00bb, senza specificare null'altro sul suo conto. Meilyr Brydydd e Gwalchmai ap Meilyr, due poeti gallesi del XII sec., menzionano Mordred nelle loro opere, tessendo le lodi del suo valore. Sembra quindi che, almeno nelle versioni pi\u00f9 antiche, il personaggio non avesse la caratterizzazione negativa con la quale successivamente \u00e8 diventato famoso.\nGeoffrey di Monmouth, nella sua \"Historia Regum Britanniae\" (scritta attorno al 1136), presenta Mordred come figlio del re Lot di Lothian e Orkney, e di sua moglie Anna, che era sorella di re Art\u00f9 Pendragon; egli scrive che, quando Art\u00f9 part\u00ec per la campagna contro l'imperatore romano Lucio Tiberio, lasci\u00f2 a suo nipote Mordred la reggenza, ma questo lo trad\u00ec e s'incoron\u00f2 re, impadronendosi anche della moglie di Art\u00f9, la regina Ginevra. Geoffrey non specifica se Ginevra fosse sua vittima oppure complice. A ogni modo, re Art\u00f9 fece ritorn\u00f2 in patria e affront\u00f2 l'usurpatore nella battaglia di Camlann, ove lo uccise, rimanendo per\u00f2 lui stesso ferito mortalmente.\nAltri dettagli sulla storia di Mordred provengono dalla letteratura cavalleresca francese del XIII sec. Nel \"Roman du Graal\", al quale si ispir\u00f2 anche Thomas Malory, si racconta che il mago Merlino avesse profetizzato a re Art\u00f9 la sua rovina ad opera d'un bambino nato nel maggio di quello stesso anno; il re gli diede allora mandato di raccogliere tutti i neonati venuti al mondo a maggio e di abbandonarli in mare. Il solo Mordred sopravvisse miracolosamente e, divenuto adulto, accedette alla Tavola Rotonda. Visse diverse avventure con altri cavalieri, ma generalmente si distinse per slealt\u00e0, come quando pugnal\u00f2 alle spalle ser Lamorak. Da un vecchio sacerdote venne a sapere del proprio passato e della profezia sul suo conto e, uccisolo, torn\u00f2 a Camelot meditando vendetta; l'occasione gli si present\u00f2 quando re Art\u00f9 part\u00ec per una campagna militare in Bretagna contro Lancillotto: Mordred, rimasto in patria, s'appropri\u00f2 il trono e la regina, e tent\u00f2 di farsi re, finendo per\u00f2, anche in questa versione, sconfitto e ucciso a Camlann.\nFamiglia.\nDiverse sono le versioni sul rapporto intercorrente tra Mordred e re Art\u00f9. Se le pi\u00f9 antiche fonti gallesi non dicono che i due fossero imparentati, per Geoffrey di Monmouth il re era fratello della madre di Mordred, Anna (o Morgause), moglie d'un re di nome Lot. Gli scozzesi Walter Bower e Hector Boece, sulla scorta del cronista Giovanni di Fordun, sostennero invece che Morgause fosse la sorella di Uther Pendragon, e quindi zia di Art\u00f9; per cui Mordred sarebbe stato suo cugino e legittimo erede al trono, defraudato dei propri diritti da Art\u00f9 e da suo fratello Galvano.\nVersioni successive e oggi pi\u00f9 note, come \"La morte d'Arthur\" di Thomas Malory, presentano re Lot del Lothian come padre putativo di Mordred, il quale sarebbe in verit\u00e0 stato frutto di una relazione adulterina e incestuosa tra sua moglie Morgause e re Art\u00f9, all'epoca inconsapevole che Morgause fosse la sua sorellastra; per parte di madre, Mordred era inoltre fratello di Galvano, Gahreis, Gareth e Agravain, i quali, come lui stesso, divennero cavalieri della Tavola rotonda. Mordred inizi\u00f2 la propria carriera come scudiero di ser Agravain, che successivamente divenne suo complice nelle cospirazioni contro Art\u00f9 e la regina Ginevra; quest'ultima aveva come campione personale ser Lancillotto, il quale divenne quindi un deciso antagonista di Mordred e Agravain.\nUn'altra versione oggi ampiamente nota,vuole che la madre di Mordred non fosse Morgause, bens\u00ec Morgana; pure quest'ultima era sorellastra di Art\u00f9 per parte di madre e, vista anche la somiglianza di nomi, viene frequentemente confusa con Morgause. Su questa falsariga, diverse opere moderne, come il romanzo \"Le nebbie di Avalon\" di Marion Zimmer Bradley, attribuiscono a Morgana la maternit\u00e0 di Mordred.; tale opinione per\u00f2 non \u00e8 suffragata dalle fonti originarie, ancorch\u00e9 in alcune di esse s'indichi Morgana come un'alleata di Mordred nelle sue cospirazioni contro Art\u00f9 e Ginevra.\nGeoffrey di Monmouth e alcuni testi a lui successivi parlano poi di due figli di Mordred, senza per\u00f2 specificare chi fosse la loro madre; anche come si chiamassero non \u00e8 chiaro: si fanno i nomi Melehan e Melou, ma in nessun testo compaiono entrambi. A ogni modo, costoro sopravvissero alla battaglia di Camlann e avanzarono pretese al trono di Britannia, finendo per\u00f2 sconfitti e uccisi; per Geoffrey di Monmouth fu Costantino, erede designato da Art\u00f9, a ucciderli in una chiesa, venendo successivamente castigato per questo sacrilegio; secondo \"La morte d'Arthur,\" invece, essi si scontrarono con Lancillotto e i suoi seguaci: il figlio maggiore di Mordred, Melehan, riusc\u00ec a uccidere ser Lionel, venendo poi abbattuto da ser Bors, mentre Lancillotto uccise il fratello.\nUn'ulteriore versione, per la precisione \"Morte Arthure\", vede Mordred come fratello di Ginevra, e anche qui c'\u00e8 il racconto di un'unione fra i due con la conseguente nascita d'un figlio illegittimo.\nMorte.\nLa gran parte delle versioni del ciclo arturiano, fra cui \"Le morte d'Arthur\", vuole Mordred sconfitto nella decisiva battaglia di Camlann per il trono di Britannia e di tutto il resto dell'impero di re Art\u00f9, ucciso per mano di re Art\u00f9 Pendragon, il quale per\u00f2 muore a sua volta poco dopo per le ferite infertegli; sempre in \"Le morte d'Arthur\", sulla scorta d'un testo pi\u00f9 antico chiamato \"Mort Artu\", Mordred e Art\u00f9 si erano precedentemente accordati per concludere una fragile tregua ed evitare lo scontro fratricida tra Britanni: ma quando un guerriero, spaventato da un serpente, aveva estratto la spada per uccidere l'animale, tutti gli altri credettero a un tradimento e istintivamente misero mano alle armi e fecero divampare lo scontro; svariati cavalieri perirono per mano di Mordred nella battaglia, in particolare ser Ivano e ser Sagramore, prima che egli raggiungesse Art\u00f9 e si consumasse dunque il duello mortale. In \"Morte Arthure\", prima di venire ucciso dal re con la spada Excalibur, Mordred riesce a infliggergli una ferita mortale con la spada Clarent, che la sua complice Ginevra ha rubato per lui. Nel testo di Malory, invece, re Art\u00f9 non ha Excalibur con s\u00e9 al momento del confronto finale; trapassa quindi il traditore con una lancia, ma Mordred trova la forza di vibrare un ultimo letale fendente contro il nemico.\nNella Pos-Vulgata, del cadavere di Mordred fa scempio Bleoberis, uno dei pochi superstiti di Camlann, che cavalcando lo trascina nella polvere, lo riduce in pezzi e infine appende la sua testa a un memoriale funebre fatto costruire dall'arcivescovo di Canterbury, a perenne monito contro i traditori; finch\u00e9, anni dopo, essa la testa viene rimossa dal paladino Gano di Magonza, l\u00ec di passaggio.\nAlcune meno note versioni della storia vogliono invece che Mordred sopravviva alla battaglia di Camlann: nell'opera italiana \"La Tavola Ritonda\", il cavaliere traditore viene raggiunto e ucciso in un secondo tempo da Lancillotto, mentre assedia il castello dove si \u00e8 rifugiata la regina Ginevra; nell'opera pseudostorica \"Ly Myreur des Historires\" del belga Jean d'Outremeuse, Mordred riesce addirittura a tenere la corona per qualche tempo insieme con la regina Ginevra (qui sua complice nel tradimento), prima di venire catturato a Londra da Lancillotto e re Carados: la regina viene giustiziata, e Mordred murato vivo insieme al suo cadavere, da lui divorato prima di morire di fame."}
{"id": "639333", "revid": "834", "url": "https://it.wikipedia.org/wiki?curid=639333", "title": "Rugby union", "text": ""}
{"id": "639337", "revid": "125826765", "url": "https://it.wikipedia.org/wiki?curid=639337", "title": "Concordia (Antartide)", "text": "Concordia \u00e8 una base di ricerca permanente italo-francese situata in Antartide. Si trova sul plateau antartico, nel sito denominato \"Dome C\" a un'altitudine di s.l.m.\nProgetti e costruzione.\nLa costruzione della stazione \u00e8 frutto di un accordo congiunto, nel 1993, tra l'ENEA (\"Ente per le Nuove tecnologie, l'Energia e l'Ambiente\"), e l\"Istituto polare francese Paul-\u00c9mile Victor\" (IPEV). Nel 1996 venne realizzata una prima installazione temporanea, operativa solo nella stagione estiva, per fornire il supporto logistico alla missione \"European Project for Ice Coring in Antarctica\" (EPICA) un progetto di perforazione a carotaggio continuo della calotta glaciale fino alla base rocciosa per una profondit\u00e0 totale di .\nLe analisi isotopiche effettuate sui campioni di ghiaccio e sull'aria imprigionata all'interno hanno permesso di ricostruire le variazioni climatiche in Antartide degli ultimi 720\u00a0000 anni e di compararne i dati con quelli di due progetti analoghi realizzati nell'Artide, in Groenlandia: il \"Greenland Ice Sheet Project\" (1971-1979 e 1988-1993) e il \"Greenland Icecore Project\" (1989-1992).\nIl progetto EPICA si \u00e8 concluso agli inizi del 2005 e la stazione \u00e8 stata trasformata in una stazione scientifica permanente. La prima missione invernale (con 13 persone, di cui 11 francesi e 2 italiani) ha avuto inizio il 13 febbraio 2005.\nLa Stazione Concordia ha una capacit\u00e0 massima nominale di 65 persone; \u00e8 in grado di ospitare 32 persone nel periodo estivo e un massimo di 16 in quello invernale, e occupa un'area di circa .\nLa stazione principale (la stazione invernale) \u00e8 costituita da due edifici cilindrici (alti 17\u00a0m, a tre piani, collegati tra loro da una galleria al primo piano) con strutture portanti in carpenteria metallica rivestite da pannelli altamente isolanti in grado di resistere al freddo estremo e a un'elevata escursione termica tra l'interno e l'esterno (fino a 100\u00a0\u00b0C di escursione). Un edificio \u00e8 dedicato alle attivit\u00e0 cosiddette \"silenziose\" (laboratori, alloggi del personale, infermeria, sala radio, stazione meteorologica), mentre l'altro alle attivit\u00e0 \"rumorose\": sala riunioni, uffici, sala mensa, biblioteca, palestra, sala tv, magazzini e supporto logistico.\nIn un edificio adiacente alla struttura principale, prendono posto i generatori elettrici, le caldaie e la struttura per lo smaltimento delle acque reflue che impiega un impianto sviluppato dall'Agenzia spaziale europea specificatamente per le missioni spaziali di lunga durata basato su un reattore anaerobico (mentre le acque grigie vengono trattate con processi di ultrafiltrazione, nanofiltrazione e osmosi inversa).\nDome C.\nIl tavolato di Dome C (\"Dome Concordia\" per italiani e francesi, \"Dome Charlie\" per gli statunitensi) ha un'altitudine compresa fra ed \u00e8 stato sede di numerose ricerche in ambito climatico coordinate dall'Antarctic Meteorological Research Center di Madison (Wisconsin, USA). Nel 1980, fu posizionata in situ una stazione meteorologica automatica, battezzata \"Dome C\" (, ), che registr\u00f2 la temperatura minima rimasta a lungo record dell'area (, il 26 agosto 1982); nel 1995 la stazione fu spostata a qualche decina di chilometri (, ) e ribattezzata \"Dome C II\": tuttora operativa, ha misurato una temperatura minima di (13 agosto 2010), mentre la temperatura minima misurata alla stazione Concordia \u00e8 stata di (13 agosto 2010).\nQuesti estremi, tipici del Plateau antartico orientale, si raggiungono di norma verso la fine del semestre invernale (aprile - settembre), mentre il dato medio annuale si colloca a ; le precipitazioni nevose variano, invece, da : tutte condizioni favorevoli, oltre che per gli studi di climatologia, sismologia e fisica dell'atmosfera dell'Antartide, anche per verificare l'adattamento umano in condizioni climatiche estreme.\nIl sito si presta, in modo eccellente, anche alle osservazioni astronomiche grazie all'atmosfera relativamente tersa e calma e garantisce un seeing medio di 0,3 secondi d'arco al di sopra dei .\nMezzi di trasporto.\nL'approvvigionamento e il collegamento della base vengono assicurati da diversi mezzi di trasporto, sia aerei sia terrestri.\nGran parte del materiale (circa 350 t) viene trasportato da tre convogli terrestri organizzati durante la campagna estiva. Tipicamente un convoglio \u00e8 costituito da due gatti delle nevi e da 6-8 trattori cingolati. L'equipaggio \u00e8 costituito da 8-10 uomini che dormono all'interno di due roulotte realizzate allo scopo. Partendo dalla base Dumont d'Urville, la durata del tragitto \u00e8 di 20-25 giorni fra andata e ritorno. Durante il viaggio di ritorno si trasportano rifiuti, ma anche strumenti e materiali che devono ritornare in Europa. In ragioni delle condizioni climatiche, particolarmente difficili, il tragitto viene predisposto facendo utilizzo di immagini satellitari SPOT e la rotta viene controllata via GPS.\nDurante la campagna estiva 2011-2012, \u00e8 stato effettuato per la prima volta un collegamento andata e ritorno tra Concordia e la base russa Vostok. Il convoglio scientifico \u00e8 partito da Concordia il 20 dicembre 2011 ed \u00e8 arrivato a destinazione il 3 gennaio 2012. Il convoglio di ritorno \u00e8 partito il 6 gennaio 2012 per arrivare a Concordia il 25 gennaio 2012.\nIl collegamento aereo viene realizzato mediante DHC-6 Twin Otter e Basler BT-67. Il Twin Otter viene adibito principalmente al trasporto del personale. Alloggiati nella stazione italiana Mario Zucchelli (MZS) durante il periodo da novembre a febbraio, i Twin Otter effettuano il loro volo sulla tratta Mario Zucchelli-Concordia-Dumont D'Urville. La durata media di un volo tra le stazioni \u00e8 di circa 4 ore. I Bastler provengono dalla base statunitense di McMurdo e sono adibiti sia al trasporto di persone sia di materiali.\nCampi di ricerca.\nI principali campi di ricerca comprendono:\nGlaciologia.\nNell'ambito del programma europeo di ricerca EPICA (\"European Project for Ice Coring in Antarctica\", 1996-2005), il sito Dome C venne scelto per un progetto di perforazione a carotaggio continuo della calotta glaciale fino alla base rocciosa per una profondit\u00e0 totale di . Le carote, con un diametro di e una lunghezza massima di 3\u00a0m, provengono da strati di ghiaccio con temperature comprese tra (al fondo) e (in superficie) e le analisi isotopiche effettuate su questi campioni hanno permesso di determinare la composizione dell'aria (CO2, CH4, polveri) e ricostruire le variazioni climatiche degli ultimi anni. Tutti i campioni sono conservati a presso la stessa base antartica.\nCollaborazione IRAIT/AMICA/CAMISTIC: (IRAIT-ITM).\nProgetto incominciato nel 2002. IRAIT \u00e8 un telescopio in montatura altazimutale composto da uno specchio primario (M1) di di diametro di focale f/20 realizzato per osservare la radiazione infrarossa dall'Universit\u00e0 di Perugia. \u00c8 un telescopio di tipo Nasmyth costituito da tre specchi, M1, M2 e M3. La rotazione dello specchio M3 permette di inviare il fascio su uno dei due fuochi Nasmyth, dove si trovano gli strumenti di osservazione. Il secondario (M2) \u00e8 uno specchio vibrante che permette d'utilizzare il metodo d'osservazione di chopping (vedere link), la sua traslazione permette di regolare la messa a fuoco. Gli specchi mobili M2/M3 e il loro sistema di guida sono stati realizzati dall'Universit\u00e0 di Granada e dallo IEEC di Barcellona.\nIl primo strumento d'osservazione AMICA (acronimo \"Antarctic Multiband Infrared CAmera\") \u00e8 uno strumento costituito da due sensori C-MOS, uno per l'infrarosso vicino e l'altro per l'infrarosso medio (utilizzando diversi filtri), realizzato dall'Istituto nazionale di astrofisica (Osservatorio di Teramo) a partire dal 2005. Questi due strumenti si trovano dentro un criostato. \u00c8 possibile raffreddare il sensore infrarosso vicino a e il sensore infrarosso medio a (con un compressore a He4) mantenendo una pressione di 10\u22127\u00a0mbar.\nNel 2008 il CEA/SAP (Service d'AstroPhysique du Commissariat \u00e0 l'Energie Atomique et aux Energies Alternatives) si \u00e8 aggiunto alla collaborazione sviluppando un secondo strumento: CAMISTIC (Camera infrarosso submillim\u00e9trique per l'Antartide). Questo strumento \u00e8 costituito da una matrice di bolometri e permette l'osservazione della radiazione infrarossa lontana (200 e 350 micrometri). Il bolometro \u00e8 raffreddato a con un sistema refrigerante a due livelli (He3 e He4), mantenendo una pressione di 10\u22127\u00a0mbar.\nIl calore prodotto dai compressori di AMICA e di CAMISTIC \u00e8 recuperato per riscaldare il laboratorio d'astronomia con un circuito di glicole realizzato dall'IPEV.\nBiologia umana e Medicina.\nLe condizioni d'isolamento per un lungo periodo di un piccolo gruppo di persone sono ideali per definire le caratteristiche dell'equipaggio-tipo di una missione intraplanetaria, per esempio su Marte. A questo scopo, l'Agenzia spaziale europea conduce degli studi sull'equipaggio della base, sull'ipossia da altitudine, il rischio di trombosi, la disidratazione (causata dall'atmosfera molto secca), l'alterazione dei ritmi circadiani durante la notte polare e per l'esposizione prolungata all'illuminazione artificiale, e in generale sulla risposta umana a prolungate condizioni di stress psicofisico.\nSpedizioni invernali.\nLa stazione viene utilizzata per le campagne estive fin dal dicembre 1997, mentre le campagne invernali (da met\u00e0 febbraio a met\u00e0 novembre) hanno avuto inizio nel 2005. Durante questo periodo, la stazione \u00e8 inaccessibile ed \u00e8 quindi necessario che gli \"invernanti\" (\"hivernants\" in francese) siano completamente autonomi.\nPrima spedizione invernale (2005).\nLa prima spedizione ha avuto inizio a met\u00e0 febbraio del 2005, con tredici invernanti (undici francesi e due italiani):\nA settembre 2005, la temperatura pi\u00f9 elevata \u00e8 stata di con una media in agosto di e un record di , misurato il 1\u00ba settembre.\nCon queste temperature estreme, le uscite devono essere effettuate con la massima precauzione. Le persone devono uscire almeno in coppia, munite di radio, batterie di ricambio e con un abbigliamento adeguato. Il glaciologo italiano Emanuele Salvietti doveva effettuare dei campionamenti di neve superficiale tutti i giorni a circa un chilometro dalla base. Dal momento che si doveva muovere a piedi (in quanto nessun veicolo era in grado di funzionare a queste temperature), doveva equipaggiare una maschera integrale dotata di aeratore per la respirazione.\nSeconda spedizione invernale (2006).\nLa seconda spedizione, da febbraio a novembre 2006, impiegava una squadra di dieci invernanti (sei francesi e quattro italiani).:\nLa temperatura record misurata durante quell'inverno fu di , il 5 settembre 2006 alle ore 2:37, un valore pi\u00f9 volte toccato nel corso della campagna.\nTerza spedizione invernale (2007).\nLa terza spedizione, da febbraio a novembre 2007, era composta da una squadra di quattordici invernanti (otto francesi e sei italiani):\nLa temperatura media \u00e8 stata di e la temperatura minima registrata \u00e8 stata di , il 5 settembre.\nQuarta spedizione invernale (2008).\nLa quarta spedizione invernale, da febbraio a novembre 2008, impiegava una squadra di tredici invernanti (sette francesi e sei italiani):\nQuinta spedizione invernale (2009).\nLa quinta spedizione, da febbraio a novembre 2009, era composta da una squadra di dodici invernanti (otto francesi, tre italiani e un britannico):\nSesta spedizione invernale (2010).\nLa sesta spedizione, da febbraio a novembre 2010, era composta da una squadra di tredici invernanti (sei francesi, sei italiani e un ceco):\nSettima spedizione invernale (2011).\nLa settima spedizione, da febbraio a novembre 2011, era composta da una squadra di quattordici invernanti (sette francesi, sei italiani e un britannico)\nOttava spedizione invernale (2012).\nL'ottava spedizione, da febbraio a novembre 2012, impiegava una squadra di tredici invernanti (sette francesi, cinque italiani e un britannico):\nNona spedizione invernale (2013).\nLa nona spedizione, da febbraio a novembre 2013, \u00e8 composta da una squadra di quindici invernanti (nove francesi, cinque italiani e un greco)\nDecima spedizione invernale (2014).\nLa decima spedizione, da febbraio a novembre 2014, \u00e8 composta da una squadra di tredici invernanti (sei francesi, cinque italiani, un greco e un russo):\nUndicesima spedizione invernale (2015).\nL'undicesima spedizione, da febbraio a novembre 2015, impiega una squadra di tredici invernanti (sei francesi, cinque italiani, un'inglese e uno svizzero):\nDodicesima spedizione invernale (2016).\nLa dodicesima spedizione, da febbraio a novembre 2016, impiega una squadra di dodici invernanti (cinque francesi, cinque italiani, un belga e un olandese):\nTredicesima spedizione invernale (2017).\nLa tredicesima spedizione, da febbraio a novembre 2017, impiega una squadra di tredici invernanti (cinque francesi, sette italiani, un belga-canadese):\nQuattordicesima spedizione invernale (2018).\nLa quattordicesima spedizione, da febbraio a novembre 2018, impiega una squadra di tredici invernanti (cinque francesi, sette italiani, una austriaca):\nQuindicesima spedizione invernale (2019).\nLa quindicesima spedizione, da febbraio a novembre 2019, impiega una squadra di tredici invernanti (cinque francesi, sei italiani, una danese e una australiana):\nSedicesima spedizione invernale (2020).\nLa sedicesima spedizione, da febbraio a novembre 2020, impiega una squadra di dodici invernanti (sette francesi, quattro italiani, uno olandese):\nDiciassettesima spedizione invernale (2021).\nLa diciassettesima spedizione, da febbraio a novembre 2021, impiega una squadra di dodici invernanti (cinque francesi, sei italiani, uno inglese):\nDiciottesima spedizione invernale (2022).\nLa diciottesima spedizione, da febbraio a novembre 2022, impiega una squadra di tredici invernanti (sei francesi, sei italiani, uno svedese):"}
{"id": "639339", "revid": "767487", "url": "https://it.wikipedia.org/wiki?curid=639339", "title": "Il cuore altrove", "text": "Il cuore altrove \u00e8 un film del 2003, diretto da Pupi Avati, presentato in concorso al 56\u00ba Festival di Cannes.\nTrama.\nAnni venti: Nello \u00e8 un professore di latino, appassionato dei suoi studi umanistici, assecondato dai suoi genitori che gestiscono la sartoria della Santa Sede a Roma, insieme allo zio omosessuale, e per questo gli procurano un posto da insegnante in un liceo di Bologna.\nDivide la stanza con Nino, un barbiere napoletano. Questi, per presentargli una ragazza non vedente, sorella della sua fidanzata, lo porta in una casa di riabilitazione per pazienti affetti da cecit\u00e0. L\u00ec Nello incontra Angela, una bella ragazza di buona famiglia, e se ne innamora. La ragazza, sulle prime, accetta la compagnia di Nello, che la porta in giro entusiasta e senza badare a spese.\nAngela si mostra interessata alla sua materia di studio, ma in realt\u00e0 ha solo bisogno di qualcuno che la accompagni nel suo agognato ritorno in societ\u00e0 dopo che, per curare il suo male, era stata all\u2019estero e aveva perso integralmente i contatti con i suoi amici benestanti. Tra questi non fa che parlare a Nello di una sua passata relazione con un certo Orazio, fino a \u201cusarlo\u201d solo per fare ingelosire l\u2019ex, simulando persino un appuntamento galante in una camera da letto dove era solita frequentare diversi uomini, presso un ristorante dove \u00e8 cliente abituale. La messinscena vede l\u2019improvviso arrivo del padre di lei, che gi\u00e0 lo aveva messo in guardia da sua figlia, a causa della sua palese disinvoltura negli affetti. A Nello non rimane che dichiarare le sue intenzioni al padre, che nuovamente cerca di dissuaderlo, e nel contempo scrivere ad Angela. A sorpresa, Angela risponde a Nello invitandolo a casa sua, e i due trascorrono una notte d\u2019amore, che per Nello corrisponde alla sua prima volta. Il giorno dopo Angela, che doveva partire per Milano, vi rinuncia. Per Nello \u00e8 la prova di essere ricambiato, e convoca i genitori a Bologna, i quali accolgono la ragazza freddamente, e pur rispettando la volont\u00e0 del figlio, gli manifestano la loro palese ritrosia all\u2019ipotesi di una ragazza non vedente come nuora.\nDopo poco tempo, Angela torna con urgenza a Zurigo, in quanto ha intravisto un barlume di luce, e dunque si fanno largo le speranze per una guarigione miracolosa. Nello, in attesa di notizie, teme che nel vederlo possa non essere pi\u00f9 innamorata di lui, e arriva in cuor suo anche a non augurarle la guarigione, chiedendo una grazia al contrario a Santa Lucia, protettrice degli occhi. Accade invece molto peggio, poich\u00e9 scopre, leggendo un giornale, del suo sollecito matrimonio con lo stesso dottore che le ha ridato la vista. Nello decide di lasciare Bologna e si rassegna a lavorare presso il padre e seguire la tradizione di famiglia.\nUn giorno, Nello con il padre e lo zio sono in Vaticano per una consegna. Su richiesta di un maggiordomo, entra in una stanza dove a una signora occorre un rammendo per un abito. Nello ritrova Angela, che \u00e8 convocata in udienza papale col marito. Nello non proferisce parola per non farsi riconoscere, ma le sue mani tremano come quella prima notte, mentre la spogliava in camera da letto. Terminato il lavoro, mentre lei si avvia all\u2019udienza, trova il coraggio per pronunciare le parole a lui tanto care di Ovidio: \u201cCandida me capiet, capiet me flava puella\u201d."}
{"id": "639345", "revid": "287204", "url": "https://it.wikipedia.org/wiki?curid=639345", "title": "Ductia", "text": ""}
{"id": "639352", "revid": "599013", "url": "https://it.wikipedia.org/wiki?curid=639352", "title": "Daniele Cinciarini", "text": "Biografia.\n\u00c8 fratello maggiore di Andrea, anch'egli cestista.\nCarriera.\nGiovanili e club.\nCresciuto nel vivaio della Scavolini Pesaro insieme a suo fratello Andrea, dopo una parentesi alla Fulgor Forl\u00ec (serie B1) nella stagione 2002-03, si trasferisce a Fabriano l'anno seguente. Nella stagione 2004-05 metter\u00e0 in mostra ottime doti di realizzatore, ma la sua squadra retroceder\u00e0 sul campo in B d'Eccellenza all'ultima giornata perdendo a Caserta, data la concomitante vittoria di Sassari a Imola.\nAcquistato nell'estate 2005 dalla Lottomatica Roma, rimane ancora per una stagione con la squadra marchigiana, ripescata in LegaDue, con la formula del prestito, confermandosi come uno dei migliori realizzatori del campionato di Legadue, ma non riuscendo a raggiungere i playoff malgrado una squadra costruita per raggiungere un obiettivo anche pi\u00f9 alto. Va per\u00f2 detto che probabilmente per Daniele \u00e8 risultata controproducente anche la presenza nel suo stesso ruolo di Brian Oliver.\nUna volta arrivato a Roma, nella squadra della capitale trova poco spazio, finendo la stagione 2006-07 fuori dalle rotazioni. La sua media di 1,1 punti a partita dimostra il suo scarso impiego da parte di coach Repe\u0161a. Nel luglio 2007 si trasferisce all'Angelico Biella. Qui ha chiuso la stagione tra i giocatori pi\u00f9 utilizzati della squadra con una media realizzativa di 9,1 punti e con ottime percentuali, specialmente nella sua specialit\u00e0: il tiro da tre.\nNell'estate 2008 firma un biennale con l'Air Avellino, dove, seppur partendo da comprimario alle spalle di pi\u00f9 quotati giocatori statunitensi, avr\u00e0 modo di maturare ulteriormente e di mettersi in mostra per le sue capacit\u00e0 sia in campo nazionale che internazionale, potendo disputare l'Eurolega nella stagione 2008-09.\nNell'estate del 2009 passa alla Scavolini Pesaro dove gioca per due stagioni collezionando 37 presenze con una media di 5,2 punti per gara. Nel 2011 firma un contratto con il Basket Cremona con il quale gioca 12 partite ad una media di 3,75 punti per incontro.\nNella stagione successiva, quella 2011-12, gioca 32 partite con una media di 10,3 punti per incontro. Il 25 luglio del 2012 firma un contratto con la Sutor Montegranaro.\nVista anche la mancata iscrizione da parte del club marchigiano, il 18 luglio 2014 firma con il Pistoia Basket per la stagione 2014-2015.\nL'11 luglio 2015 firma un contratto biennale con la Juvecaserta.\nIl 24 aprile 2017, raggiunta la matematica salvezza con la squadra campana, si accorda con la Fortitudo Bologna per giocare i play-off della stagione in corso e per la stagione seguente.\nNella stagione 2018/2019 contribuisce alla promozione diretta in Serie A della Effe dopo dieci anni di degenza.\nIl 22 luglio del 2020 scende di categoria firmando con il Basket Ravenna.\nNazionale.\nEsordisce in nazionale il 4 giugno 2005, convocato da coach Recalcati per l'amichevole contro la Grecia a Fabriano.\nHa fatto parte della squadra che ha disputato le gare di qualificazione agli Europei di Basket."}
{"id": "639355", "revid": "599013", "url": "https://it.wikipedia.org/wiki?curid=639355", "title": "Michele Paramatti", "text": "Campione d'Italia con la nella stagione 2001-2002, nel corso della sua carriera ha vinto anche un campionato di Serie B (1995-1996), una Coppa Intertoto (1998), entrambi con la maglia del , e un campionato di Serie C1 (1991-1992) con la .\nBiografia.\nAnche suo figlio Lorenzo, nato nel 1995, \u00e8 un calciatore professionista.\nNel settembre 2012 apre il sito \"Unamagliaperlemilia.it\" grazie al quale mette in vendita divise di giocatori famosi, raccogliendo circa 24.000 euro da devolvere ai terremotati dell'Emilia.\nCarriera.\nCresce calcisticamente nella nel ruolo di terzino ambidestro. Nell'estate 1995, a ventisette anni, dopo nove campionati nelle serie minori e sette con il club estense, \u00e8 un giocatore disoccupato; si allena con l'Equipe Romagna, quando Gabriele Oriali, all'epoca direttore sportivo del , scommette sulla sua voglia di rivincita e gli offre una \"chance\".\nIn maglia rossobl\u00f9 raggiunge la notoriet\u00e0, diventando con gli anni capitano della squadra e arrivando a giocare, oltre a numerose stagioni da titolare in Serie A, anche una semifinale di Coppa UEFA nella stagione 1998-1999, nella quale mette a segno il momentaneo vantaggio dei felsinei nella gara di ritorno contro l'.\nDopo cinque stagioni in Emilia, nelle quali ottiene una promozione dalla Serie B alla A, nel 2000 viene ingaggiato dalla . Pur facendo parte delle seconde linee bianconere, a Torino mette a referto 26 presenze in due stagioni, fregiandosi della vittoria dello scudetto nella stagione 2001-2002.\nIn seguito fa ritorno a Bologna, totalizzando un bottino di 30 presenze e 1 gol nell'annata 2002-2003, prima di chiudere la carriera con la maglia della che veste fino al campionato 2003-2004, in C1."}
{"id": "639360", "revid": "48424", "url": "https://it.wikipedia.org/wiki?curid=639360", "title": "Kimberlite", "text": "Sotto il nome di kimberlite \u00e8 compreso un gruppo di rocce ignee ultrabasiche (SiO2 &lt; 45% in peso) e potassiche o ultrapotassiche (cio\u00e8 con K2O / Na2O &gt; 2), solitamente brecciate, con tessitura porfirica caratterizzata da grossi cristalli (megacristalli) di minerali femici, tra i quali prevale l'olivina serpentinizzata. In prossimit\u00e0 della superficie costituiscono il riempimento di particolari dicchi e camini vulcanici chiamati \"diatremi\". La kimberlite \u00e8 nota soprattutto come \"roccia madre\" dei diamanti, sebbene non sia l'unico tipo di roccia che li contiene.\nStoria e origine del nome.\nLa prima roccia kimberlitica venne descritta da Vanuxen nel 1837 a Ludlowville vicino Ithaca, nello stato di New York (USA); tuttavia il termine Kimberlite venne introdotto per la prima volta da Lewis nel 1887 per descrivere alcune peridotiti micacee contenenti diamanti della zona di Kimberley nella Repubblica Sudafricana.\nCaratteristiche, variabilit\u00e0 e mineralogia.\nOriginariamente il termine kimberlite descriveva pi\u00f9 un'idea che un particolare tipo di roccia, e l\u2019idea era che le kimberliti fossero un qualsiasi tipo di roccia ultramafica contenente diamanti. Oggi le kimberliti e le affini e spesso a loro associate lamproiti rappresentano ancora una sfida per i petrografi nella ricerca di dare loro una precisa definizione e stabilire confini netti tra un litotipo e l'altro. Non c'\u00e8 accordo tra chi vorrebbe conservare la nomenclatura \"storica\" e chi crede che questa vada completamente rivista. La sottocommissione sulla sistematica delle rocce ignee dell'IUGS (International Union of Geological Sciences) propone (2003) di seguire, caratterizzandola pi\u00f9 precisamente dal punto di vista mineralogico, la divisione proposta da Smith et al. (1985) e Skinner (1989) in \"kimberliti del gruppo 1\" che corrispondono all'archetipo di Kimberley, precedentemente definite \"kimberliti basaltiche\" da Wagner (1914) e in \"kimberliti del gruppo 2\", precedentemente definite \"kimberliti lamprofiriche o micacee\" da Wagner (1914).\nKimberliti del gruppo 1.\nQueste rocce sono particolarmente ricche di elementi volatili (principalmente CO2) e chimicamente con potassio maggiore di sodio. Comunemente presentano una distintiva tessitura inequigranulare, con macrocristalli (tipicamente 0,5-10 mm di diametro) o talora megacristalli (tipicamente 1-10 cm di diametro) in una pasta di fondo o matrice a grana fine. Macro- e megacristalli, alcuni dei quali sono xenocristalli, includono cristalli anedrali (cio\u00e8 irregolari e non terminati da facce piane) di olivina (minerale dominante), ilmenite magnesiaca, piropo, diopside (talvolta subcalcico), flogopite, enstatite e cromite povera in titanio. La matrice contiene una seconda generazione euedrale o subedrale di olivina associata a uno o pi\u00f9 dei seguenti minerali primari: monticellite, flogopite, spinello, apatite, carbonati e serpentino. Molte kimberliti contengono una mica pecilitica appartenente alla serie barifera flogopite\u2013kinoshitalite. Solfuri nickeliferi e rutilo sono comuni accessori. Comune \u00e8 anche la sostituzione delle precedentemente cristallizzate olivina, flogopite, monticellite e apatite con serpentino deuterico e calcite.&lt;br&gt; \nMembri evoluti del gruppo 1 possono essere poveri o mancare del tutto di macrocristalli ed essere costituiti di olivina di seconda generazione, calcite, serpentino e magnetite insieme con quantit\u00e0 minori di flogopite, apatite e perowskite.&lt;br&gt;\nLa complessit\u00e0 mineralogica e strutturale rende evidente che queste kimberliti sono rocce ibride, nelle quali la difficolt\u00e0 di distinguere i costituenti primari dagli xenocristalli trascinati all'interno del magma preclude la possibilit\u00e0 di una semplice distinzione. La soprastante caratterizzazione tenta di riconoscere che la composizione e la mineralogia delle kimberliti non \u00e8 interamente derivata da un magma genitore e i termini non genetici macrocristallo e megacristallo sono usati per descrivere minerali di origine non riconoscibile. &lt;br&gt;\nPer i macrocristalli \u00e8 generalmente riconosciuta un'origine dalla disaggregazione di harzburgiti, lherzoliti ed eclogiti del mantello e da xenoliti di peridotite metasomatizzata. L'origine dei minerali costituenti i megacristalli, con significative diversit\u00e0 chimiche rispetto a quelli dei macrocristalli (soprattutto un minor contenuto in cromo), \u00e8 tuttora dibattuta. Queste distinzioni chimiche tra macro- e megacristalli sono incluse nella definizione di kimberlite per la loro comune presenza ma, strettamente parlando, i minerali riconosciuti come xenocristalli non andrebbero inclusi nella definizione in quanto non sono cristallizzati da un magma genitore.\nKimberliti del gruppo 2.\nStudi recenti hanno dimostrato che le kimberliti del gruppo 1 e del gruppo 2 sono tipi di rocce mineralogicamente differenti e petrogeneticamente distinti. Non c'\u00e8 ancora accordo sulla definizione del gruppo 2 per cui occorrerebbero ulteriori studi. Mitchell (1986, 1994, 1995) suggerisce che queste rocce non siano affatto kimberliti e si dovrebbe usare il termine orangeiti in riconoscimento del loro distinto carattere e dell'unica presenza nella regione di Orange, in Sudafrica.&lt;br&gt;\nLe kimberliti del gruppo 2 (o orangeiti) sono un gruppo di rocce ultrapotassiche (K2O / Na2O &gt; 3) e peralcaline ((K2O + Na2O) / Al2O3 &gt; 1) ricche in elementi volatili (prevalentemente H2O) caratterizzate da megacristalli e microfenocristalli di flogopite insieme a miche nella pasta di fondo che variano in composizione dalla flogopite alla tetraferriflogopite. Macrocristalli arrotondati di olivina e cristalli euedrali di olivina sono comuni ma non i maggiori constituenti. Tra i caratteristici minerali primari della pasta di fondo sono inclusi diopside zonato verso (e circondato da) egirina titanifera, spinello (da Mg-cromite a Ti-magnetite), perovskite ricca in stronzio e terre rare, apatite ricca in stronzio, fosfati ricchi in terre rare (monazite, daqingshanite), potassio-bario titanati appartenenti al gruppo dell'hollandite, potassio triskaidecatitanati (K2Ti13O27), Nb-rutilo e Mn-ilmenite. Essi sono impostati in una mesostasi che pu\u00f2 contenere calcite, dolomite, ancylite e altri carbonati delle terre rare, witherite, norsethite e serpentino.&lt;br&gt;\nMembri evoluti del gruppo contengono sanidino e K-richterite nella pasta di fondo. Silicati di zirconio (wadeite, zircone, granato kimzeyitico, silicato di Ca-Zr) possono comparire come minerali di stadio tardivo, mentre la barite \u00e8 un comune minerale secondario deuterico.&lt;br&gt;\nQueste rocce hanno un'affinit\u00e0 verso le lamproiti maggiore che non verso le kimberliti del gruppo 1, tuttavia vi sono differenze nella composizione e nella mineralogia che permettono di separarle dalle lamproiti.\nGiacitura delle kimberliti.\nLe kimberliti del gruppo 1 e del gruppo 2 hanno comuni giaciture sia sotto forma di corpi ipoabissali (dicchi e filoni-strato o sill) che di camini vulcanici esplosivi noti come diatremi. Questi ultimi sono piccoli, con un diametro massimo in superficie di 2 km (ma generalmente molto minore), e un'estensione verticale di 1-2 km. Spesso sono riuniti in grappoli, come nel pi\u00f9 noto esempio del Lesotho settentrionale, dove se ne contano oltre 180, in media uno ogni 25 km2. Alcuni convergono in profondit\u00e0 verso dicchi di kimberlite non frammentata. I dicchi sono sottili, normalmente meno di 10 m, ma si estendono fino a 14 km. Filoni e diatremi si intersecano vicendevolmente..&lt;br&gt;\nI camini hanno una forma a stretto imbuto, con pareti verticali o fortemente inclinate. Nella parte superiore la kimberlite ha la struttura di un agglomerato vulcanico (in realt\u00e0 una breccia tufacea con molti frammenti arrotondati e immersi in una matrice a grana fine) e del tufo. I frammenti arrotondati sono spesso xenoliti di rocce metamorfiche di origine crostale profonda o di peridotiti a granato o eclogiti provenienti dal mantello superiore. La loro natura arrotondata \u00e8 attribuita ad un'origine da gas fluidizzati. La kimberlite magmatica \u00e8 confinata nella parte pi\u00f9 profonda del camino, dove ha spesso la forma di una breccia d'intrusione, sfumante gradualmente verso l'agglomerato in alto e verso la kimberlite intrusiva dei dicchi di alimentazione in basso..La matrice della breccia \u00e8 composta da diopside, serpentino e flogopite; non vi \u00e8 nessun effetto termico sulle rocce incassanti, indice che la cristallizzazione nel diatrema \u00e8 avvenuta a bassa temperatura. Al contrario la kimberlite di dicchi e sill non \u00e8 frammentata, presenta calcite e serpentino nella matrice e gli xenoliti hanno subito pirometamorfismo e presentano sovente spesse corone di reazione o zone concentriche a metamorfismo termico variabile&lt;br&gt;\nI diatremi pi\u00f9 recenti terminano in superficie in maar, depressioni occupate da laghi con sedimenti lacustri profondi fino a 300 m e intorno presentano un modesto anello di tufi non pi\u00f9 alto di qualche decina di m. Quelli pi\u00f9 vecchi sono pi\u00f9 o meno profondamente erosi, fino a raggiungere la base del cono..\nMessa in posto delle kimberliti.\nLa complessit\u00e0 delle strutture dei camini kimberlitici rende difficile ricostruire il meccanismo con cui le varie rocce si sono messe in posto. Cos\u00ec sono sorti numerosi modelli interpretativi. Tra questi i seguenti sono i pi\u00f9 accreditati: \nModello esplosivo.\nQuesto modello prevede la risalita, a bassa profondit\u00e0, di magma kimberlitico, il suo accumulo in una camera magmatica intermedia e il successivo arricchimento in volatili. Quando la pressione all\u2019interno della camera magmatica raggiunge elevati valori, tali da vincere la pressione litostatica, l\u2019eruzione kimberlitica ha luogo. L\u2019epicentro dell\u2019eruzione dovrebbe trovarsi all\u2019interfaccia tra il sistema ipoabissale e la base del diatrema. \nLo scavo in profondit\u00e0, a scopi economici, di numerosi diatremi kimberlitici sembra non avallare questa ipotesi: \nModello della fluidizzazione.\n\u00c8 una teoria proposta da Dawson (1962, 1971) e successivamente adottata e rivisitata da Clement (1982) e da Field e S. Smith (1999). Secondo questo modello il magma kimberlitico risalirebbe in impulsi magmatici successivi, formando quelli che Mitchell (1986) definisce diatremi embrionali, gli uni sovrapposti agli altri. Il risultato \u00e8 una complessa rete di condotti o camini composti da kimberliti ipoabissali. La superficie di tali condotti non \u00e8 aperta e i volatili tendono ad accumularsi man mano che nuovi impulsi si accumulano. Ad un certo punto, con l\u2019accumularsi dei vari impulsi magmatici, l\u2019altezza complessiva del diatrema embrionale si avvicina alla superficie (circa 500 m) e la pressione all\u2019interno dei vari condotti raggiunge un punto critico, superando la pressione litostatica. Inizia una fase di fluidizzazione: la liberazione improvvisa di volatili ad alta pressione favorisce il mescolamento di frammenti rocciosi, porzioni di magma juvenile e altro materiale all\u2019interno del diatrema. Il fronte di fluidizzazione viene spinto verso l\u2019alto dai volatili in risalita, ma tale processo si ritiene abbia una durata limitata in quanto i frammenti rocciosi che si rinvengono nel diatrema hanno sempre una morfologia angolosa. Questa teoria spiegherebbe molte caratteristiche dei diatremi kimberlitici: \nField e Smith S. ritengono che l'acqua e il contesto geologico abbiano un ruolo importante nella formazione dei camini kimberlitici. . Rocce molto compatte e povere in acquiferi, come i basalti che ricoprono gran parte del Sud Africa, avrebbero favorito una morfologia delle kimberliti classica (diatremi molto inclinati e tre distinte litologie: ipoabissale, di camino e superficiale); altri contesti geologici, come in Canada, caratterizzati da rocce poco consolidate e ricche in acquiferi, avrebbero favorito lo sviluppo di una morfologia diversa: diatremi poco inclinati e riempiti da materiale della facies craterica, senza per\u00f2 la presenza della facies di diatrema.\nModello idrovulcanico (Freatomagmatico).\nQuesto modello, fortemente enfatizzato da Lorenz (1999), suppone che il magma kimberlitico risalga in condotti interconnessi larghi circa 1 m. La risalita magmatica lungo sistemi di faglia (capaci di veicolare l\u2019acqua) favorirebbe l\u2019interazione acqua-magma oppure la frammentazione magmatica durante la liberazione dei volatili permetterebbe l\u2019infiltrazione di acqua e la conseguente interazione con il magma. In entrambi i casi l\u2019interazione tra acqua e magma avrebbe prodotto un'eruzione freatomagmatica di breve durata. Anche questo modello \u00e8 sottoposto a critiche:\nModello a 4 stadi.\nProposto da Sparks et al. (2006), questo modello riprende e modifica parte dei modelli precedenti. La messa in posto delle kimberliti sarebbe avvenuta attraverso la seguente serie di eventi: \nModello dell'implosione del camino.\nIn netto contrasto con il modello precedente \u00e8 quello proposto da Wilson e Head (2007), secondo il quale i camini diatremici si sarebbero formati in tempi brevissimi (approssimativamente un'ora). Secondo questi autori il magma carico di CO2 sarebbe risalito dal mantello come un filone, nel quale una schiuma ricca di CO2 si sarebbe accumulata dietro l'apice del dicco. Questa aveva lo stato di un liquido supercritico, con un ampio differenziale di pressione dal magma all'apice del dicco, che causava una risalita turbolenta del magma, fino alla velocit\u00e0 di 30-50 m/s quando irrompeva in superficie. A quel punto il CO2 esalava nell'aria e, come conseguenza di un'onda di depressurizzazione propagantesi verso il basso, le pareti del camino implodevano, il magma si frammentava e veniva istantaneamente raffreddato.\nGenesi delle kimberliti.\nI magmi kimberlitici derivano da sorgenti nel mantello pi\u00f9 profonde di qualsiasi altra roccia vulcanica; questo \u00e8 indicato non solo dal fatto che contengono diamanti (caratteristica condivisa con molte lamproiti) ma anche dal fatto che contengono comunemente xenoliti di lherzoliti a granato e harzburgiti. Tali xenoliti sono porzioni di mantello profondo strappate durante la risalita dei magmi kimberlitici e sono un indicatore ottimale per stabilire a che profondit\u00e0, e in che contesti di P-T, tali magmi si siano formati. \nIl contenuto di Al2O3 dell\u2019ortopirosseno degli xenoliti che coesiste con il granato \u00e8 noto (da esperimenti di laboratorio) variare con la pressione (MacGregor, 1974). Quindi lo studio della concentrazione di Al2O3 negli ortopirosseni degli xenoliti peridotitici ha permesso di stabilire la profondit\u00e0 di origine di tali xenoliti. La temperatura pu\u00f2 essere dedotta invece da geotermometri basati sul contenuto di CaO del clinopirosseno in equilibrio con l\u2019ortopirosseno. Il risultato \u00e8 un campo P-T di equilibrio per le lherzoliti a granato compreso tra 3 e 8 GPa, corrispondenti a 100-250 km di profondit\u00e0, e tra 850 e 1700 \u00b0C. Il massimo di profondit\u00e0 di questi xenoliti indica la minima profondit\u00e0 di origine dei magmi kimberlitici.\nStudi sperimentali condotti da Wille e Huang (1975) hanno dimostrato che, alla pressione di 5,0-6,0 GPa, la fusione parziale di una Lherzolite a granato e flogopite, in presenza di CO2 e H2O, produce fusi a composizione kimberlitica. Secondo i due petrologi a pressioni superiori a 5,0 GPa i magmi kimberlitici potrebbero essere estremamente comuni nel mantello profondo e la rarit\u00e0 delle kimberliti va attribuita alla rarit\u00e0 degli ambienti tettonici favorevoli alla loro ascesa e messa in posto.&lt;br&gt; \nLo studio della composizione isotopica delle kimberliti evidenzia profonde differenze di origine tra quelle del gruppo 1 e quelle del gruppo 2. Confrontando in un diagramma la composizione isotopica dello stronzio con quella del Neodimio nelle kimberliti del gruppo 1, risulta che esse hanno affinit\u00e0 con i basalti delle isole oceaniche e delle dorsali medio-oceaniche e sono convenzionalmente interpretate come aventi sorgente nell'astenosfera, mentre quelle del gruppo 2 hanno parziale affinit\u00e0 con le lamproiti e sono ritenute native nella zona di transizione mantello litosferico-astenosfera. Dunque i due gruppi quasi certamente non sono geneticamente correlati. \nResta da spiegare perch\u00e9 le kimberliti abbiano alti contenuti di elementi incompatibili, pur avendo le caratteristiche di un magma poco evoluto, e perch\u00e9 contengano xenocristalli e xenoliti che si sono equilibrati ad alta pressione. Harris e Middlemost (1970) hanno proposto che i magmi kimberlitici del gruppo 1 si formino tramite due processi consecutivi:\nIn condizioni ideali, tali magmi kimberlitici risalirebbero poi molto velocemente (12 m/s), da una profondit\u00e0 di almeno 200 km. A tale profondit\u00e0, il materiale kimberlitico \u00e8 essenzialmente un vero e proprio magma, ma durante la risalita diviene man mano una miscela di magma, rocce, fenocristalli e grandi volumi di gas e fasi liquide a bassa densit\u00e0. Poich\u00e9 tale miscela risale man mano attraverso diversi ambienti chimico-fisici, i cambiamenti composizionali della miscela magmatica avvengono in risposta ai processi di riequilibrazione, alle nuove condizioni chimico-fisiche, della varie fasi di cui \u00e8 composta.\nGenesi dei diamanti.\nPer molto tempo si \u00e8 creduto che i diamanti fossero dei fenocristalli della kimberlite. L'ipotesi fu scartata quando si scopr\u00ec che i diamanti sono pi\u00f9 vecchi della roccia che li ospita. Diverse datazioni con i metodi Samario-Neodimio e Uranio-Piombo hanno dimostrato che in kimberliti di qualche centinaio di milioni di anni ci sono diamanti di pi\u00f9 di 3 miliardi di anni (Kramers, 1979; Richardson et al., 1984) e lo stesso discorso vale anche per le lamproiti diamantifere (Richardson, 1986). Quindi i diamanti devono essere stati catturati da rocce pi\u00f9 vecchie durante l'ascesa dei magmi verso la crosta. &lt;br&gt;\nNell'ultimo ventennio del XX secolo uno studio dettagliato degli xenoliti trovati in kimberliti e rocce basaltiche ha permesso ai petrologi di elaborare un modello della struttura petrologica delle regioni cratoniche, sede preferenziale di kimberliti con giacimenti diamantiferi. La figura 1 illustra uno schema dei rapporti tra luoghi di genesi dei magmi e la presenza o meno di diamanti. \nComunemente i diamanti presentano piccole inclusioni di silicati, ossidi e solfuri. Queste inclusioni sono interpretate come campioni di materiali che coesistevano con i diamanti durante la loro crescita. Gli studi di Meyer (1987) e Gurney(1989) hanno dimostrato l'esistenza di due principali gruppi di inclusioni, chiamate \"suite peridotitica\" e \"suite eclogitica\".\nIl rinvenimento di xenocristalli purpurei di piropo cromifero subcalcico (conosciuto colloquialmente come \"granato G10\") nelle kimberliti \u00e8 comunemente visto come un segnale indicatore della presenza di diamanti.\nI dati sulle inclusioni quindi suggeriscono che i diamanti derivino da almeno queste due sorgenti. Tuttavia studi sui diamanti dei giacimenti sudafricani dimostrano che non c'\u00e8 correlazione tra la suite trovata negli xenoliti e quella all'interno dei diamanti: una kimberlite ricca in xenoliti eclogitici pu\u00f2 contenere diamanti con inclusioni della suite peridotitica e viceversa.&lt;br&gt; \nGli studi sugli xenoliti di lherzoliti, harzburgiti ed eclogiti con e senza diamanti trovati nelle kimberliti mostrano che i minerali presenti sono equilibrati a pressioni di 5,0-6,0 GPa (150-250 km) e temperature di 900-1400 \u00b0C, caratteristiche che li collocano nel mantello litosferico, nel campo di stabilit\u00e0 del diamante (vedi figura 1). Da ci\u00f2 si deduce che la crescita dei diamanti sia anch'essa avvenuta nel mantello litosferico a simili - o maggiori - pressioni e temperature. Ma non consegue, tuttavia, che i diamanti formatisi in lherzoliti ed eclogiti siano necessariamente prodotti da identici processi.&lt;br&gt;\nGli attuali modelli di formazione dei diamanti differiscono in particolare rispetto all'origine del carbonio. \nEntrambi i gruppi di ipotesi hanno in comune il concetto che le rocce contenenti diamanti si sono formate a profondit\u00e0 superiori a 150 km e primariamente al contatto astenosfera-litosfera o immediatamente sopra. La formazioni dei diamanti \u00e8 infine collegata allo sviluppo a lungo termine di cratoni continentali. Non si sa se i processi genetici dei diamanti abbiano operato solo nell'Archeano e Proterozoico o siano ancora attivi oggigiorno.\nLa conservazione dei diamanti per miliardi di anni richiede che il mantello sia mantenuto a bassa fugacit\u00e0 dell'ossigeno. Il passaggio di fluidi ricchi in CO2 e H2O attraverso gli orizzonti diamantiferi comporta l'ossidazione dei diamanti a CO o la loro conversione a grafite. In conclusione le ipotesi correnti ritengono che le radici dei cratoni continentali contengano \"orizzonti\" diamantiferi la cui estensione laterale e verticale \u00e8 sconosciuta. La distruzione e disaggregazione di questi orizzonti per il passaggio di magmi provenienti da maggiori profondit\u00e0 comporta l'incorporazione dei diamanti come xenocristalli nel magma.\nDistribuzione e uso delle kimberliti.\nA tutt'oggi sono stati individuati nel mondo circa 6400 camini kimberlitici, 900 dei quali sono classificati come diamantiferi e di questi solo una trentina sono stati coltivati per diamanti.&lt;br&gt;\nTra i distretti economicamente pi\u00f9 importanti ci sono quelli di Kimberley in Sudafrica (tra i primi individuati e coltivati), del Botswana centro-orientale, della miniera Mir e del camino Udachnaya (entrambi nella Repubblica Sacha in Siberia).&lt;br&gt;\nL'interesse per le kimberliti \u00e8 ovviamente legato alla presenza dei diamanti, che sono utilizzati principalmente per la realizzazione di utensili per la lavorazione di pietre dure (scalpelli e corone diamantate per lo scavo di rocce, lame e dischi per seghe, paste abrasive per la lavorazione delle gemme). Solo una minima parte dei diamanti ha le caratteristiche idonee per essere usata in gioielleria. Alcuni camini kimberlitici contengono la variet\u00e0 color rubino del granato piropo, utilizzata in gioielleria come pietra semipreziosa."}
{"id": "639370", "revid": "729019", "url": "https://it.wikipedia.org/wiki?curid=639370", "title": "Ellinika Tagmata Asphaleias", "text": "I Battaglioni di sicurezza erano reparti di sicurezza, composti da volontari greci, istituiti nel settembre 1943 dal SS-Gruppenf\u00fchrer Walter Shimana che era anche \"SS- und Polizeif\u00fchrer\" in Grecia.\nStruttura.\nConosciuti inizialmente come Evzoni, ben presto passarono da 4 battaglioni a 9, inquadrati all'interno delle SS. Il loro compito era di portare avanti operazioni di controguerriglia, affrontando i partigiani della Resistenza greca. Ebbero anche incarichi di polizia ausiliaria sotto il controllo della RSHA\nForza del reparto.\nAveva una forza di 5.725 uomini, di cui 532 erano ufficiali e 656 sottufficiali.\nI 9 battaglioni erano raggruppati in 3 reggimenti, costituiti ognuno da 3 battaglioni."}
{"id": "639373", "revid": "709565", "url": "https://it.wikipedia.org/wiki?curid=639373", "title": "Andrew W.K.", "text": "Biografia.\nAndrew W.K. \u00e8 nato a Los Angeles, California ed \u00e8 cresciuto ad Ann Arbor, Michigan, dove, all'et\u00e0 di 4 anni, ha iniziato a prendere lezioni di pianoforte attraverso l'Universit\u00e0 di Scuola di Musica del Michigan. Ha frequentato il college privato Greenhills Schools, prima di frequentare la Community High School tra il 1993-1997, dove ha studiato tastiera jazz. Suo padre \u00e8 il professore James Krier, ben noto all'Universit\u00e0 del Michigan.\nNon si sa molto di Andrew W.K. prima del suo successo: vi sono dubbi significativi riguardo a chi sia e a come sia arrivato alla sua situazione attuale. Si sa che era amico della band Wolf Eyes e ha pubblicato alcune canzoni sotto il loro nome. Ha pubblicato molti singoli tramite la Bulb Records come musicista solista prima di trasferirsi a New York all'et\u00e0 di 18 anni. Andrew WK \u00e8 anche un lottatore di wrestling tanto che il suo personaggio \u00e8 incluso nel videogioco \"\", contenente anche \"Party Hard\", una sua traccia nel OST del videogioco.\nIl 19 giugno 2013 durante gli O Music Awards a New York ha stabilito un nuovo record mondiale. Ha suonato la batteria per 24 ore consecutive. Era presente anche Chad Smith dei Red Hot Chili Peppers per dare sostegno all'artista."}
{"id": "639377", "revid": "110157", "url": "https://it.wikipedia.org/wiki?curid=639377", "title": "QSIG", "text": "QSIG \u00e8 un protocollo ISDN, estensione del protocollo ISDN Q.931, per la segnalazione in un sistema di comunicazione ai cui nodi si trovano PABX, ossia centrali telefoniche private, tipicamente di aziende, collegate al flusso ISDN.\nIl protocollo QSIG permette ai PABX di reti telefoniche differenti di comunicare utilizzando il flusso primario ISDN (\"PRI-Primary Rate Interface\") e, potenzialmente, di effettuare comunicazioni VOIP a standard H.323 o SIP, sfruttando le caratteristiche trasmissive implementate nel protocollo Q.931.\nIn pratica, QSIG fornisce al Q.931 quei servizi supplementari, allo stesso modo in cui il protocollo H.450 fornisce servizi supplementari al protocollo H.323.\nI PABX che implementano il protocollo QSIG possono cos\u00ec utilizzare servizi supplementari (come, ed esempio il \"call transfer\", il \"forwarding\", ecc.) da un nodo all'altro, anche in modalit\u00e0 VOIP.\nPer un'azienda distribuita con molte filiali (anche all'estero), gli utenti riceveranno gli stessi servizi attraverso la rete senza preoccuparsi a quale nodo il loro telefono \u00e8 collegato. Questa prestazione, in concomitanza con l'attivazione di un servizio di fonia VOIP, rende pi\u00f9 facili le comunicazioni tra utenti di reti estese e decentrate nel territorio."}
{"id": "639378", "revid": "729019", "url": "https://it.wikipedia.org/wiki?curid=639378", "title": "Ethelontiki Chorophylaki", "text": "LEthelontiki Chorophylaki era un reparto di Gendarmeria greca durante l'occupazione tedesca nella seconda guerra mondiale; era composta da volontari greci sotto il diretto comando dell'Ordnungspolizei locale tedesca. Una di queste unit\u00e0 era denominata Poulos Verband ed era comandata da George Poulos.\nLa base dell'unit\u00e0 era di stanza a Kali Vrissi, vicino a Salonicco.\nNel novembre del 1944 fu trasferita a Lubiana in Slovenia e nel marzo del 1945 si ritirava a Kitzb\u00fchel in Austria.\nDurante la guerra civile greca tra il 1946 e il 1949 il reparto combatt\u00e9 contro i guerriglieri comunisti greci.\nStruttura e forza del reparto.\nIl reparto era strutturato in:\nper una forza totale compresa tra i 250 e i 400 uomini"}
{"id": "639381", "revid": "31789", "url": "https://it.wikipedia.org/wiki?curid=639381", "title": "Ismaele", "text": "Ismaele (Ebraico \u05d9\u05b4\u05e9\u05b0\u05c1\u05de\u05b8\u05e2\u05b5\u05d0\u05dc, ) \u00e8 un personaggio biblico, uno dei figli del patriarca Abramo. In ebraico in suo nome significa \"Dio ascolta\" oppure \"l'atto di Dio di far ascoltare\".\n\u00c8 citato pi\u00f9 volte nel Corano come esempio di rettitudine, come profeta di Dio e Suo apostolo.\nPersonaggio biblico.\nIl libro della Genesi afferma che Ismaele nacque dalla schiava Agar: \nDopo la nascita del figlio Isacco dalla moglie Sara insorge un'acuta gelosia di quest'ultima nei confronti della giovane schiava Agar. Abramo si trova allora costretto ad allontanare Agar e il loro figlio Ismaele (cfr. Genesi ), che si riducono a vivere nel Deserto di Paran. Pi\u00f9 avanti Ismaele prender\u00e0 in moglie una egiziana.\nIsmaele \u00e8 perci\u00f2 considerato il progenitore \"nobile\" degli Arabi i cui discendenti, da questo punto di vista, possono essere definiti \"ismaeliti\", senza, per\u00f2, che questo debba ingenerare confusione con quella parte dei musulmani che si rifanno alla variante ismailita (o settimana) dello Sciismo.\nIsmaele nel Nuovo Testamento.\nIsmaele viene citato anche nel Nuovo Testamento. San Paolo, nella lettera ai Galati (), lo indica come figlio della schiava (Agar, figura della Legge), e lo contrappone a Isacco, il figlio della donna libera (Sara, figura della grazia, cio\u00e8 della salvezza che si ottiene mediante la fede).\nCitazioni.\nI figli d'Ismaele furono, secondo la Bibbia, Nebaioth, Kedar, Adbeel, Mibsam, Mishma, Duma, Massa, Hadar, Tema, Jethur, Nafish, Kedma. (cfr. Genesi I 25,13-16)\nIl nome Ismaele \u00e8 anche citato nell' (o \"The Whale\") di Herman Melville. Alcuni appassionati lo definiscono pertanto un \"nome letterario\".\nPersonaggio del Corano.\nLa tradizione islamica \u00e8 divisa nell'individuare in Ismaele o nel fratello consanguineo Isacco (avuto da Sara) il figlio che Dio ordin\u00f2 ad Abramo di sacrificargli, fermandone la mano prima dell'esecuzione, soddisfatto dell'ubbidienza totale (\"isl\u0101m\") mostrata da Abramo.\nPartorito dalla madre H\u0101gar nell'area stepposa della Mecca in cui Abramo l'aveva accompagnata, Ismaele pass\u00f2 l\u00ec tutta la sua giovinezza. Secondo la tradizione araba Ismaele prese in moglie la figlia del capo della trib\u00f9 locale dei Jurhum, primi signori della Mecca.\nNel corso di una delle visite effettuate da suo padre lo avrebbe aiutato secondo la medesima tradizione a riedificare la Ka\u02bfba, del tutto distrutta in seguito al Diluvio Universale, aiutandolo anche nella ricollocazione nell'angolo Sud-Est della Pietra nera (\"al-\u1e25ajar al-aswad\"), ultimo lacerto della Casa Antica fatta calare da Dio in Terra all'inizio dei tempi come Suo santuario.\nAlla sua morte sarebbe stato inumato accanto a sua madre, accostato alla Ka\u02bfba, fra la parete sud-occidentale e il muretto semicircolare (\"hat\u012bm\") poco discosto. Sarebbe questo il motivo per cui i pellegrini musulmani, in segno di rispetto, non possono calpestarne l'area interna cos\u00ec delimitata, definita in arabo \"\u1e25ijr Ism\u0101\u02bf\u012bl\", esclusa quindi dalla circumdeambulazione rituale (\"\u1e6daw\u0101f\").\nPer essere nato e vissuto presso La Mecca, \u00e8 considerato l'antenato illustre degli arabi settentrionali.\nI nomi dei dodici figli di Ismaele sono di alcune potenti trib\u00f9 arabe, in particolare Nebaioth per i Nabatei, Kedar per i Kedariti, Duma per i Thamudeni, e cos\u00ec via. Nel Corano, nel mondo islamico e in Occidente, gli arabi sono stati per secoli e ancora nel XX secolo sono detti Ismaeliti, intesi \"letteralmente\" come discendenti di sangue da un comune progenitore, quanto le dodici trib\u00f9 di Israele dai dodici figli di Giacobbe."}
{"id": "639383", "revid": "6276", "url": "https://it.wikipedia.org/wiki?curid=639383", "title": "Tunnel di base dello Zimmerberg", "text": ""}
{"id": "639390", "revid": "1610933", "url": "https://it.wikipedia.org/wiki?curid=639390", "title": "Sterna del Ruppel", "text": ""}
{"id": "639392", "revid": "293713", "url": "https://it.wikipedia.org/wiki?curid=639392", "title": "Ciro Ginestra", "text": "\u00c8 soprannominato \"il Cobra\".\nCarriera.\nGiocatore.\nCiro Ginestra inizia la sua carriera nella stagione 1997-1998 al , che all'epoca militava nel campionato di Serie B; il suo primo anno a Venezia si conclude con sole due presenze e una rete. Il club veneto lo conferma per un altro anno in cui totalizza 5 presenze. L'anno successivo (1998-1999) viene ceduto alla in serie C1 dove ha la possibilit\u00e0 di affermarsi collezionando 33 presenze e mettendo a segno 10 reti.\nPer la stagione seguente viene tesserato dalla in serie B. Con la squadra rossoverde segna un gol a Marassi contro la in una partita poi terminata 2-2. A met\u00e0 campionato, gennaio del 2000, torna al Venezia in Serie A: qui riesce a trovare spazio per sole 6 gare.\nIn seguito passa prima al (serie B) e poi al (serie C1) dove segna il gol-promozione nella partita decisiva contro il Brescello. Nel 2001 entra nell'organico della in serie B, squadra in cui non riesce a segnare malgrado le 14 partite disputate. Nel gennaio dell'anno seguente passa nelle file del Padova in serie C1 siglando ben 7 gol in 11 partite. Il Padova lo conferma per il campionato 2002/2003, stagione in cui Ginestra sigla pi\u00f9 reti: 21 in 34 partite.\nI due anni successivi al campionato con il Padova non sono un buon ricordo per l'attaccante puteolano che torna a Venezia totalizzando complessivamente 14 presenze senza mettere a segno neppure una rete. Nel gennaio del 2005 Ginestra fa ritorno a Padova. Per la stagione 2005-2006 per Ginestra si profila un contratto con una nuova squadra, il Frosinone di Ivo Iaconi; qui l'attaccante riesce a trovare spazio concludendo la stagione come capocannoniere della squadra con 11 reti in 34 presenze.\nSembra che Ginestra abbia trovato l'accordo con il club quando arriva la notizia della sua cessione definitiva negli ultimi giorni prima della chiusura del calciomercato. Il 29 agosto 2007, dopo aver giocato la prima partita della stagione 2007-2008 nelle file del Perugia (segnando una doppietta contro il ), \u00e8 acquistato dal , con cui firma un contratto biennale. \u00c8 proprio a Gallipoli che si sposa con una ragazza del posto e fa nascere la sua figlia.. Nella prima stagione nel Salento gioca poco per via degli infortuni, ma nella seconda guida i gallipolini alla prima storica promozione in Serie B. Contro il Cittadella segna la doppietta che fa vincere la partita alla squadra ionica, di cui \u00e8 la punta titolare e il capitano.\nIl 28 gennaio 2010 si accasa al Crotone, sempre in Serie B, a titolo definitivo, mentre il 22 luglio 2011 firma un contratto biennale con il , in Prima Divisione.\nIl 5 marzo 2012 tocca quota 100 gol in carriera da professionista nella partita contro il Foligno. Il 3 agosto 2012, Ginestra rescinde consensualmente il contratto che lo legava al Sorrento. Poco dopo, nella stessa giornata, la Salernitana comunica di aver fatto sottoscrivere al calciatore un contratto triennale.\nPer la stagione 2014-2015 viene nominato capitano della Salernitana.\nAllenatore.\nIl 20 gennaio 2015 si ritira dal calcio giocato e diventa il nuovo allenatore dei Giovanissimi Nazionali della Salernitana.\nDopo aver allenato la formazione degli Allievi Nazionali dei \"Granata\" nella stagione successiva, il 23 giugno 2016 diventa il nuovo tecnico della Sangiovannese, club toscano militante in Serie D.. Si dimette il 4 dicembre, dopo aver conquistato 14 punti nei primi quattordici incontri di campionato, a causa di problemi societari interni alla squadra aretina.\nIl 10 ottobre 2017 diventa il nuovo tecnico del Team Altamura. Il 16 giugno 2018 lascia la squadra pugliese.\nIl 12 luglio 2018 viene ufficializzato l'accordo con il Bisceglie. A inizio agosto, causa la crisi societaria si dimette, ma l'11 settembre ritorna alla guida del team. Il 10 dicembre 2018, pur in una buona situazione di classifica d\u00e0 ancora le dimissioni. Nell'estate 2019 viene ingaggiato come nuovo allenatore della Casertana, poi, un anno dopo, viene ingaggiato come nuovo allenatore dell'AZ Picerno, venendo esonerato il 26 febbraio 2021, a seguito dell'insoddisfacente rendimento della squadra.\nDal 12 ottobre 2021, in seguito all'esonero di Luigi Panarelli, assume la guida della . Ironia della sorte, esattamente come quattro anni prima nell'esperienza nel Team Altamura assume le redini della panchina a discapito, ancora una volta, dell'allenatore tarantino.Il 1\u00ba febbraio 2022 viene esonerato con la squadra al terz'ultimo posto.\nStatistiche.\nStatistiche da allenatore.\n\"Statistiche aggiornate al 1\u00ba febbraio 2022.\""}
{"id": "639396", "revid": "1568601", "url": "https://it.wikipedia.org/wiki?curid=639396", "title": "Illimani", "text": "L'Illimani \u00e8 una montagna della Bolivia nord-occidentale, a sud di La Paz, nella Cordigliera Reale delle Ande. Con i suoi 6.439 metri di altezza \u00e8 la terza montagna del Paese. Il nome sembra derivi dall'aymara \"Illi mani\" (\"aquila dorata\").\nAscensioni recenti.\nNel giugno 2015 due alpinisti italiani, Marco Majori e Marco Farina, entrambi appartenenti alla Sezione militare di Alta Montagna dell'Esercito Italiano, hanno aperto una nuova via sulla parete sud dell'Illimani, denominata \"Directa Italiana\".\nIncidenti.\nNell'agosto del 1973 il francese Pierre Dedieu e il miglior scalatore boliviano dell'epoca, Ernesto S\u00e1nchez, morirono durante la scalata del monte. Qualche mese pi\u00f9 tardi una spedizione italiana del CAI, su invito delle autorit\u00e0 locali, intraprese operazioni di ricerca dei corpi di Dedieu e S\u00e1nchez. Quest'ultimo venne ritrovato, ma il 23 novembre, nel corso di ulteriori ricerche di Dedieu, il capo spedizione italiano Carlo Nembrini perse la vita a breve distanza dal campo base della spedizione al \"Nido del Condor\", scivolando lungo un pendio innevato e cadendo infine da un salto roccioso di 500 metri.\nL'Illimani nella cultura.\nInti-Illimani.\nIl gruppo musicale cileno degli Inti-Illimani ha preso il nome da questa montagna, unendo la parola \"Inti\" che in lingua quechua significa \"sole\", alla parola \"Illimani\".\nAraldica.\nL'Illimani \u00e8 rappresentato al centro dello stemma di La Paz, dopo la sua modifica del 1897."}
{"id": "639398", "revid": "2519", "url": "https://it.wikipedia.org/wiki?curid=639398", "title": "Aree naturali protette delle Marche", "text": "Elenco delle aree naturali protette delle Marche"}
{"id": "639405", "revid": "13102", "url": "https://it.wikipedia.org/wiki?curid=639405", "title": "Parco del Conero", "text": ""}
{"id": "639407", "revid": "4175", "url": "https://it.wikipedia.org/wiki?curid=639407", "title": "Obiettore di coscienza", "text": ""}
{"id": "639410", "revid": "13102", "url": "https://it.wikipedia.org/wiki?curid=639410", "title": "Parco Nazionale del Gran Sasso e Monti della Laga", "text": ""}
{"id": "639420", "revid": "33888", "url": "https://it.wikipedia.org/wiki?curid=639420", "title": "Premio del Gioved\u00ec Marisa Rusconi", "text": "Il premio del Gioved\u00ec \"Marisa Rusconi\" \u00e8 stato un premio letterario riservato ad opere prime di narrativa in lingua italiana, edite nell'anno precedente a quello di assegnazione.\nStoria.\nIl premio nacque nel 1994 come premio del Gioved\u00ec nel contesto del salotto culturale-letterario tenuto a Milano dall'avvocato, scrittore e commediografo Augusto Bianchi Rizzi.\nDal 2000 il premio \u00e8 stato intitolato alla memoria della giornalista e scrittrice Marisa Rusconi, gi\u00e0 membro della giuria.\nA partire dal 2009 il premio non \u00e8 stato pi\u00f9 assegnato per malattia dello sponsor Augusto Bianchi Rizzi venuto a mancare nel 2014.\nIl premio.\nIl premio consiste in una somma di denaro per gli autori di entrambe le opere selezionate, e nell'assistenza legale gratuita in un giudizio civile (primo grado) per l'editore dell'opera risultata vincitrice.\nAi sensi dello statuto del premio, nella selezione delle opere finaliste la giuria si basa sui seguenti criteri: la modernit\u00e0 dei temi, il respiro sociale e la qualit\u00e0 della scrittura.\nLa designazione dell'opera vincitrice ha luogo l'ultimo gioved\u00ec del mese di giugno, alla presenza degli autori delle opere selezionate e dei loro editori: in tale occasione le due opere sono sottoposte al voto dei circa 150 ospiti abitualmente presenti. Lo spoglio delle schede viene tradizionalmente affidato al sociologo Renato Mannheimer.\nGiuria.\nNella sua configurazione attuale ogni anno la giuria - composta (nel 2006) da Donatella Borghesi, Luigi Buffarini, Marisa Bulgheroni, Roberto Carusi, Michelangelo Coviello, Carmen Covito, Gabriele Crespi Reghizzi, Emilia Cestelli Dalla Chiesa, Nicola Dan\u00e8, Vanna De Angelis, Erminia Dell'Oro, Armando Massarenti, Cristina Pariset, Leonardo Pelo, Michele Pepe, Bianca Pitzorno, Valeria Regazzoni, Silvia Sereni, Matteo Vegetti, Stefano Nespor, Mariano Settembri e presieduta da Augusto Bianchi Rizzi - seleziona due opere finaliste.\nAlbo dei vincitori.\nVincitore: Miro Silvera - \"L'ebreo narrante\" (Frassinelli)\nVincitore: Antonio Pennacchi - \"Mammut\" (Donzelli)\nVincitore: Massimo Carlotto - \"Il fuggiasco\" (Edizioni e/o)\nVincitore: Giulio Cingoli - \"Il gioco del mondo nuovo\" (Baldini &amp; Castoldi)\nVincitore: Marco Philopat - \"Costretti a sanguinare\" (Shake edizioni)\nFinalista: Stefano Marcelli - \"Il dio femmina stuprato nel bosco\" (Fazi editore)\nVincitore: Paola Mordiglia - \"Fucking matura\" (Adnkronos Libri)\nFinalista: Marco Bosonetto - \"Il sottolineatore solitario\" (Einaudi)\nVincitore: Rocco Fortunato - \"I reni di Mick Jagger\" (Fazi editore)\nFinalista: Giovanni Chiara - \"L'agghiaccio\" (Marsilio Editori)\nSegnalazione per:\nVincitore: Smari Abdel Malek - \"Fiamme in paradiso\" (Il Saggiatore)\nFinalista: Paola Mastrocola - \"La gallina volante\" (Guanda)\nSegnalazione per:\nVincitore: Davide Longo - \"Un mattino ad Irgalem\" (Marcos y Marcos)\nFinalista: Lorenzo Licalzi - \"Io no\" (Fazi editore)\nVincitore: Gianrico Carofiglio - \"Testimone inconsapevole\" (Sellerio Editore)\nFinalista: Simonetta Agnello Hornby - \"La mennulara\" (Feltrinelli)\nSegnalazione per:\nVincitore: Laura Facchi - \"Il megafono di Dio\" (Baldini &amp; Castoldi)\nFinalista: Alessandro Banda - \"La verit\u00e0 sul caso Franz Caffa\" (Guanda)\nPremio speciale: Luisito Bianchi - \"La messa dell'uomo disarmato\" (Sironi editore)\nVincitore: Gianni Marilotti - \"La quattordicesima commensale\" (Il Maestrale)\nFinalista: Francesco Dezio - \"Nicola Rubino \u00e8 entrato in fabbrica\" (Feltrinelli)\nSegnalazione per:\nVincitori: Il premio non \u00e8 stato assegnato in quanto la giuria non ha ritenuto alcuna opera meritevole di essere selezionata.\nSegnalazione per:\nVincitore: Hamid Ziarati - \"Salam, maman\" (Einaudi)\nFinalista: Alessandro Scotti - \"Tempo - storia di una solitudine\" (Neon Tealibri)\nSegnalazione per:\nVincitore: Fabio Geda - \"Per il resto del viaggio ho sparato agli indiani\" (Instar libri)\nFinalista: Gabriella Ghermandi - \"Regina di fiori e di perle\" (Donzelli)\nPremio speciale della giuria: Mario Calabresi - \"Spingendo la notte pi\u00f9 in l\u00e0. Storia della mia famiglia e di altre vittime del terrorismo\" (Arnoldo Mondadori Editore)\nSegnalazione per:"}
{"id": "639430", "revid": "78273", "url": "https://it.wikipedia.org/wiki?curid=639430", "title": "Premio del Gioved\u00ec", "text": ""}
{"id": "639431", "revid": "78273", "url": "https://it.wikipedia.org/wiki?curid=639431", "title": "Premio letterario del Gioved\u00ec", "text": ""}
{"id": "639432", "revid": "78273", "url": "https://it.wikipedia.org/wiki?curid=639432", "title": "Premio Marisa Rusconi", "text": ""}
{"id": "639433", "revid": "78273", "url": "https://it.wikipedia.org/wiki?curid=639433", "title": "Premio letterario Marisa Rusconi", "text": ""}
{"id": "639434", "revid": "78273", "url": "https://it.wikipedia.org/wiki?curid=639434", "title": "Premio &quot;Marisa Rusconi&quot;", "text": ""}
{"id": "639435", "revid": "78273", "url": "https://it.wikipedia.org/wiki?curid=639435", "title": "Premio letterario &quot;Marisa Rusconi&quot;", "text": ""}
{"id": "639437", "revid": "484362", "url": "https://it.wikipedia.org/wiki?curid=639437", "title": "Gallo cedrone", "text": ""}
{"id": "639441", "revid": "767487", "url": "https://it.wikipedia.org/wiki?curid=639441", "title": "Teletirrenouno", "text": "Teletirrenouno, o anche TT1, \u00e8 stata un'emittente televisiva italiana attiva nella citt\u00e0 di Livorno.\nStoria.\nTeletirrenouno nacque nel 1974, tra le prime che in Italia hanno trasmesso via etere. La frequenza era 38, venivano registrati 3 TG per settimana. Lo studio, improvvisato, era in un appartamento nel Grattacielo di piazza Matteotti e il trasmettitore era posto al Castellaccio, una collina posta a sud di Livorno.\nTeletirrenouno fu anche una delle prime a ritrasmettere i programmi di Telemontecarlo.\nNel 1979 gli studi si spostarono presso il \"ridotto\" del cinema teatro Gran Guardia in via Grande sempre a Livorno, la frequenza divenne UHF 41, nel 1980 la frequenza cambi\u00f2 di nuovo a UHF 62, nel 1981 l'emittente chiuse i battenti cedendo le frequenze a Tele Libera Firenze."}
{"id": "639449", "revid": "767487", "url": "https://it.wikipedia.org/wiki?curid=639449", "title": "Gestapo serba", "text": "La Gestapo serba era un corpo di polizia segreta politica dello stato Serbo, collaborazionista del Terzo Reich, e avente finalit\u00e0 e scopi simili a quelli della Gestapo nazista. Parteciparono sul suolo balcanico alla lotta anti-partigiana.\nFormazione dell'unit\u00e0.\nIl 1\u00ba aprile 1942 la Gestapo tedesca iniziava la formazione del \"1\u00ba reparto speciale da combattimento di Belgrado\" con lo scopo di combattere contro l\"'Esercito di liberazione del popolo\" (formazione della resistenza comunista operante in territorio serbo). I membri di questa unit\u00e0 si autodefinivano \"Gestapo serba\".\nVa detto che molti esponenti di questa milizia erano sostanzialmente dei comuni criminali: i frequenti abusi di autorit\u00e0 in cui incorsero, convinsero alla lunga i supervisori germanici dell'opportunit\u00e0 di sciogliere la formazione (cosa che avvenne il 29 febbraio 1944).\nOrganico.\nAlla fine del 1942 la Gestapo Serba raggiunse un organico di 147 uomini. Gli arruolamenti erano curati dal comandante Strahinja Janji\u0107 e dal suo \"vice\" Svetozar Ne\u0107ak. Gli elementi provenivano dalla \u017dandarmerija, dai volontari di Dimitrije Ljoti\u0107 e simpatizzanti nazisti.\nPer essere ammessi, i candidati dovevano recarsi alla centrale Gestapo di Belgrado, redigere una sorta di autobiografia e prestare giuramento.\nAddestramento.\nIl luogo dove sorse la prima scuola d'addestramento fu Belgrado, in via Starine Novaka nr. 24 (il palazzo della scuola elementare).\nNell'aprile del 1943 un gruppo di 22 agenti di questa formazione veniva inviato a Berlino per seguire un ulteriore corso di perfezionamento."}
{"id": "639452", "revid": "1543377", "url": "https://it.wikipedia.org/wiki?curid=639452", "title": "IBM RS64", "text": "L'IBM RS64 \u00e8 una famiglia di microprocessori prodotta da IBM per la sua linea di server AS/400 e RS/6000.\nI processori erano ottimizzati per lo svolgimento dei compiti commerciali (prestazioni sugli interi, larghe cache, gestione salti) e non avevano caratteristiche come un'unit\u00e0 in virgola mobile potente come la famiglia POWER da cui derivano. Questi processori derivavano dai processori PowerPC ma includevano delle caratteristiche aggiuntive e fin dal primo modello furono progettati a 64 bit.\nRS64 (Apache).\nIl modello Apache venne presentato nel 1997 nella linea RS/6000 e AS/400. Venne sviluppato a partire dai primi PowerPC e venne sviluppato specificamente per la linea AS/400. Il processore era dotato di 128 KB di cache di primo livello nel processore. Aveva 4 MB di cache di secondo livello su chip esterni collegati al processore da un bus da 125\u00a0MHz a 128 bit. Il processore poteva gestire una configurazione SMP con 12 unit\u00e0 al massimo.\nRS64-II (Northstar).\nIl processore Northstar venne presentato nel 1998 a una frequenza di 262\u00a0MHz con 8 MB di cache di secondo livello collegata da un bus da 256 bit. La scheda del processore comprendeva quattro PS64-II in modo da poter sostituire la precedente scheda a quattro processori RS64 in modo da consentire un aggiornamento delle macchine indolore.\nRS64-III (Pulsar).\nIl Pulsar venne presentato nel 1999 a una frequenza di 450\u00a0MHz con 8 MB di SRAM DDR come cache di secondo livello collegata al processore da un bus a 256 bit a 450\u00a0MHz. la cache di primo livello integrata nel processore venne portata a 256 KB. La predizione delle diramazioni venne migliorata e l'errore per la predizione errata venne ridotto a 0 o 1 ciclo. Il processore era dotato di una pipeline da 5 stadi e gestiva configurazioni SMP a 24 vie.\nRS64-IV (Istar, Sstar).\nIstar e Sstar vennero presentati nel 2000 a 600\u00a0MHz, in seguito incrementati a 750\u00a0MHz. La cache di secondo livello venne portata a 16 MB gestita come nel RS64-III. Fu il primo processore ad ampia diffusione a gestire il multithreading. In sostanza ogni processore memorizza le informazioni di due thread e al sistema operativo appare come un biprocessore. Quando un processo \u00e8 in esecuzione il secondo risulta fermo. Quando il primo processo incontra un evento a latenza elevata (tipo una cache miss della cache di secondo livello) il processo viene messo in stop e il secondo processo viene attivato, dal punto di vista del sistema operativo \u00e8 come se si attivasse il secondo processore logico. Nel caso il processo invece incontri un evento a latenza non elevata (cache miss della cache di primo livello) il secondo processo viene attivato solamente se \u00e8 pronto per l'esecuzione e il processo in stop era il successivo processo da attivare secondo lo scheduler del sistema operativo. IBM chiam\u00f2 questa tecnica \"multithreading a grana grossa\". Questo multithreading \u00e8 leggermente diverso dal multithreading implementato di processori come il Pentium 4.\nSecondo i documenti IBM il multithreading a grana grossa fornisce prestazioni migliori in un'architettura con esecuzione in ordine delle istruzioni come quella degli RS64. I processori RS inoltre a differenza dei processori POWER sono stati sempre parchi nei consumi arrivando a consumare circa 15 Watt per il core.\nPer diversi anni la linea di processori POWER forn\u00ec frequenze operative basse rispetto alla concorrenza. La linea RS64 era il top della gamma IBM nei server unix SMP. Nei programmi commerciali le prestazioni dei sistemi RS64-IV erano paragonabili a quelle dei processori Sun Microsystems e degli altri concorrenti sebbene le prestazioni nel calcolo in virgola mobile non fossero paragonabili a quelle dei processori POWER3-II. Con l'introduzione dei POWER4 comunque la linea fu dismessa."}
{"id": "639455", "revid": "1664419", "url": "https://it.wikipedia.org/wiki?curid=639455", "title": "RISC Single Chip", "text": "RISC Single Chip (RSC) \u00e8 un microprocessore prodotto da IBM e basato sul POWER1. Il processore venne utilizzato negli RS/6000 di fascia bassa. Nello specifico lo utilizzarono il modello 220 e 230. Il processore utilizzava un milione di transistor, il 20% in pi\u00f9 del POWER1. "}
{"id": "639459", "revid": "67571", "url": "https://it.wikipedia.org/wiki?curid=639459", "title": "Estrogeni", "text": ""}
{"id": "639460", "revid": "1543377", "url": "https://it.wikipedia.org/wiki?curid=639460", "title": "Rete di Petri", "text": "Una rete di Petri (conosciuta anche come \"rete posto/transizione\" o \"rete P/T\") \u00e8 una delle varie rappresentazioni matematiche di un sistema distribuito discreto. Come un linguaggio di modellazione, esso descrive la struttura di un sistema distribuito come un grafo bipartito con delle annotazioni. Furono inventate nel 1962 durante la tesi di dottorato dell'autore Carl Adam Petri.\nDescrizione.\nConcetti base.\nUna rete di Petri PT (Place/Transition) \u00e8 un grafo orientato con due tipi di nodi, posti e transizioni, connessi da archi diretti. I posti sono rappresentati graficamente da cerchi e le transizioni da rettangoli.\nUn arco pu\u00f2 unire solamente nodi di tipo diverso, quindi possono esserci archi tra posti e transizioni - ma non tra posti e posti o transizioni e transizioni. Un posto da cui un arco parte per finire in una transizione \u00e8 detto posto di input della transizione; un posto in cui un arco arriva partendo da una transizione \u00e8 detto posto di output della transizione.\nI posti possono contenere un certo numero di token o marche. Una distribuzione di token sull'insieme dei posti della rete \u00e8 detta marcatura. Le transizioni agiscono sui token in ingresso secondo una regola, detta regola di scatto (in inglese \"firing\").\nUna transizione \u00e8 \"abilitata\" se pu\u00f2 scattare, cio\u00e8 se ci sono token in ogni posto di input. Quando una transizione scatta, essa consuma token dai suoi posti di input, esegue dei task e posiziona un numero specificato di token in ognuno dei suoi posti di uscita. Ci\u00f2 avviene automaticamente, ad esempio in un singolo step non-prelazionabile.\nL'esecuzione delle reti di Petri \u00e8 non deterministica. Ci\u00f2 significa due cose:\nPoich\u00e9 lo scatto di una transizione non \u00e8 predicibile a priori, le reti di Petri sono molto adatte a modellare il comportamento di un sistema concorrente.\nDefinizione formale.\nUna rete di Petri \u00e8 un'estensione della classe delle rete elementari:\nDefinizione 1: Una rete \u00e8 una tripla formula_1 dove:\nUna rete \u00e8 un grafo bipartito, dove formula_2 \u00e8 una partizione e formula_3 \u00e8 l'altra. Pi\u00f9 precisamente, per ogni formula_7 in formula_3 esistono formula_9 e formula_10 in formula_2 tali che formula_12 e formula_13 appartengono ad formula_14 e per ogni formula_9 e formula_10 in formula_2 se formula_18 e formula_19 sono in formula_14 allora formula_21. In formula:\nformula_22\nL'insieme formula_23 contiene gli elementi della rete. L'insieme dei posti definisce gli stati locali della rete, tuttavia, lo stato globale di una rete pu\u00f2 essere definito da sottoinsiemi di posti.\nDefinizione 2: Data una rete formula_1 , una configurazione \u00e8 un insieme formula_25.\nDefinizione 3: Una rete elementare \u00e8 una rete della forma formula_26 dove:\nDefinizione 4: Una rete di Petri \u00e8 una rete della Teoria delle reti di Petri.\nLe propriet\u00e0 teoriche delle reti di Petri sono state studiate ampiamente. Un motivo principale per usare le reti di Petri nel modellare i sistemi concorrenti \u00e8 dato dalla possibilit\u00e0 di delineare formalmente e decidere delle propriet\u00e0 desiderabili del sistema, come la \"liveness\" (ad esempio, in un sistema che non deve mai bloccarsi) o la \"boundedness\" (ad esempio, le risorse di un sistema come la CPU sono limitate). Naturalmente, la stessa propriet\u00e0 in un contesto diverso pu\u00f2 assumere un significato completamente diverso.\nUna marcatura in una rete di Petri \u00e8 \"raggiungibile\" se, partendo dalla marcatura iniziale, esiste una sequenza di scatto che la produce. Una rete di Petri \u00e8 \"bounded\" se c'\u00e8 un limite massimo al numero di token nelle sue marcature raggiungibili.\nTipi principali.\nCi sono sei tipi principali delle reti di Petri:\nEstensioni.\nEsistono molte estensioni delle reti di Petri. Alcune di esse sono completamente retro-compatibili (ad esempio le reti di Petri colorate) con la rete di Petri originaria, altre aggiungono propriet\u00e0 che non possono essere modellate nella rete di Petri d'origine (ad esempio le reti di Petri tempificate). Se esse possono essere modellate nella rete di Petri originale, esse non sono reali estensioni ma sono modi conveniente di far vedere la stessa cosa, e possono essere trasformate con opportune formule matematiche nell'originale rete, senza perdere di significato. Le estensioni che non possono essere trasformate sono a volte rappresentazioni molto potenti, ma tipicamente perdono una quantit\u00e0 di tools matematici disponibili per analizzare le normali reti di Petri.\nIl termine rete di Petri ad alto livello \u00e8 usato per molti formalismi delle reti di Petri che estendono il formalismo base P/T. Questo include anche le reti di Petri colorate, gerarchiche e tutte le altre estensioni citate in questa sezione.\nUna breve lista delle possibili estensioni:\nNascono cos\u00ec le reti di Petri temporizzate, nelle quali ci sono delle transizioni che sono temporizzate e altre che non lo sono (tipicamente le transizioni senza tempificazione hanno una priorit\u00e0 pi\u00f9 alta di quelle temporizzate). Si vedano anche le reti di Petri stocastiche che aggiungono un tempo non-deterministico per rendere un concetto di casualit\u00e0 delle transizioni. La distribuzione casuale esponenziale \u00e8 tipicamente utilizzare per 'tempificare' tali reti. In questo caso, il grafo di raggiungibilit\u00e0 della rete diventa una catena di markov.\nCi sono molte altre estensioni alla rete di Petri, ma \u00e8 importante ricordare che quanto pi\u00f9 aumenta la complessit\u00e0 della rete in termini di propriet\u00e0 estese, tanto pi\u00f9 difficile \u00e8 usare i tools standard per valutare certe propriet\u00e0 della rete. Per questa ragione, \u00e8 una buona idea usare il tipo di rete pi\u00f9 semplice possibile per un dato processo di modellizzazione.\nModelli successivi di concorrenza.\nSuccessivamente all'invenzione delle reti di Petri, altri modelli di concorrenza, che sono basati sullo scambio di messaggi e sul comportamento composizionale, sono stati introdotti. Robin Milner e Carl Hewitt hanno infatti sostenuto che la mancanza della possibilit\u00e0 di composizione delle reti \u00e8 una seria limitazione di Petri poich\u00e9 \u00e8 limitata la modularit\u00e0.\nIn aggiunta, Hewitt ha sostenuto che le reti di Petri mancano di localit\u00e0 poich\u00e9 i token di input di una transizione scompaiono simultaneamente, cosa che limita il realismo del modello. Hewitt conosceva l'immediata contro-risposta alla sua osservazione, cio\u00e8 che l'uso proprio delle reti di Petri \u00e8 obbedire al \"vincolo del singolo evento\", ogni transizione dovrebbe modellare un \"singolo\" evento. Ma senza tenere conto del tempo necessario perch\u00e9 l'evento accada o del tempo necessario affinch\u00e9 l'operazione associata alla transazione sia compiuta.\nforma formula_33 , che estende la rete elementare in modo che:\nSemantica.\nUn grafo di rete di Petri \u00e8 una quadrupla formula_37 , dove:\nLa relazione di flusso \u00e8 un insieme di archi formula_43 . In molti testi, gli archi possono avere molteplicit\u00e0 1. Useremo la convenzione di usare formula_14 al posto di formula_45 ottenendo cos\u00ec che un grafo di rete di Petri \u00e8 un multigrafo bipartito formula_46.\nIl pre-insieme di una transizione formula_7, \u00e8 l'insieme dei suoi posti di input: formula_48 ; il post-insieme \u00e8 un insieme dei posti di output: formula_49. Le due definizione sono analoghe.\nUna marcatura di una rete di Petri \u00e8 un multiinsieme dei suoi posti, cio\u00e8 una mappatura formula_50 . Diremo quindi che la marcatura assegna un numero di token.\nUna rete di Petri \u00e8 una quartupla formula_51, dove:\nSemantica di Esecuzione.\nIl comportamento di una rete di Petri viene definito attraverso relazioni fra le marcature, da notare che la marcatura pu\u00f2 essere aggiunta come un qualsiasi multiinsieme: formula_54\nL'esecuzione di un grafo di rete di Petri formula_55 pu\u00f2 essere definito attraverso la relazione di transizione formula_56 sulle marcature, nel modo seguente:\nIn parole:\nSiamo generalmente interessati a cosa potrebbe accadere nel caso in cui le transizioni scattassero in ordine arbitrario. Diciamo che una marcatura formula_68 \u00e8 raggiungibile da una marcatura formula_60 in un solo passo se formula_70, diciamo inoltre che \u00e8 raggiungibile da formula_60 se formula_72 , dove formula_73 \u00e8 la chiusura riflessiva e transitiva di formula_56 se \u00e8 raggiungibile in 0 o pi\u00f9 passi.\nPer una rete di Petri (marcata) formula_75 , siamo interessati agli scatti che possono essere compiuti partendo dalla marcatura iniziale formula_53 . Definiamo l'insieme di marcature raggiungibili come: formula_77\nIl grafo di raggiungibilit\u00e0 di N \u00e8 la relazione di transizione formula_56 ristretta alle marcature raggiungibili formula_79 .\nUna sequenza di scatti per una rete di Petri, un grafo G e una marcatura iniziale formula_53 \u00e8 una sequenza di transizioni formula_81 tale che formula_82 . L'insieme delle sequenze di scatti denotato da formula_83 .\nReti di Petri come vettori e matrici.\nLa marcatura per le reti di Petri formula_51 pu\u00f2 essere apprezzato meglio sotto forma di vettore di interi non negativi di lunghezza formula_85 .\nLa relazione di transizione pu\u00f2 essere descritta da una coppia di matrici di dimensioni formula_86 :\nAllora la loro differenza:\nformula_91\npu\u00f2 essere usato per descrivere la marcatura raggiungibile in termini di prodotto tra matrici nel modo seguente:\nPer ogni sequenza di transizioni formula_92 , scriviamo formula_93 per il vettore che mappa ogni transizione al suo numero di occorrenza in w. Allora, abbiamo:\nformula_94\nDa notare che \u00e8 richiesto che formula_92 sia una frequenza di scatto, permettere sequenze di transizioni senza vincoli generalmente produce un insieme molto grande.\nformula_96 formula_97 formula_98 formula_99\nRaggiungibilit\u00e0.\nTutti gli stati che possono essere raggiunti da una rete formula_100 con marcatura iniziale formula_53 sono indicati con formula_102. Il \"problema della raggiungibilit\u00e0\" \u00e8 il seguente: \u00e8 vero che formula_103? Ovvero in quali casi formula_104 \u00e8 uno stato \"sbagliato\", che non deve essere raggiunto, ad esempio il passaggio di un treno quando la sbarra del passaggio a livello \u00e8 alzata, o la salita di un ascensore quando le porte sono aperte.\nLa raggiungibilit\u00e0 degli stati pu\u00f2 essere rappresentata con un \"grafo di raggiungibilit\u00e0\" ove sono indicati gli stati e gli archi rappresentano le transizioni tra due stati. Il grafo \u00e8 costruito come segue: si considera per primo lo stato di partenza (formula_105) e vengono esplorate tutte le possibili transizioni da questo stato, poi le transizioni dagli stati trovati e cos\u00ec via. L'algoritmo con cui \u00e8 costruito il grafo \u00e8 quello di ricerca breadth-first, poich\u00e9 il grafo pu\u00f2 avere larghezza infinita, quindi una ricerca depth-first potrebbe non trovare tutti i possibili stati, anche se eseguito un numero infinito di volte.\nSi nota che la rete di Petri \u00e8 intrinsecamente limitata (vedi appresso) se e solo se il suo grafo di raggiungibilit\u00e0 ha un numero finito di stati.\nMentre la raggiungibilit\u00e0 sembra essere un buon metodo per trovare gli stati \"sbagliati\", per problemi pratici il grafo costruito ha di solito troppi stati da calcolare. Per alleggerire questo problema, \u00e8 usata spesso la logica temporale lineare (LTL) in congiunzione con il metodo tableau per provare che certi stati non possono essere raggiunti. LTL usa la tecnica della semi-decisione per trovare se davvero uno stato pu\u00f2 essere raggiunto, ricercando un insieme di condizioni necessarie affinch\u00e9 lo stato sia raggiunto e provando che tali condizioni non possono essere soddisfatte.\nLiveness.\nUna rete di Petri \u00e8 \"viva\" o \"live\" se, qualunque sia la marcatura formula_106 raggiunta a partire da formula_107, da formula_106 \u00e8 sempre possibile far scattare qualunque transizione della rete a seguito di un'ulteriore sequenza di scatti.\nSono definiti diversi livelli di \"liveness\" (in letteratura anche \"vivezza\" o \"vitalit\u00e0\"), da formula_109 a formula_110.\nUna transizione \"t\" di una rete di Petri (formula_111) \u00e8:\nSi nota che questi sono requisiti sempre pi\u00f9 stringenti, ad esempio se una transizione \u00e8 formula_121 \"live\", essa \u00e8 automaticamente formula_115 ed formula_118 \"live\". Come esempi, (b) mostra una rete di Petri viva con un dato stato iniziale, ma con un altro stato iniziale (per esempio totalmente vuoto) tutte le transizioni possono essere morte. Dall'altra parte, (a) mostra transizioni di una rete di Petri tutte formula_121 \"live\" non importa cosa sia lo stato iniziale - esse non sono formula_110 \"live\", poich\u00e9 quando lo stato \u00e8 (0,2) oppure (2,0), una delle sue transizioni pu\u00f2 non scattare in quanto la rete \u00e8 2-bounded.\nUna rete di Petri \u00e8 formula_131 \"live\" se e solo se ogni transizione con essa \u00e8 formula_131 \"live\".\nLimitatezza.\nCi sono delle reti di Petri in cui il numero massimo di token contenuti in un posto \u00e8 limitato - in questo caso, la limitatezza \u00e8 una propriet\u00e0 intrinseca della rete. Comunque, le reti di Petri possono essere definite senza avere la propriet\u00e0 della \"limitatezza\"; allora la limitatezza \u00e8 una possibile propriet\u00e0 della rete di Petri.\nUna rete di Petri si dice k-limitata se esiste un numero intero positivo k (finito) tale che il numero di token in ogni posto della rete \u00e8 minore o uguale a k per ogni marcatura raggiungibile da formula_105\nUna rete di Petri \u00e8 \"sicura\" o \"safe\" se \u00e8 1-limitata. Naturalmente, la limitatezza dipende dalla marcatura dello stato iniziale formula_105 (cio\u00e8 possiamo mettere 10 token in ogni posto inizialmente, rendendo impossibile avere una rete 2-limitata). \nSi nota inoltre che l'esempio (b) non \u00e8 limitata poich\u00e9 P4 pu\u00f2 possedere un numero infinito di token, se la sequenza di scatto (T1,T2) si ripete all'infinito. Comunque, la rete dell'esempio (a) \u00e8 intrinsecamente k-limitata per k=2 in tutti i posti e ci\u00f2 \u00e8 mostrato in tutti i possibili stati.\nLa \"limitatezza\" di un particolare posto in una rete limitata intrinsecamente pu\u00f2 essere rappresentata in modo equivalente con una rete non espressamente limitata mediante una \"trasformazione di posto\", ovvero inserendo un nuovo posto (chiamato \"counter-place\", posto di conteggio) e facendo s\u00ec che tutte le transizioni che mettono x token nel posto originale prendano x token dal posto di conteggio, e tutte le transizioni che portano via x token dal posto originale mettano poi x token nel posto di conteggio. Il numero di token in formula_53 dovranno adesso soddisfare l'equazione posto + posto di conteggio = limitatezza. Quindi, facendo una trasformazione di posto per tutti i posti nella rete limitata e costringendo lo stato di partenza formula_53 ad adeguarsi alla suddetta eguaglianza, una rete limitata pu\u00f2 semplicemente essere trasformata in una rete non limitata. Quindi un'analisi utilizzata per una rete intrinsecamente non-limitata pu\u00f2 essere usata anche per le reti limitate.\nP-invariante.\nI P-invarianti corrispondono ad un insieme di posti tale che la somma pesata dei gettoni che la contengono rimane costante per tutte le marcature raggiungibili dalla rete.\nDato formula_137 matrice di incidenza della rete di Petri e formula_138 vettore colonna di dimensione |P|, i P-invarianti sono le soluzioni intere della seguente equazione:\nformula_139\nDove, per esempio per una rete di Petri avente 5 posti, abbiamo il seguente vettore formula_140\nT-invariante.\nIn modo duale ai P-invarianti, i T-invarianti rappresentano possibili sequenze di scatti che riportano la rete alla marcatura iniziale. \nDato formula_137 matrice di incidenza della rete di Petri e formula_142 vettore colonna di dimensione |T|, i T-invarianti sono le soluzioni intere della seguente equazione:\nformula_143\nSifoni e Trappole.\nSono delle strutture fondamentali per riconoscere la vivezza di una rete di Petri.\nSifoni.\nUn sifone, \u00e8 un insieme di posti che, durante l'evoluzione della rete, tende a perdere gettoni e non \u00e8 pi\u00f9 capace di acquistarne di nuovi. \nDato S un insieme di posti della rete di Petri, il sifone \u00e8 definito: formula_144\nTrappole.\nSono il duale dei sifoni, \u00e8 un insieme di posti che, durante l'evoluzione della rete, tende ad acquisire gettoni e non \u00e8 pi\u00f9 in grado di smarcarsi completamente. \nDato S un insieme di posti della rete di Petri, la trappola \u00e8 definita: formula_145\nTools di programmazione.\nVedi anche Lista dei tool per le reti di Petri."}
{"id": "639461", "revid": "842", "url": "https://it.wikipedia.org/wiki?curid=639461", "title": "RS64", "text": ""}
{"id": "639463", "revid": "486946", "url": "https://it.wikipedia.org/wiki?curid=639463", "title": "Fillea", "text": ""}
{"id": "639465", "revid": "287204", "url": "https://it.wikipedia.org/wiki?curid=639465", "title": "Contea di Nassau (New York)", "text": "Nassau \u00e8 una contea dello stato di New York degli Stati Uniti, posta sull'isola di Long Island. \u00c8 situata ad est della citt\u00e0 di New York ed \u00e8 parte della sua area metropolitana.\nGeografia fisica.\nLa contea confina a ovest con la contea del Queens (citt\u00e0 di New York), a nord si affaccia sul Long Island Sound che la separa dalla contea del Bronx, di Westchester e dalla contea di Fairfield del Connecticut, ad est confina con la contea di Suffolk ed a sud si affaccia sull'oceano Atlantico.\nIl territorio \u00e8 pianeggiante e le coste basse e sabbiose.\nLa costa meridionale \u00e8 separata dall'oceano dall'isola costiera su cui \u00e8 situata la citt\u00e0 di Long Beach e dall'isola \"Jones Beach Island\". La costa settentrionale presenta ampie insenature come la \"Little Neck Bay\", la \"Manhasset Bay\", l\"Hampstead Harbour\" e l\"Oyster Bay\".\nLa contea \u00e8 densamente popolata ad eccezione dell'area nord-orientale che conserva ancora delle aree non urbanizzate.\nLa sede amministrativa \u00e8 posta a Mineola. La citt\u00e0 pi\u00f9 grande \u00e8 Hempstead, situata sulla costa meridionale.\nStoria.\nIl territorio dell'attuale contea ha fatto parte della contea del Queens dal 1683. Nel 1898 il Queens fu annesso alla citt\u00e0 di New York. La parte della contea che non fu annessa a New York divenne la contea di Nassau che nacque ufficialmente nel 1899. Fu chiamata Nassau, il nome che un tempo indicava l'intera isola di Long Island.\nNel corso del secolo scorso la contea ha subito un enorme afflusso di popolazione proveniente da New York, in particolare da Brooklyn e Queens. Ci\u00f2 ha favorito un notevole sviluppo edilizio, in particolare sulla costa meridionale.\nDopo la seconda guerra mondiale nella zona di \"Lake Success\", localit\u00e0 il cui nome deriverebbe dal nome indiano Suksat di cui si \u00e8 perduto il significato, ebbero sede provvisoria le Nazioni Unite.\nNegli anni novanta la contea \u00e8 stata vicina alla bancarotta. Ci\u00f2 ha comportato un aumento delle tasse locali, in particolare sulle abitazioni, che ha spinto parte della popolazione a spostarsi nell'attigua contea di Suffolk ed altrove. Negli anni pi\u00f9 recenti la situazione finanziaria della contea \u00e8 migliorata ma i costi delle abitazioni sono comunque tra i pi\u00f9 alti degli Stati Uniti. Ci\u00f2 non ha impedito un ulteriore sviluppo edilizio.\nPopolazione.\nLa popolazione risulta essere etnicamente cos\u00ec suddivisa:\nGli ispanici di ogni etnia rappresentano il 14,6% della popolazione.\nSecondo il censimento del 2000 nella contea di Nassau risiedono circa 207.000 abitanti di religione ebraica, mentre, tra le principali discendenze, troviamo quelle italiane (23%), irlandesi (14%), tedesche (7%), americane (5%) e polacche (4%)."}
{"id": "639471", "revid": "1543377", "url": "https://it.wikipedia.org/wiki?curid=639471", "title": "EBIC", "text": "L'EBIC (acronimo di \"electron beam induced current\", inglese per \"corrente indotta da fascio di elettroni\") \u00e8 una tecnica di analisi microscopica che serve a visualizzare le caratteristiche elettriche dei semiconduttori.\nPrincipio di funzionamento.\nLa microscopia EBIC impiega un fascio elettronico per indurre il passaggio di corrente elettrica attraverso un campione di materiale semiconduttore collegato ad un picoamperometro.\nLe correnti vengono misurate ed usate come segnale per rappresentare l'attivit\u00e0 elettrica del campione su una mappa o su un monitor sincronizzato con lo spostamento del fascio elettronico.\nNel semiconduttore investito dal fascio elettronico si formano coppie mobili elettrone-lacuna capaci di trasportare carica elettrica, un fenomeno noto come conducibilit\u00e0 indotta.\nIn assenza di campi elettrici gli elettroni e le lacune hanno vita breve e si ricombinano ben presto per svanire, dando luogo a volte, ma non sempre, all'effetto della catodoluminescenza.\nSotto l'influenza di campi elettrici interni o esterni, tuttavia, i portatori di carica di segno diverso tendono a separarsi verso regioni di carica opposta.\nI campi elettrici interni si osservano normalmente ad esempio in prossimit\u00e0 delle giunzioni p-n dei semiconduttori.\nI portatori di carica che raggiungono i contatti elettrici applicati al semiconduttore producono una corrente di perdita che pu\u00f2 essere misurata con un dispositivo di precisione.\nLa corrente raccolta \u00e8 un'indicazione della lunghezza di diffusione e della durata media delle coppie elettrone-lacuna, che dipendono da diversi fattori tra i quali la temperatura e le caratteristiche del cristallo.\nLa corrente EBIC \u00e8 particolarmente sensibile alle variazioni nel numero dei portatori di carica minoritari (si tratta degli elettroni nei semiconduttori di tipo p, e delle lacune in quelli di tipo n).\nI portatori di carica minoritari sono normalmente presenti nei semiconduttori in misura assai ridotta rispetto ai maggioritari; la loro densit\u00e0 aumenta perci\u00f2 in proporzione pi\u00f9 elevata quando il semiconduttore \u00e8 investito fascio elettronico.\nLa corrente risulta inoltre ridotta in prossimit\u00e0 delle imperfezioni del reticolo cristallino, che fungono da centri di ricombinazione delle coppie elettrone-lacuna.\nStrumentazione.\nPer generare il fascio elettronico e convertire in forma visiva i dati misurati si impiega generalmente un microscopio elettronico a scansione.\nIl fascio elettronico del microscopio a scansione \u00e8 simile ai raggi emessi dai normali tubi catodici, ma \u00e8 molto sottile, e perci\u00f2 adatto a fornire una risoluzione dettagliata dell'attivit\u00e0 elettrica del campione.\nQuest'ultimo \u00e8 inserito in un apposito contenitore munito di contatti ohmici per permettere il collegamento ad un amplificatore ad alta sensibilit\u00e0 collocato all'esterno della camera a vuoto del microscopio e collegato al contenitore da connettori speciali.\nL'amplificatore \u00e8 necessario per rendere misurabile la corrente raccolta; questa viene amplificata e il segnale opportunamente elaborato attraverso una serie di convertitori viene infine visualizzato sul monitor del microscopio: le correnti pi\u00f9 intense danno zone pi\u00f9 luminose, le correnti meno intense rendono zone pi\u00f9 scure.\nApplicazioni.\nLa tecnica EBIC pu\u00f2 essere utilizzata per localizzare le giunzioni p-n di un dispositivo semiconduttore: qui la probabilit\u00e0 di generazione di coppie elettrone-lacuna \u00e8 particolarmente alta, mentre la probabilit\u00e0 di ricombinazione \u00e8 quasi nulla.\nLa regione di svuotamento di un diodo in sezione trasversale appare infatti al microscopio come una striscia chiara.\nL'EBIC pu\u00f2 inoltre essere utile ad individuare eventuali inomogeneit\u00e0 di drogaggio o difetti del reticolo cristallino in un materiale, un procedimento utilizzato ad esempio nei test di affidabilit\u00e0 di transistor e circuiti integrati."}
{"id": "639479", "revid": "729019", "url": "https://it.wikipedia.org/wiki?curid=639479", "title": "Seathr\u00fan C\u00e9itinn", "text": "La vita.\nNato a Ballylooby, poco distante da Cahir nella contea di Tipperary, forse da una famiglia di origini normanne, si suppone che abbia iniziato i suoi studi a una scuola bardica a Burgess, tenuta dal clan dei Mac Craith nel South Tipperary. Come per gran parte dei suoi contemporanei cattolici, dovette recarsi all'estero per proseguire i suoi studi a causa delle leggi che proibivano ai cattolici l'insegnamento nei seminari.\nFu cos\u00ec che nel novembre del 1603 fu uno dei quaranta studenti che salparono diretti a Bordeaux per incarico del reverendo Diarmaid MacCarthy con lo scopo di intraprendere gli studi presso il collegio irlandese fondato a Bordeuax dal cardinale Fran\u00e7ois de Sourdis, Arcivescovo di Bordeaux. Al suo arrivo in Francia scrisse la composizione poetica \"Farewell to Ireland\", e alla notizia della celebre Fuga dei Conti compose il \"Lament on the Sad State of Ireland\". Dopo aver ottenuto il titolo di dottore in teologia all'Universit\u00e0 di Rheims fu associato all'Universit\u00e0 di Bordeaux, probabilmente in qualit\u00e0 di lettore. Fece ritorno in Irlanda nel 1610 e fu assegnato alla parrocchia di Lismore, nei pressi di Cahir, dove trascorse gran parte della sua vita. Tra il 1613 e il 1615 alcune note scritte da delatori riferiscono di \"\"un certo dottor C\u00e9itinn nella contea di Tipperary\". \nSicuramente le prediche schiette di C\u00e9itinn devono aver contrariato enormemente i rappresentanti della piccola nobilt\u00e0 terriera di campagna, forse a causa della sua lotta contro il costume di ritardare la messa per aspettare i loro arrivo. Da questa supposta inimicizia \u00e8 sorta una leggenda che vuole il C\u00e9itinn costretto a fuggire in una grotta nei pressi di Aherlow, per sottrarsi a un mandato di cattura, dove sarebbe vissuto in povert\u00e0.\nAl di l\u00e0 di queste leggende si evince dalle sue opere che le sue attivit\u00e0 di ricerca lo portarono in contatto con altri studiosi e che ebbe accesso a un vasto materiale bibliografico sia in latino che in inglese, come ai pi\u00f9 importanti manoscritti in lingua irlandese.\nNel 1644 la Confederazione cattolica eresse una placca all'ingresso di un piccolo oratorio, chiamato \"Cill\u00edn Chiar\u00e1in\", nella parrocchia di Tubbrid. La placca commemora Seathr\u00fan C\u00e9itinn, suggerendo cos\u00ec che la sua morte deve essere fatta risalire intorno a quel periodo.\nLe opere.\nIl \"Foras Feasa ar \u00c9irenn\".\nLa sua opera principale, \"Foras Feasa ar \u00c9irinn\" (letteralmente \"Fondamenti per la conoscenza dell'Irlanda\", pi\u00f9 comunemente tradotta con \"Storia d'Irlanda\"\") fu scritta in lingua irlandese e completata nel 1634, sotto il regno di Carlo I d'Inghilterra. Essa traccia la storia dell'Irlanda dalla creazione del mondo all'invasione normanna nel XII secolo.\nIl trattato non ha la classica forma degli annali, ma scritto invece con una vivace narrativa storica in elegante prosa irlandese. Essa riflette il punto di vista storico di un \"Old English\" che ha abbracciato le tesi della Controriforma e ha lo scopo principale di prendere le difese della sua terra natale dai biasimi di storici come Giraldo Cambrense, Fynes Morrison e Richard Stainhurst.\nSecondo la studiosa Bernadette Cunningham, il \"Foras Feasa ar \u00c9irinn\" \u00e8 una delle cronache irlandesi pi\u00f9 importanti e popolari mai scritte, capace di trasmettere l'idea dell'identit\u00e0 irlandese commista con l'identit\u00e0 cattolica. L'opera si diffuse ampiamente nella sua versione irlandese manoscritta, in quanto i dominatori inglesi ne osteggiarono la stampa, ma venne successivamente tradotta in inglese e latino a met\u00e0 del XVII secolo.\nOpere minori.\nIl 1631 vide il completamento della sua serie di riflessioni morali sulla morte fisica e spirituale in tre libri \"Tr\u00ed bior-ghaoithe an bh\u00e1is\" ( \"Tre acuti strali della morte\"), ed il suo trattato sulla messa \"Eochair-sgiath an Aifrinn\" (\"In difesa della messa\"). Nel corso della sua carriera letteraria il C\u00e9itinn compose anche delle elegie in onore del clan dei Butler di Dunboyne e Knocktopher.\nSebbene si tratti di opere minori esse non sono da sottovalutare, in quanto dimostrano una profonda conoscenza dell'autore della lingua irlandese, cos\u00ec come della storia e delle leggende locali, e grazie a queste conoscenze le sue opere restano l'unica testimonianza di alcuni importanti eventi nella storia della chiesa irlandese del primo periodo. \u00c8 tramite queste opere che siamo a conoscenza del Sinodo di Rathbreasail agli inizi del XII secolo quando l'Irlanda venne divisa per la prima volta nelle sue attuali diocesi."}
{"id": "639480", "revid": "339392", "url": "https://it.wikipedia.org/wiki?curid=639480", "title": "Antennatre Lombardia", "text": ""}
{"id": "639485", "revid": "62004", "url": "https://it.wikipedia.org/wiki?curid=639485", "title": "Cl\u00e1sica de Almer\u00eda 1996", "text": "La Cl\u00e1sica de Almer\u00eda 1996, undicesima edizione della corsa, si disput\u00f2 il 17 febbraio 1996 su un percorso di 171\u00a0km. Fu vinta dal belga Wilfried Nelissen, che termin\u00f2 in 4h04'02\". La gara era classificata di categoria 1.4 nel calendario dell'UCI."}
{"id": "639486", "revid": "46291", "url": "https://it.wikipedia.org/wiki?curid=639486", "title": "Allium nebrodense", "text": "Laglio dei Nebrodi o aglio delle Madonie (Allium nebrodense ) \u00e8 una pianta appartenente alla famiglia delle Amaryllidaceae, endemica della Sicilia.\nDescrizione.\n\u00c8 una pianta erbacea geofita bulbosa alta da 12 a 25\u00a0cm.Ha un fusto gracile (1,5\u00a0mm di diametro) che termina con una infiorescenza pauciflora ombrelliforme. I tepali sono giallo-bruni, con sfumature rossicce.\nDistribuzione e habitat.\n\u00c8 un endemismo siciliano del distretto madonita."}
{"id": "639489", "revid": "767487", "url": "https://it.wikipedia.org/wiki?curid=639489", "title": "Cl\u00e1sica de Almer\u00eda 1995", "text": "La Cl\u00e1sica de Almer\u00eda 1995, decima edizione della corsa, si disput\u00f2 il 28 febbraio 1995 su un percorso di 192 km. Fu vinta dal belga Jean-Pierre Heynderickx, che termin\u00f2 in 5h11'53\". La gara era classificata di categoria 1.4 nel calendario dell'UCI."}
{"id": "639490", "revid": "62004", "url": "https://it.wikipedia.org/wiki?curid=639490", "title": "Cl\u00e1sica de Almer\u00eda 1994", "text": "La Cl\u00e1sica de Almer\u00eda 1994, nona edizione della corsa, si disput\u00f2 il 6 marzo 1994 su un percorso di 172 km. Fu vinta dal belga Johan Capiot, che termin\u00f2 in 4h54'37\". La gara era classificata di categoria 1.4 nel calendario dell'UCI."}
{"id": "639492", "revid": "62004", "url": "https://it.wikipedia.org/wiki?curid=639492", "title": "Cl\u00e1sica de Almer\u00eda 1993", "text": "La Cl\u00e1sica de Almer\u00eda 1993, ottava edizione della corsa, si disput\u00f2 il 7 marzo 1993 su un percorso di 209 km. Fu vinta dal russo Vja\u010deslav Ekimov, che termin\u00f2 in 5h40'35\"."}
{"id": "639494", "revid": "729019", "url": "https://it.wikipedia.org/wiki?curid=639494", "title": "Cl\u00e1sica de Almer\u00eda 1992", "text": "La Cl\u00e1sica de Almer\u00eda 1992, settima edizione della corsa, si svolse l'8 marzo 1992 su un percorso di 192 km. Fu vinta dal danese Johnny Weltz, che termin\u00f2 in 4h32'58\". "}
{"id": "639495", "revid": "117867758", "url": "https://it.wikipedia.org/wiki?curid=639495", "title": "Giancarlo Marinelli (scrittore)", "text": "Biografia.\nHa vinto il Premio Selezione Campiello - Giuria dei Letterati nel 2002 con \"Dopo l'amore\" e nel 2006 con \"Ti lascio il meglio di me\".\nHa collaborato con \"Il Gazzettino\" e \"Il Giornale\". Attualmente presiede il Premio letterario Comisso."}
{"id": "639502", "revid": "2116", "url": "https://it.wikipedia.org/wiki?curid=639502", "title": "Claudio Truffi", "text": " \u00c8 stato un dirigente sindacale italiano e, in seguito, vicepresidente dell'INPS.\nBiografia.\nIl suo impegno politico e sindacale \u00e8 iniziato subito dopo la guerra come indipendente nell'organizzazione giovanile del PCI, a Reggio Emilia. Nel 1946 ha inizio la sua attivit\u00e0 politica nel PCI e nel 1947 era a capo della commissione stampa e propaganda della provincia emiliana. Nel 1948 l'incarico alla federazione di Novara del PCI, dove \u00e8 vice segretario e consigliere provinciale. Nel 1954 il passaggio all'attivit\u00e0 sindacale nella CGIL come segretario della Camera del lavoro di Novara, che lo vedr\u00e0 impegnato in tutta l'intensa fase dell'industrializzazione del paese, della crescita economica e dei nuovi squilibri legati a questo passaggio cruciale.\nNel 1964 diventa segretario nazionale degli alimentaristi (FILZIAT-CGGIL, ora FLAI) dove rimane sino al 1969, negli anni del ritorno all'unit\u00e0 sindacale e del cosiddetto \u201cautunno caldo\u201d. Nel 1969 il passaggio a segretario nazionale della categoria degli edili (FILLEA - CGIL), la seconda per numero di iscritti nel principale sindacato italiano, dove rimarr\u00e0 sino al 1980. Risultati salienti della gestione di Claudio Truffi al sindacato sono stati i contratti nazionali del 1969 (prima categoria a chiudere il contratto, capitalizzando i risultati delle lotte dell'\"autunno caldo\"), del 1973 e del 1976, che hanno visto, tra le altre cose, l'abolizione delle gabbie salariali e dei contratti separati per impiegati ed operai, assieme al forte impulso dato alla unit\u00e0 sindacale con le omologhe organizzazioni della CISL e della UIL, sino alla convergenza in una sede unica dei tre sindacati.\nNel 1972 gli edili erano stati anche tra i protagonisti, e Claudio Truffi l'ideatore, della storica manifestazione sindacale nazionale a Reggio Calabria che, tra rischi e concreti attentati, mise fine alla stagione di rivolta eversiva dei \"fatti di Reggio\" ricordata come \"boia chi molla\". Negli stessi anni Claudio Truffi ha ricoperto anche incarichi sindacali a livello internazionale come vice presidente della organizzazione degli edili (Unione internazionale lavoratori costruzioni e legno) nella FSM (Federazione sindacale mondiale), con sede a Helsinki.\nNel 1980 il passaggio all'INPS come vicepresidente, nella fase di co-gestione tra le parti sociali (sindacati e confindustria), prevista dalla riforma del 1970. \nL'impegno all'INPS \u00e8 stato caratterizzato soprattutto dalla razionalizzazione del funzionamento dell'istituto, la riorganizzazione per sedi decentrate e la spinta ad un'ulteriore informatizzazione, assieme alle misure volte ad incrementare la produttivit\u00e0 e premiare il merito e all'analisi dei problemi strutturali della previdenza e alle possibili strade per superarli, con particolare riguardo alla lotta all'evasione contributiva.\nNel 1985 si concludeva il suo mandato come vicepresidente, ma veniva riconfermato all'INPS come componente del Comitato esecutivo e presidente del Consiglio di amministrazione, incarichi operativi che manterr\u00e0 sino alla prematura scomparsa nel 1986.\nCollegamenti esterni.\n[[Categoria:Politici del Partito Comunista Italiano]]"}
{"id": "639503", "revid": "1610933", "url": "https://it.wikipedia.org/wiki?curid=639503", "title": "Mais Marano", "text": "Il Mais Marano \u00e8 una variet\u00e0 di mais selezionata all'inizio del Novecento nella zona di Marano Vicentino dall'agronomo Antonio Fioretti.\nSi distingue dalle altre variet\u00e0 per la limitata produttivit\u00e0, circa 40 quintali per ettaro, e il caratteristico sapore della polenta con essa prodotta.\nNella zona di Vicenza tale mais era soprannominato \"maraneo\" o \"maranelo\" (maranello) ricordando il luogo di origine.\nCaratteristiche.\nLe spighe, di forma molto cilindrica, hanno ranghi a spirale regolare e un colore rosso tendente all'arancione; generalmente non sono pi\u00f9 lunghe di 20 centimetri, mentre il tutolo si presenta completamente bianco. La cariosside presenta frattura vitrea. Presenta un intervallo tra l'emergenza e la fioritura maschile di 51 giorni, con quella femminile di 56 giorni. La pianta presenta un'altezza attorno ai 167\u00a0cm, con l'inserzione della spiga a 86\u00a0cm; sopra la spiga presenta mediamente 6 foglie. La resa alla macinazione \u00e8 del 65 %. Il peso ettolitrico \u00e8 di 84,5\u00a0kg, mentre il peso di 1000 semi \u00e8 di 180,1\u00a0g.\nViene attualmente coltivato nella zona di Marano Vicentino e nei comuni limitrofi. \u00c8 una variet\u00e0 locale non ibrida, e affianca altre variet\u00e0 sempre locali di mais proprie del Veneto (Rosso Garbuio, Cinquantino, Pignoletto d'oro, Polenta Imbriaga, Biancoperla, Righetta del Piave, ecc.).\nL'ente per il recupero e la preservazione di questa variet\u00e0 di mais \u00e8 il \"Consorzio di tutela del Mais Marano\".\nStoria.\nVerso il 1890 a Marano Vicentino l'agricoltore Antonio Fioretti esegu\u00ec l'incrocio del Nostrano locale (granoturco precoce, basso, a mediocre capacit\u00e0 produttiva, a spiga conica, corta, non molto colorita e con bassa resa in granella, insomma: un cinquantino da primo raccolto) con il Pignoletto d'oro proveniente da Rettorgole di Caldogno nella zona tipica di questa variet\u00e0, granoturco pi\u00f9 alto, pi\u00f9 tardivo, molto pi\u00f9 colorito del precedente, anzi quasi rosso, vitreo. Incrociante (impollinante) il Nostrano.\nIl prodotto dell'incrocio venne l'anno successivo seminato nel podere Fioretti e cos\u00ec si fece in tutte le seguenti annate, senza pi\u00f9 procedere ad incroci. Siccome il prodotto dell'incrocio si era dimostrato subito di qualit\u00e0 indubbiamente molto superiore a quella del Nostrano, ma non aveva che di poco aumentata la produttivit\u00e0, piuttosto bassa, di ambedue i mais uniti nell'incrocio, il Fioretti inizi\u00f2 fin dal primo anno, e scrupolosamente continu\u00f2 poi tutti gli anni, una sistematica selezione di massa, allo scopo principale di fissare, possibilmente, i caratteri e la qualit\u00e0 del prodotto e di accrescerne la fertilit\u00e0 e la produttivit\u00e0. Il Fioretti riusc\u00ec cos\u00ec ad ottenere pressoch\u00e9 costante la propriet\u00e0 di produrre almeno due spighe complete per ogni pianta, mentre nel vecchio Nostrano locale, base dell'incrocio col Pignoletto, le piante con due spighe rappresentavano una minima percentuale; ora non sono infrequenti le piante con tre - quattro spighe.\nRiconoscimenti.\nIl \"mais di Marano\" \u00e8 stato riconosciuto dal Ministero delle politiche agricole come prodotto agroalimentare tradizionale."}
{"id": "639507", "revid": "1543377", "url": "https://it.wikipedia.org/wiki?curid=639507", "title": "Panthera tigris jacksoni", "text": "La tigre malese (Panthera tigris jacksoni ) \u00e8 una sottospecie di tigre, diffusa esclusivamente nella Penisola di Malacca.\nTassonomia.\nGli esemplari di questa sottospecie in passato erano classificati nella sottospecie \"Panthera tigris corbetti\". Recenti studi genetici hanno invece chiarito che si tratta di una sottospecie a s\u00e9 stante.\nIl nome \u00e8 stato scelto in onore dello zoologo Peter Jackson, ex presidente del \"Cat Specialist Group\" della IUCN, noto per la sua attivit\u00e0 in difesa delle tigri. Tale scelta tuttavia ha suscitato le proteste del governo malese, che avrebbe voluto una denominazione che riflettesse l'origine geografica della sottospecie quale \"Panthera tigris malayensis\".\nAlcuni autori ritengono che la tigre malese sia inclusa nella sottospecie \"Panthera tigris tigris\".\nDescrizione.\nMorfologicamente molto simile alla tigre indocinese, . Le sue dimensioni fanno di questa sottospecie la pi\u00f9 piccola di tutte le altre tigri.\nDistribuzione e habitat.\nLa sua distribuzione \u00e8 limitata a nove zone della Malaysia peninsulare, anche se di recente \u00e8 stata reintrodotta in un parco safari a Singapore, dove mancava dal 1925.\nConservazione.\nMinacciata dal bracconaggio e dalla deforestazione, la tigre malese rischia l'estinzione. La \"IUCN Red List\" la classifica come sottospecie in pericolo critico (\"Critically Endangered\").\nIl governo malese sta istituendo numerose aree protette per salvaguardare gli ultimi 500 esemplari rimasti, ma tuttora oltre il 90% di essi vive in aree di foresta non protette."}
{"id": "639512", "revid": "1543377", "url": "https://it.wikipedia.org/wiki?curid=639512", "title": "Federazione italiana dei lavoratori del legno, dell'edilizia, delle industrie affini ed estrattive", "text": "La Federazione italiana dei lavoratori del legno, dell'edilizia, delle industrie affini ed estrattive (abbreviata in FILLEA) \u00e8 l'associazione di categoria aderente alla Confederazione Generale Italiana del Lavoro (CGIL) che organizza i lavoratori dei seguenti settori e comparti produttivi: edilizia e affini, legno e arredamento; materiali da costruzione: cemento, calce e gesso, laterizi, manufatti in cemento; lapidei ed estrattivi.\nLa FILLEA fa parte della Federazione europea dei lavoratori edili e del legno (FETBB), che a sua volta aderisce alla Confederazione europea dei sindacati (CES).\nL'attuale segretario generale \u00e8 Alessandro Genovesi, eletto a luglio del 2016 e riconfermato nel 2018. Segretari nel passato sono stati Claudio Truffi e Carla Cantone.\nAl 2016 la fillea-Cgil era il primo sindacato italiano nel settore delle costruzioni. \nUn quadro simile si presentava anche un decennio prima: nel 2008, il 39.27% degli iscritti alla casse edili aveva sottoscrito una delega sindacale, di cui circa il 39% a favore della Fillea e altrettanti per FILCA, mentre FeNEAL si attestava intorno a una quota pari al 20% di deleghe.\nLa Fillea risultava il primo sindacato in dieci regioni/province autonome: Liguria, Piemonte, Provincia autonoma di Bolzano, Abruzzo, Campania, Puglia, Calabria, Sicilia e Sardegna."}
{"id": "639515", "revid": "125127873", "url": "https://it.wikipedia.org/wiki?curid=639515", "title": "Acido treonucleico", "text": "L'acido treonucleico, TNA (sigla di \"Threose nucleic acid\") o acido (L)-a-treofuranosilico ((L)-a-threofuranosyl acid), \u00e8 un acido nucleico simile al DNA e all'RNA ma differisce da questi per la composizione dello scheletro, costituito da unit\u00e0 ripetute di treosio legate mediante legame fosfodiestere invece che ribosio o deossiribosio.\nSebbene attualmente tale molecola non sia rintracciabile in alcuna forma vivente sulla Terra attuale, alcuni ricercatori suppongono che il TNA sia stato il precursore dell'RNA come portatore di informazioni genetiche dei primi organismi nei momenti di vita della Terra. Il motivo di ci\u00f2 risiede nel fatto che il suo assemblaggio \u00e8 meno complesso di quanto avviene per la sintesi di DNA ed RNA ed \u00e8 quindi pi\u00f9 probabile che si sia originato per reazioni chimiche semplici, che non richiedono l'intervento di altre molecole, quali le proteine.\nLa semplicit\u00e0 di tale molecola risiede in parte nella struttura dello scheletro, costituito da uno zucchero semplice a quattro atomi di carbonio (tetroso) a differenza degli zuccheri a cinque atomi (pentosi) degli altri due acidi nucleici e dal fatto che la formazione di tale zucchero richiede un solo materiale di partenza.\nAttualmente il TNA non \u00e8 presente in natura, per cui \u00e8 stato sintetizzato chimicamente dal gruppo del Dr. Eschenmoser. Studi su questa molecola hanno dimostrato che il TNA \u00e8 in grado, cos\u00ec come il DNA e l'RNA, di formare filamenti a doppia elica che si appaiano per complementarit\u00e0 e che un frammento di questo presunto antenato dei moderni acidi nucleici \u00e8 in grado di appaiarsi a un frammento di DNA o di RNA, rendendo dunque possibile la formazione di un intermedio tra tali acidi nucleici. Il fatto che questa forma di acido nucleico non sia attualmente presente sulla Terra non impedisce che possa essere esistito nella Terra primordiale, poich\u00e9 le condizioni ambientali di allora erano molto diverse (scarsit\u00e0 di ossigeno atmosferico, elevata quantit\u00e0 di radiazione ionizzante, vulcanesimo) da rendere possibili reazioni chimiche che oggi non potrebbero avvenire nell'atmosfera.\nVa per\u00f2 detto che tutte queste sono solo supposizioni che non possono essere verificate, per cui rimangono solo ipotesi. Il TNA \u00e8 stato selezionato tra le varie possibilit\u00e0 di acidi nucleici in quanto \u00e8 dotato di caratteristiche simili all'RNA, che si ritiene a sua volta essere stato il precursore del DNA. Altri candidati sono considerati il piranosil-RNA (p-RNA) e il PNA, sebbene il TNA rappresenti la migliore alternativa."}
{"id": "639522", "revid": "6923", "url": "https://it.wikipedia.org/wiki?curid=639522", "title": "Battaglia di M\u00fchlberg", "text": "La battaglia di M\u00fchlberg fu una grande battaglia combattuta il 24 aprile 1547 fra l'esercito ispano-imperiale guidato da Carlo V e le truppe della Lega di Smalcalda al comando del principe elettore di Sassonia Giovanni Federico.\nForte di una netta superiorit\u00e0 numerica e grazie agli errori tattici commessi dal comandante sassone, l'esercito asburgico sbaragli\u00f2 le truppe della lega protestante e lo stesso Elettore di Sassonia venne fatto prigioniero. La battaglia pose di fatto fine alla guerra della Lega di Smalcalda, di cui costitu\u00ec il maggiore scontro armato.\nContesto storico.\nIl propagarsi della Riforma protestante in Germania dopo il 1517 rappresent\u00f2 un forte ostacolo per i sogni universalistici dell'Imperatore Carlo V d'Asburgo. I tentativi di conciliazione fra luterani e cattolici (Diete di Spira del 1526 e 1529) si erano infatti risolti tutti in un fallimento, acuendo l'opposizione reciproca fra gli opposti schieramenti.\nLa Riforma offr\u00ec agli stati tedeschi (la cui adesione all'Impero, realt\u00e0 politicamente frammentata da secoli, era in molti casi gi\u00e0 da tempo poco pi\u00f9 che un atto formale) il pretesto per affermare la propria autonomia non solo sul piano religioso, ma anche su quello politico.\nNel 1531 l'opposizione di alcuni principi (primi fra tutti Filippo I d'Assia e Giovanni Federico, Elettore di Sassonia) al tentativo dell'Imperatore di ripristinare l'unit\u00e0 religiosa e politica nelle terre tedesche mediante la riproposizione dell'Editto di Worms era sfociata nella costituzione della Lega di Smalcalda (dal nome della cittadina della Turingia dove il patto venne stipluato), alleanza militare di natura difensiva e dalla connotazione marcatamente anti-asburgica ed anti-cattolica.\nNonostante la creazione di una coalizione formale di principi protestanti costituisse una evidente spaccatura in seno all'Impero, Carlo V non riusc\u00ec nei primi anni a stroncare l'opposizione della Lega, cui col tempo aderirono anche numerose libere citt\u00e0 (Brema, Amburgo, Lubecca, Ulm, Strasburgo), desiderose di affermare la propria indipendenza dal potere centrale; i principi protestanti poterono inoltre contare fin dal 1532 sull'appoggio del Regno di Francia, principale avversario di Carlo. L'Imperatore, bisognoso del sostegno militare degli stati tedeschi nella sua guerra contro i Turchi fu dunque costretto ad accettare il fatto compiuto e a concedere ampia autonomia alla Lega, cui fu lasciata mano libera nella sua opera di sostegno alla Riforma e di opposizione al potere dei vescovi cattolici.\nLe condizioni per una ripresa delle ostilit\u00e0 contro i principi protestanti furono favorite da una serie di avvenimenti, in primis la firma nel 1544 del trattato di Cr\u00e9py, che ponendo fine alla pluridecennale contesa fra Carlo V e Francesco I di Francia per il controllo della penisola italiana priv\u00f2 la Lega smalcaldica del sostegno francese. La morte di Lutero nel 1546 e la momentanea cessazione della minaccia turca\ninoltre, posero Carlo nella migliore condizione possibile per concentrarsi sul nemico che metteva in pericolo l'unit\u00e0 religiosa e territoriale della Germania Imperiale.\nL'occasione per lo scoppio delle ostilit\u00e0 fu favorita dalla rivalit\u00e0 fra i due principali esponenti della casa di Sassonia, il principe elettore Giovanni Federico, esponente del ramo ernestino della casata dei Wettin, e suo cugino Maurizio; nonostante fosse di fede protestante egli, appartenente al ramo albertino della casata, coron\u00f2 nel 1546 un lungo processo di avvicinamento alla fazione imperiale (iniziato nel 1542 con il suo rifiuto di aderire alla lega di Smalcalda) invadendo, appoggiato da Ferdinando I, i territori appartenenti al suo rivale. Egli per tutta risposta richiam\u00f2 le sue armate, che al momento dell'invasione si trovavano nel W\u00fcrttemberg, e marciando verso le terre occupate, respinse l'attacco.\nCarlo V colse l'occasione favorevole che la divisione delle armate protestanti gli offriva occupando Ulm e il W\u00fcrttemberg e sconfiggendo le forze dell'Elettore Palatino, che fu costretto alla resa; buona parte della Lega era cos\u00ec smantellata. Con l'arrivo della primavera l'Imperatore, nonostante l'improvvisa defezione delle truppe papali di cui potuto disporre nella prima parte della campagna in Germania e l'intensificarsi degli attacchi di gotta ai quali era da tempo soggetto, marci\u00f2 dunque verso la Sassonia per soccorrere Maurizio e porre fine alla contesa con Giovanni Federico, ultimo principe protestante che ancora gli resisteva.\nSvolgimento.\nNonostante le truppe a disposizione dell'Elettore di Sassonia fossero pi\u00f9 numerose di quelle dell'Imperatore, Giovanni Federico prese la decisione di dividere le proprie forze: sperando di fomentare una rivolta protestante ed anti-imperiale in Boemia, aveva dislocato nella regione una grossa porzione delle sue truppe. Aveva inoltre disposto alcuni distaccamenti a presidio delle citt\u00e0 pi\u00f9 sguarnite al fine di prevenire l'ingresso dell'esercito nemico da sud. Con l'intento di raggiungere la pi\u00f9 sicura piazzaforte di Wittenberg, l'Elettore marci\u00f2 dunque verso nord, abbandonando la sua posizione a Mei\u00dfen ed accampandosi sul finire del mese di aprile presso la cittadina di M\u00fchlberg, lasciando solo poche truppe di difesa sulla sponda del fiume Elba, che considerava sufficientemente ampio perch\u00e9 le forze imperiali non potessero attraversarlo rapidamente.\nCarlo V giunse alla testa delle sue truppe sulle rive del fiume la sera del 23 aprile e, nonostante il parere contrario dei suoi generali, prese la decisione di attaccare il nemico, accampato a poche miglia di distanza. La mattina del 24 le prime avanguardie dell'esercito imperiale si mossero alla ricerca di un modo per passare il fiume. Aiutate dalla sorpresa e dalla fitta nebbia che si era levata in quella giornata, piccoli gruppi di veterani spagnoli ed italiani riuscirono, attraversando a nuoto il corso d'acqua, ad eliminare i poco numerosi presidi sassoni a guardia della sponda.\nNel frattempo, seguendo un piano ordito dal Duca d\u2019Alba Fernando \u00c1lvarez de Toledo, che dirigeva le operazioni belliche, reparti dei \"tercios\" di Lombardia e di Napoli, che erano fra le pi\u00f9 esperte unit\u00e0 a disposizione di Carlo riuscirono, aiutate da un contadino del posto, ad individuare un guado che consentisse di far passare il grosso dell'esercito l'Elba. Un \"blitz\" di alcuni veterani riusc\u00ec inoltre ad impedire la distruzione di un ponte di barche costruito dai sassoni, che venne conquistato e subito utilizzato per far passare il resto delle truppe imperiali,ad iniziare dalla cavalleria.\nAlcune fonti riportano che Giovanni Federico avesse giudicato talmente improbabile l'attacco delle truppe nemiche che egli avrebbe imposto a numerosi comandanti della sua armata di recarsi a messa proprio nel momento in cui l'esercito di Carlo completava l'attraversamento del fiume. La sorpresa e l'impreparazione fra le file sassoni furono dunque totali. Appena venuto a conoscenza del fatto, l'Elettore pens\u00f2 dapprima ad iniziare forzatamente la ritirata verso Wittenberg ma, resosi ben presto conto che la messa in movimento del suo esercito sarebbe stata troppo lenta e credendo di trovarsi di fronte solamente ad un'avanguardia dell'armata imperiale, diede ordine ai suoi di schierarsi in assetto da combattimento e di affrontare la battaglia.\nIl comandante sassone scelse di far disporre le sue truppe a ridosso di una foresta, con lo scopo di prevenire un possibile accerchiamento da parte della cavalleria imperiale e di avere una via di fuga pi\u00f9 sicura in caso di ritirata. Nonostante fosse in quei giorni tormentato dalla gotta, anche Carlo V si pose alla testa delle sue truppe incitandole allo scontro con le armate protestanti ed assistendo dalle retrovie. L'esercito imperiale era composto di circa in 16-20.000 uomini, fra i quali si attesta la presenza dei \"tercios\" di Lombardia, al comando di Rodrigo de Arce, quello di Napoli, guidato da Alonso Vivas e quello di Ungheria, capitanato da Alvaro de Sande.\nLe ostilit\u00e0 iniziarono verso sera: l'esercito sassone, composto in prevalenza di contadini, riusc\u00ec a respingere con successo i primi assalti condotti dalla cavalleria ungherese, ma il maggior numero e la migliore preparazione dei soldati di Carlo, fra i migliori al mondo a quel tempo, ebbero un peso decisivo nell'andamento dello scontro. L'imperatore aveva disposto la sua cavalleria sulle due ali, quella destra, pi\u00f9 pesante, posta sotto il comando diretto del Duca D'Alba, la sinistra invece con a capo Maurizio di Sassonia. Una volta sbaragliate le fragili ali dell'esercito sassone, i \"tercios\" di fanteria, posti al centro, ebbero buon gioco nell'infrangere la resistenza nemica, che si trasform\u00f2 ben presto in una precipitosa ritirata attraverso la foresta adiacente. Lo stesso Elettore di Sassonia, nonostante avesse dato prova di grande coraggio sul campo di battaglia, venne ferito al volto e catturato dalle truppe imperiali dopo essersi rifugiato nella boscaglia, mentre i suoi soldati venivano inseguiti ed uccisi oppure catturati.\nA Carlo V \u00e8 attribuita, come commento alla vittoria, la frase in spagnolo \"Vine, vi y venci\u00f3 Dios\" (\"Venni, vidi e vinse Dio\"), parafrasi della celebre esclamazione di Giulio Cesare.\nEsito e conseguenze.\nLe perdite dell'esercito sassone furono ingentissime, intorno ai 2000-3000 uomini, a cui si aggiunse la cattura pressoch\u00e9 completa dell'artiglieria, delle munizioni, e degli stendardi; molti soldati protestanti finirono inoltre prigionieri. Da parte imperiale la vittoria, non cost\u00f2 invece che una cinquantina di uomini.\nLa resa di Giovanni Federico, la cui responsabilit\u00e0 nel non difendere adeguatamente la posizione sull'Elba, impedendo alle truppe imperiali di varcare il fiume, fu di certo decisiva per l'esito della battaglia, sanc\u00ec anche simbolicamente la disgregazione della Lega di Smalcalda. Gli fu risparmiata la vita in cambio della capitolazione della piazzaforte di Wittenberg, ma fu condannato come eretico alla prigionia perpetua e costretto a rinunciare alla dignit\u00e0 elettorale, che Carlo concesse al suo alleato Maurizio, nonch\u00e9 al controllo sul Principato di Sassonia, trasferito al cugino. Venne in seguito liberato nel 1552, due anni prima della sua morte. Di l\u00ec a poco anche Filippo d'Assia, l'ultimo principe protestante che ancora resisteva all'autorit\u00e0 imperiale in Germania, si arrese a Carlo V, ponendo fine alla guerra smalcaldica.\nAlla completa vittoria sul piano militare non segu\u00ec tuttavia una ricomposizione della frattura causata dalla riforma protestante nelle terre tedesche: il compromesso stipulato fra luterani e cattolici nel 1548 (il cosiddetto Interim di Augusta) non fu infatti sufficiente a sedare il malcontento in seno all'Impero. Una nuova serie di rivolte e la constatazione dell'impossibilit\u00e0 di imporre a tutto l'Impero una fede unificata portarono pertanto Carlo a stipulare nel 1555 la Pace di Augusta, che sanc\u00ec definitivamente la divisione religiosa della Germania e la fine del sogno di una monarchia universale riunita sotto l'egida del cattolicesimo romano.\nAlla battaglia \u00e8 tuttora dedicato un museo nella localit\u00e0 di M\u00fchlberg an der Elbe (attualmente situata nella regione tedesca del Brandeburgo), dove essa ebbe luogo."}
{"id": "639525", "revid": "767487", "url": "https://it.wikipedia.org/wiki?curid=639525", "title": "Poecilia", "text": "Poecilia \u00e8 un genere di pesci d'acqua dolce appartenenti alla famiglia Poeciliidae dell'ordine Cyprinodontiformes.\nDiffusione e habitat.\nTutte le specie di \"Poecilia\" sono diffuse nelle acque dolci e salmastre del Centro e Sud America.\nRiproduzione.\nCome le altre specie di Peciliidi sono ovovivipari.\nAcquariofilia.\nTra i pesci del genere \"Poecilia\" vi sono molti specie allevate con successo in acquario, come il famoso \"Guppy\" (\"Poecilia reticulata\") e i \"Molly\" (tra cui \"Poecilia latipinna\" e \"Poecilia sphenops\"). Di recente descrizione (Poeser et al., 2005) \u00e8 \"Poecilia wingei\".\nSpecie.\nIl genere comprende 40 specie:"}
{"id": "639528", "revid": "287204", "url": "https://it.wikipedia.org/wiki?curid=639528", "title": "Agostini", "text": ""}
{"id": "639529", "revid": "2202611", "url": "https://it.wikipedia.org/wiki?curid=639529", "title": "Cotecchio", "text": "Il cotecchio \u00e8 un gioco di carte che si esegue con carte da briscola. Si gioca a Trieste; in Emilia, nelle province di Modena, Reggio Emilia, Bologna; in Lombardia nelle province di Bergamo, Brescia, Cremona, Mantova e Milano; chiamandolo a seconda della zona con altri nomi ed usando regole diverse.\nRegole piacentine e modenesi.\nSi gioca in quattro giocatori. Le regole sono simili a quelle del tressette, con la differenza che il giocatore perdente \u00e8 quello che realizza pi\u00f9 punti arrivando a totalizzarne 35 punti. Chiaramente i vincitori sono quelli che realizzano il minor punteggio, ma che in ogni caso devono effettuare almeno una presa, per non essere loro i perdenti. Bisogna rispondere sempre allo stesso segno giocato, a meno che un giocatore sia senza lo stesso segno e quindi rifiuta. Si tratta di un gioco individuale, e ognuno e libero di giocare come meglio crede, a volte si possono creare tacite alleanze tra due giocatori per non permettere agli altri due giocatori di effettuare alcuna presa; in questo caso, il punteggio vale doppio. Si pu\u00f2 verificare il raro caso di un giocatore che riesce a non permettere nessuna presa agli avversari; in questo caso, il punteggio viene triplicato per i perdenti.\nRegole bergamasche.\nIl \"\"Cot\u00e8cc\" si gioca in 5 giocatori, distribuendo 7 carte a testa. Le restanti carte rimangono fuori dal gioco. Lo scopo del gioco \u00e8 quello di non prendere, ma si ha l'obbligo di rispondere al segno giocato, pena l'assegnazione di una \"b\u00f3la\" (un punto). Raggiunte le 4 \"b\u00f3le\" il giocatore \u00e8 eliminato, con la possibilit\u00e0 di rientro ad punteggio pi\u00f9 alto dei partecipanti con il raddoppio della posta i palio, gli altri procedono sino al testa a testa. A partire dalle mani con 4 giocatori, tra le carte restanti se ne mettono in mostra 2, dette spie. La carta pi\u00f9 alta \u00e8 l'asse di ogni seme, poi a scalare dal 10 sino al 2. Un asse vale 6 punti, un 10 vale 5 punti, un 9 vale 4 punti ed un 8 vale 3 punti. L'ultima mano assegna ulteriori 6 punti. A chi totalizza il punteggio pi\u00f9 alto viene assegnato una \"b\u00f3la\". In caso di pari punteggio si assegneranno 2 \"b\u00f3le\". Nel caso un giocatore prenda tutte le carte fa un \"cap\u00f2t\" (cappotto) e decrementa di un punto (a meno che non sia a zero), mentre tutti gli altri aumentano di un punto. Per evitare di far fare \"cap\u00f2t\" ad un avversario, si deve effettuare almeno una presa, anche di carte che non attribuiscono punti. Se i due finalisti con le 4 b\u00f2le a testa pareggiano si rientra in gioco tutti i partecipanti e si gioca ad eliminazione, all'assegnazione di una b\u00f2la. \nNella bergamasca c'\u00e8 anche un detto legato a questo gioco: \"Ciap\u00e0 e turn\u00e0, a l'\u00e8 \u00fc z\u00f6ch de coteci\u00e0\"\", ovvero \"Prendere (una carta) e rispondere (con lo stesso seme) \u00e8 una tecnica del \"Cot\u00e8cc\".\nRegole triestine.\nIl \"Cotecio\" o \"Cortecio\"\" ha regole molto simili al gioco bergamasco. Ogni giocatore riceve 5 carte, possono giocare fino ad un massimo di 7 giocatori, anche se il numero standard \u00e8 di guattro o cinque. Avendone, bisogna scartare le carte dello stesso seme di quella del primo di mano. Se non fa cappotto (tutte e 5 le prese per un solo giocatore), perde chi fa pi\u00f9 punti: l\u2019asso e l'ultima presa valgono 6, il re 5, il cavallo 4, il fante 3. Si gioca con solo 5 carte a testa rendendo questo fatto il cappotto pi\u00f9 frequente, ed il numero dei giocatori varia da 2 a 8. Le carte delle prese restano sempre scoperte. I giocatori partono da un ammontare comune di punti (3 o pi\u00f9 spesso 4, che vanno scalando di uno ad ogni sconfitta). In caso di vittorie di chi ha il punteggio iniziale, questi non va a 5 ma \"a ovo, a dopio ovo\" ecc. che vengono segnati in tabella con uno zero, due zeri ecc.) Il cappotto comporta per il giocatore aumentare un punto e di un punto far decrescere tutti gli altri. Se il giocatore che sta per fare cappotto per\u00f2, non ci riesce perch\u00e9 perde l'ultima mano, \u00e8 il vincitore dell'ultima mano, quel che \"ga ferm\u00e0 capoto\", a guadagnare un punto, mentre lo sconfitto ne perde uno. Esiste per il giocatore che ha preso le prime quattro mani la possibilit\u00e0 di \"trattare\" (\"andar a trato\") ossia annullare la giocata prima di giocare la quinta carta. Se il giocatore che ha trattato era primo di mano ha diritto di esserlo nuovamente. Il giocatore che arriva a zero punti pu\u00f2 rientrare una sola volta nel gioco, ricevendo in regalo lo stesso punteggio del giocatore (o dei giocatori) che al momento \u00e8 ultimo. Questo evento viene chiamato \"indottorarsi\" (\"indotorarse\" o \"andar (a) dotor\"). Di solito, se si gioca per denaro, \u00e8 concesso di indottorarsi un numero indefinito di volte, a un prezzo (in caso di perdita definitiva) sempre pi\u00f9 alto. Se i giocatori sono ridotti a due per l\u2019uscita di tutti gli altri, il perdente che abbia un punto solo non pu\u00f2 indottorarsi pi\u00f9, come non pu\u00f2 pi\u00f9 farlo se risulta perdente per cappotto insieme a tutti gli altri che siano come lui ridotti a un solo punto.\nLe prese vanno messe a carte scoperte davanti ad ogni giocatore, in modo da dare la possibilit\u00e0 agli altri di valutare le carte gi\u00e0 uscite."}
{"id": "639531", "revid": "201394", "url": "https://it.wikipedia.org/wiki?curid=639531", "title": "Osservati dall'inganno", "text": "Osservati dall'inganno \u00e8 il primo LP per l'Hardcore punk band di italiana Indigesti. Il disco, stampato dalla T.V.O.R. on vinyl su vinile celeste, venne pi\u00f9 volte ristampato dalla stessa anche con differenti copertine e differenti colorazioni del vinile. In seguito venne ristampato su CD dalla Vacation House Records, piccola casa discografica indipendente fondata dal cantante degli stessi Indigesti. Ristampato nel 2010 in cofanetto da ShaKe Edizioni ISBN 9788888865874."}
{"id": "639536", "revid": "112893793", "url": "https://it.wikipedia.org/wiki?curid=639536", "title": "Dolly (cinema)", "text": "Il dolly \u00e8 una sorta di carrello, con annessa una gru per riprese in altezza pi\u00f9 complesse, sul quale si monta una macchina da presa o una videocamera.\nNecessita di binari su cui poter essere trainato da uno o pi\u00f9 macchinisti ed oltre al peso della macchina da presa deve sopportare anche quello di un operatore.\nIl carrello base \u00e8 costituito da binari con segmenti di varie misure (3, 2, 1.5, 1 metri) e da curve che vengono composti dai macchinisti a seconda delle esigenze dell'inquadratura; su detti binari possono scorrere carrelli di vario tipo, il pi\u00f9 semplice \u00e8 costituito da un piano d'alluminio\ncon ruote doppie appaiate e prende il nome di Piattina e su questa pu\u00f2 essere montata una torretta idraulica telescopica per regolare l'altezza della macchina da presa, oppure una serie di canne fisse, a segmenti di varie lunghezze e prende il nome di Bazooka, e ancora pu\u00f2 essere montato un dolly. Tutti i vari modelli di carrelli costruiti nel tempo mantenevano la stessa misura di scartamento dei binari essendo stata brevettata negli anni 1950, dopo che tali binari sostituirono quelli di legno e ruote di gomma degli anni quaranta, rendendo compatibili fra loro carrelli costruiti in paesi diversi.\nStoria.\nL'invenzione del dolly sembra attribuibile al regista e tecnico canadese-statunitense Allan Dwan, anche se qualcuno sostiene sia invece un brevetto del 1912 dell'italiano Giovanni Pastrone.\nImpieghi.\nViene utilizzato in film, \"live\" musicali e trasmissioni televisive. In queste ultime si adotta un dolly motorizzato che supporti solo la camera e che si possa alzare ed abbassare automaticamente.\nModelli particolari.\nIl \"rotambulator\" era un dolly il cui peso superava i tre quintali. Poteva sollevare la macchina da presa da 45\u00a0cm fino a due metri di altezza, permettendo all'operatore di fare panoramiche, di piegarsi in alto o in basso e spostasi agevolmente su un carrello."}
{"id": "639543", "revid": "287204", "url": "https://it.wikipedia.org/wiki?curid=639543", "title": "Lubeck live 02.09.87", "text": "Lubeck live 02.09.87 \u00e8 un album Live dell'Hardcore punk band di italiana Indigesti.\nIl disco fu registrato nel settembre del 1987 durante uno degli ultimi tour della band ma pubblicato su CD solamente molti anni dopo dalla Vacation House Records, piccola casa discografica indipendente fondata dal cantante degli stessi Indigesti."}
{"id": "639547", "revid": "1543377", "url": "https://it.wikipedia.org/wiki?curid=639547", "title": "Blue&amp;Me", "text": "Blue&amp;Me \u00e8 un sistema di \"infotainment\" disponibile su alcuni veicoli del Gruppo Fiat. Basato sulla piattaforma Windows Embedded Automotive (unione del sistema operativo Windows CE con il middleware Microsoft Auto) \u00e8 sviluppato da Magneti Marelli (azienda del gruppo FIAT) in collaborazione con Microsoft. Le sue funzioni principali sono di vivavoce per il telefono cellulare e di lettore multimediale.\nDa quando, nel 2012, viene lanciata la Fiat 500L, questo sistema viene gradualmente sostituito dal sistema Uconnect, sistema multimediale pi\u00f9 avanzato di progettazione Chrysler. Infatti, gi\u00e0 dal 2013 iniziavano a uscire articoli sul sito ufficiale che pubblicizzavano il nuovo sistema multimediale di Fiat come sostituto del Blue&amp;Me. Attualmente non \u00e8 pi\u00f9 utilizzato da nessuna auto venduta sul mercato da FCA Italy. Nel 2016, infatti, le ultime vetture che lo usavano, la Panda, la Punto, il Fiorino e il Qubo lo hanno sostituito con altri sistemi multimediali pi\u00f9 avanzati, tra cui lo Uconnect. Anche in altri mercati FCA non vende pi\u00f9 automobili dotate di Blue&amp;Me, pertanto il sistema non \u00e8 pi\u00f9 usato dalla casa madre. L'ultima versione del Blue&amp;Me \u00e8 la 10.0 per la seconda generazione del sistema, rilasciata a dicembre del 2015. \nCaratteristiche.\nIl sistema Blue&amp;Me dispone di comandi al volante e di un sistema di riconoscimento vocale universale, che non necessita di apprendimento e riconosce qualsiasi tipo di voce. Essendo un sistema basato su sistema operativo Windows CE, il tasto al volante per l'accesso al menu (visualizzato su uno schermo del cruscotto) ha il caratteristico logo di Windows.\nIl Blue&amp;Me pu\u00f2 essere collegato a un telefono cellulare per il tramite di una connessione Bluetooth. Mediante i comandi vocali (o i tasti sul volante) \u00e8 possibile chiamare i numeri nella rubrica del telefono (\u00e8 possibile effettuare l'accoppiamento di 5 telefoni, effettuando l'installazione di ciascuno solo alla prima connessione). Un sistema di sintesi vocale permette la lettura degli SMS con i telefoni che supportano tale funzione.\nPer la funzione media player \u00e8 possibile collegare una chiavetta USB per riprodurre musica nei formati MP3, WAV, WMA e AAC (Alfa Romeo GT, Alfa 159, Alfa Romeo MiTo e Lancia Delta), eccetto i file protetti da DRM. I brani contenuti nella chiavetta vengono indicizzati e mostrati con un filtro per artista, album o genere, oltre alla navigazione per cartelle nel file system e alla riproduzione di playlist.\nL'utilizzo dei comandi vocali garantisce una maggiore sicurezza di guida, poich\u00e9 il conducente non ha bisogno di distogliere lo sguardo dalla strada o di togliere le mani dal volante.\nLa versione \"Nav\" di Blue&amp;Me (\"Blue and Me Nav\") integra un sistema di navigazione satellitare GPS, con indicazione del percorso tramite pittogrammi sul cruscotto. In questo caso, le mappe sono caricate su una chiavetta USB, la cui porta dev`essere quindi utilizzata a tal scopo durante la navigazione. \u00c8 stato inoltre reso disponibile - come \"optional\" - un navigatore portatile con schermo tattile, basato su Windows CE, che si integra col sistema (dando vita al sistema Blue&amp;Me MAP).\nSul Blue&amp;Me \u00e8 installabile l'applicazione Eco:Drive per monitorare i consumi e lo stile di guida fornendo consigli su come migliorare l'efficienza della guida. Dal 2009 il sistema Blue&amp;Me \u00e8 integrato anche ai navigatori satellitari TomTom sulle nuove Fiat Punto Evo e Dobl\u00f2 seconda serie ( \"Blue\" &amp; \"Me TomTom\" LIVE e 2 LIVE).\nNel 2010 sulla Fiat 500, a partire dalla vettura con numero di telaio 504557, \u00e8 stata lanciata una nuova versione hardware del Blue&amp;Me compatibile con iPhone e iPod Touch senza bisogno dell'apposito adattatore.\nAggiornamenti.\nCon il lancio del sistema Uconnect non risultano emessi pi\u00f9 recenti aggiornamenti software e aggiornamenti mappe per il sistema in versione \"Nav\", in vista della dismissione del sistema. Il dispositivo Tom Tom riceve gli aggiornamenti come pezzo separato, direttamente dalla casa madre, e sar\u00e0 soggetto alle decisioni di quest'ultima.\nDisponibilit\u00e0.\nBlue&amp;Me \u00e8 disponibile come optional, o di serie su alcuni allestimenti, sui seguenti veicoli venduti dal gruppo FIAT (oggi FCA Italy) sul mercato europeo:"}
{"id": "639548", "revid": "339392", "url": "https://it.wikipedia.org/wiki?curid=639548", "title": "Campionato di eccellenza promozioni &amp; play-off nazionali 2003-04", "text": ""}
{"id": "639550", "revid": "339392", "url": "https://it.wikipedia.org/wiki?curid=639550", "title": "SuperIo", "text": ""}
{"id": "639551", "revid": "83531", "url": "https://it.wikipedia.org/wiki?curid=639551", "title": "Operatore virtuale di rete mobile", "text": "Nelle telecomunicazioni un operatore virtuale di rete mobile, in inglese mobile virtual network operator, in sigla MVNO, \u00e8 una societ\u00e0 che fornisce servizi di telefonia mobile senza possedere alcuna licenza per il relativo spettro radio n\u00e9 necessariamente avere tutte le infrastrutture necessarie per fornire tali servizi utilizzando a tal scopo una parte dell'infrastruttura di un operatore mobile reale (in inglese \"Mobile Network Operator\", in sigla MNO).\nStoria.\nGli accordi MVNO con gli operatori di rete risalgono agli anni novanta, quando il mercato europeo delle telecomunicazioni vide la liberalizzazione del mercato, nuovi quadri normativi, una migliore tecnologia di rete 2G e un successivo salto nei numeri degli abbonati wireless. Sebbene le nuove reti 2G gestissero in modo pi\u00f9 efficiente le bande di frequenza limitate assegnate al servizio wireless, i nuovi operatori mobili erano limitati dalla loro capacit\u00e0 di accedere a bande di frequenza in uno spettro limitato.\nTipologie.\nLe diverse tipologie di operatori mobili virtuali sono:\nFull mobile virtual network operator (Full MVNO).\nUn Full mobile virtual network operator (Full MVNO), \u00e8 un operatore di telefonia mobile che gestisce interamente il servizio offerto tranne la rete d'accesso di propriet\u00e0 dell'operatore con cui ha stretto un accordo (MNO - Mobile network operator). Il Full MVNO detiene la rete di commutazione e pertanto \u00e8 anche l'operatore che emette e convalida le SIM. Dal punto di vista regolatorio, esso si deve perci\u00f2 dotare di \"mobile network code\" (MNC), per il tramite del quale generare gli IMSI (International Mobile Subscriber Identity) delle SIM. Esso si pu\u00f2 dotare anche di un arco di numerazione MSISDN (Mobile Subscriber ISDN Number) propria e quindi si pu\u00f2 interconnettere con le altre reti come un normale operatore mobile (MNO). In questo modo il Full MVNO pu\u00f2 cambiare MNO senza per questo dover sostituire tutte le SIM emesse.\nI suoi clienti sono a tutti gli effetti clienti \"ospiti\" della rete dell'MNO come accade quando ci si reca all'estero perch\u00e9 il Full MVNO stabilisce una relazione di roaming nazionale.\nTra i benefici maggiori di questo modello di MVO vi \u00e8 sicuramente la gi\u00e0 citata possibilit\u00e0 di cambiare l'MNO semplicemente modificando l'accordo di roaming e quella di poter gestire in piena autonomia gli accordi di roaming con gli operatori all'estero.\nTali benefici sono per\u00f2 controbilanciati da costi pi\u00f9 elevati rispetto agli altri modelli di MVNO e dalla richiesta di una forte competenza nel campo delle telecomunicazioni a causa della complessit\u00e0 nella sua realizzazione e gestione.\nEnhanced service provider (ESP MVNO).\nA differenza del Full MVNO l'operatore possiede solo le infrastrutture per la fornitura dei VAS (\"Value Added Services\") e quelle per la commercializzazione dei prodotti. La rete d'accesso e l'emissione di SIM viene demandata all'MNO. L'ESP non pu\u00f2 cambiare MNO se non sostituendo tutte le SIM emesse. I clienti dell'ESP sono automaticamente abilitati al roaming internazionale ereditando gli accordi che l'MNO ha gi\u00e0 stipulato con gli operatori di altri Paesi. \u00c8 il modello di MVNO pi\u00f9 diffuso in Italia.\nService provider MVNO (SP MVNO).\n\u00c8 un rivenditore di traffico su rete mobile che rivende il traffico acquisito all'ingrosso da un operatore di rete mobile, il quale gestisce interamente il traffico dal punto di vista tecnico. L'ATR limita la sua attivit\u00e0 al campo della commercializzazione, fatturazione e assistenza al cliente. Pu\u00f2 utilizzare un proprio marchio commerciale. Le SIM utilizzate dai clienti sono realizzate dagli operatori ai quali gli SP MVNO si appoggiano per la rete.\nAir time reseller (ATR).\n\u00c8 un rivenditore di traffico su rete mobile che rivende il traffico acquisito all'ingrosso da un operatore di rete mobile, il quale mantiene l'evidenza del proprio marchio commerciale e gestisce interamente il traffico dal punto di vista tecnico. L'ATR limita la sua attivit\u00e0 al campo della commercializzazione, fatturazione e assistenza al cliente. Le SIM utilizzate dai clienti sono realizzate dagli operatori ai quali gli ATR si appoggiano per la rete.\nMobile virtual network enabler (MVNE).\n\u00c8 caratterizzato dal non avere una licenza di telefonia mobile o qualsiasi rapporto diretto con i clienti finali. L'MVNE non \u00e8 in grado di fornire ad esempio traffico voce o dati, ma solitamente \u00e8 in grado di gestire SMS e MMS, servizio clienti, fatturazione del cliente, raccolta di statistiche di consumo del traffico. L'MVNE non si occupa di marketing e di vendita agli utilizzatori finali. L'MVNE \u00e8 dunque un intermediario tra gli MNO e gli operatori virtuali.\nMobile virtual network aggregator (MVNA).\n\u00c8 un operatore che offre servizi mobili e dati all'ingrosso a societ\u00e0 che, come gli MVNO, forniscono i servizi ai propri clienti finali con il proprio nome o marchio. L'MVNA ha una relazione contrattuale con i propri operatori di rete mobile MNO e MVNO ma non con il cliente finale.\nIndirect access provider (IAP).\nFornitore di accesso indiretto che offre servizi di telecomunicazioni con accesso alla rete mobile tramite un codice \"carrier selection\" o \"pre-selection\". Il servizio \u00e8 offerto avvalendosi di accordi con operatori di rete mobile tradizionale (da qui MNO). Lo IAP non emette e non appone il proprio logo sulle SIM.\nService provider (SP).\n\u00c8 un fornitore di servizi di telecomunicazioni, con esclusione del servizio di telefonia vocale. I servizi sono forniti avvalendosi di un accordo con un MNO. Il Service Provider pu\u00f2 essere responsabile delle attivit\u00e0 di assistenza al cliente e di fatturazione e utilizzare un proprio marchio commerciale. Sotto il profilo tecnico questo tipo di operatore \u00e8 paragonabile a un ESP, con le differenze che conseguono dal fatto che un ESP offre anche servizi voce.\nOperatori virtuali di rete mobile nel mondo.\nAfrica.\nKenya.\nNel gennaio 2008, nel Kenya, c'erano pi\u00f9 di dieci milioni di numeri mobili funzionanti. La commissione per le telecomunicazioni del Kenya (in inglese: CCK Communications Commission of Kenya) concesse la licenza a tre MVNO.\nSenegal.\nSono tre gli operatori selezionati in Senegal per l'ottenimento delle licenze MVNO.\nSudafrica.\nL'industria degli operatori di rete virtuale mobile sudafricana comprende grandi operatori come Lycamobile Sudafrica. Cell C \u00e8 l'unico operatore di rete mobile che ha aperto la propria rete ai partner MVNO.\nUganda.\nIn Africa, l'Uganda ha registrato tre MVNO.\nAmerica.\nBrasile.\nIn Brasile, gli MVNO sono regolati da ANATEL, l'agenzia brasiliana delle telecomunicazioni, dal novembre 2010. A settembre 2014, la quota di mercato congiunta di tutti gli MVNO brasiliani era dello 0,04%.\nMessico.\nIl modello di business con i MVNO incominci\u00f2 in Messico a seguito della riforma delle telecomunicazioni entrata in vigore all'inizio di gennaio 2015.\nAsia.\nCina.\nGli MVNO in Cina hanno circa 20 milioni di clienti tra pi\u00f9 di un miliardo di abitanti in totale. I tre operatori Snail Mobile, d.Mobile e YuanTel rappresentano circa la met\u00e0 degli abbonati MVNO.\nCorea del Sud.\nGli abbonati degli operatori di rete virtuale mobile erano 7,61 milioni alla fine di marzo 2020, in calo dello 0,6 per cento rispetto al mese precedente, secondo i dati del Ministero della scienza e delle ICT coreano.\nGiappone.\nL'istituto giapponese MM Research a Minato-ku ha annunciato il 13 giugno 2019 i risultati del mercato domestico MVNO aggiornati alla fine di marzo. Il numero di contratti di linea per la tipologia di servizio SIM \u00e8 stato di 13.122 milioni, in aumento del 21,2% rispetto all'anno precedente. Inoltre, il rapporto tra contratti di SIM a servizio unico e contratti di telefonia mobile (3G e LTE) \u00e8 aumentato al 7,4% (il tipo di servizio SIM non includeva le cifre del contratto prepagato).\nGiordania.\nIl principale osservatorio di telefonia giordano ha emesso i suoi primi regolamenti MVNO nel 2008, facilitando la creazione del primo MVNO nel mondo arabo nel 2010.\nIndia.\nIn India, il Dipartimento delle Telecomunicazioni sotto il Ministero delle Comunicazioni e dell'Information Technology, ha accettato una raccomandazione del regolatore nazionale delle telecomunicazioni, il Telecom Regulatory Authority of India, per consentire i VNO nel paese, e ha annunciato la concessione di una licenza unificata per gli operatori di rete virtuale il 31 maggio 2016. I VNO hanno formato un'associazione, la VNOAI per rappresentare le attuali questioni normative che impattano la loro redditivit\u00e0 aziendale MVNO.\nThailandia.\nIn Thailandia, cinque MVNO ricevettero, nel 2009, una licenza di Tipo II per operare sulla rete 3G di servizi di telecomunicazione statali TOT Mobile Thailand a 2100 MHz. A gennaio 2017, soltanto due dei cinque MVNO originari risultavano in servizio.\nEuropa.\nNel 1997, con i mercati europei aperti alla concorrenza e le nuove tecnologie che consentivano un servizio migliore e telefoni pi\u00f9 economici, ci fu un'impennata della domanda di telefoni cellulari. Nel bel mezzo di questa ondata, Sense Communications combatt\u00e9 per l'accesso allo spettro di operatori di rete mobile (MNO) in Scandinavia. Sense fu in grado di stabilire un accordo MVNO con Sonera in Finlandia, ma non riusc\u00ec a persuadere i MNO in Svezia, Danimarca e Norvegia. Present\u00f2 poi ricorso alle autorit\u00e0 di regolamentazione dell'UE, citando le disposizioni che richiedevano determinati MNO per consentire l'interconnessione di nuovi operatori. Mentre la richiesta di Sense fu respinta, nel novembre 1999 la societ\u00e0 firm\u00f2 un accordo con Telia/Telenor Mobile per l'accesso alla capacit\u00e0 della rete GSM, consentendo di offrire servizi ai propri clienti in Svezia e Norvegia.\nNonostante l'iniziale insuccesso di Sense, il regolatore in Danimarca ha visto la promessa nel modello MVNO come un percorso economico per le aziende di telecomunicazioni per entrare nel mercato e nel maggio 2000 pass\u00f2 la legislazione che richiedeva agli operatori di rete un significativo potere di mercato per aprire l'accesso ai loro infrastrutture. Nell'agosto dello stesso anno, l'MNO SONOFON consolid\u00f2 il primo accordo MVNO attuabile con Tele2. Questo accordo consent\u00ec a Tele2 l'accesso alla rete SONOFON per i servizi mobili e di roaming, il secondo dei quali era stato richiesto (e negato) a Sense Communications. Con le nuove normative in vigore, gli MVNO in Scandinavia sono infine cresciuti fino a raggiungere una quota di mercato superiore al 10%.\nNel 2003, la Commissione europea emise una raccomandazione di regolamentazione delle telecomunicazioni alle autorit\u00e0 nazionali per esaminare la competitivit\u00e0 del mercato dell'accesso all'ingrosso e l'origine delle chiamate sulle reti pubbliche di telefonia mobile. Lo studio port\u00f2 a nuovi regolamenti da parte delle autorit\u00e0 di regolamentazione in diversi Paesi, tra cui l'Irlanda e la Francia, che costringono gli operatori ad aprire le loro reti agli MVNO.\nFrancia.\nL'ARCEP \u00e8 l'Autorit\u00e0 francese di regolamentazione delle comunicazioni elettroniche e postali in Francia. I suoi dati pubblicati nel 2016 facevano constatare che il numero di SIM di MVNO era diminuito di 70\u00a0000 unit\u00e0. Al 30 giugno 2016, gli MVNO francesi raggiunsero una quota di mercato del 10,6% pari a 7,4 milioni di linee mobili. Nel primo trimestre 2018, gli MVNO francesi hanno raggiunto una quota di mercato dell'11% pari a 8 milioni di SIM. I MVNO francesi vedevano una netta maggioranza di SIM prepagate (64,2%) rispetto agli abbonamenti (8,4%).\nItalia.\nIl settore delle telecomunicazioni italiano \u00e8 passato da un regime monopolistico a un contesto dinamico e competitivo in seguito alla liberalizzazione totale dei servizi e delle infrastrutture che \u00e8 diventata effettiva nel 1998. Il primo operatore virtuale italiano \u00e8 stato CoopVoce, lanciato il 4 giugno 2007 su rete TIM. Gli MVNO al 30 settembre 2017 totalizzavano il 7,6% di quota di mercato per numero SIM complessive. Al 31 marzo 2018 sono cresciuti all'8,2% di quota di mercato per numero SIM complessive. L'osservatorio sulle comunicazioni dell'AGCOM di marzo 2018, indicava Postemobile (47,3% del mercato virtuale) come primo operatore virtuale italiano seguito da Fastweb (19,6%), Lycamobile (12,6%), CoopVoce (9,2%) e Tiscali (3,1%). Il restante 8,2% \u00e8 da ripartire tra tutti gli altri operatori virtuali.\nPolonia.\nNell'anno 2016 le carte SIM degli operatori virtuali polacchi corrispondevano a circa l'1,7% del totale SIM sul mercato nazionale polacco.\nPortogallo.\nLa legalizzazione di questo settore deriv\u00f2 dalla misura proposta da ANACOM il 9 febbraio 2007, con cui gli operatori mobili virtuali ottennero l'accesso alle reti di telefonia mobile (Portugal Telecom Meo, Vodafone Portugal, Nos e Nowo) e poterono offrire servizi agli utenti finali con il proprio marchio.\nRepubblica Ceca.\nNell'anno 2015 il CT\u00da \u010cesk\u00fd Telekomunika\u010dn\u00ed \u00da\u0159ad (tradotto in italiano: Ufficio delle Telecomunicazioni Ceco) e l'APMS Asociace Provozovatel\u016f Mobiln\u00edch S\u00edt\u00ed (tradotta in italiano: Associazione degli operatori di reti mobili) misero insieme un primo elenco di operatori mobili nazionali.\nSpagna.\nLa legalizzazione di questo settore avvenne nel 2002 grazie a un ordine ministeriale (CTE/601/2002) Al 31 ottobre 2016, gli MVNO spagnoli raggiunsero una quota di mercato del 10,71% pari a 5,4 milioni di linee mobili.\nRussia.\nIn Russia, alla fine dell'anno 2015, c'erano circa 2,2 milioni di clienti MVNO. In percentuale corrispondevano a non pi\u00f9 dell'1% del numero totale di carte SIM attivate nel Paese."}
{"id": "639552", "revid": "339392", "url": "https://it.wikipedia.org/wiki?curid=639552", "title": "Super-Io", "text": ""}
{"id": "639554", "revid": "339392", "url": "https://it.wikipedia.org/wiki?curid=639554", "title": "Super io", "text": ""}
{"id": "639556", "revid": "15756", "url": "https://it.wikipedia.org/wiki?curid=639556", "title": "Panthera tigris corbetti", "text": "La tigre indocinese o tigre di Corbett (Panthera tigris corbetti) \u00e8 una sottospecie di tigre che vive in Cambogia, Laos, Birmania, Thailandia e Vietnam. La definizione \u00abdi Corbett\u00bb, presente anche nel nome scientifico della sottospecie, proviene da Jim Corbett, un cacciatore britannico che, una volta in pensione, divenne uno scrittore impegnato nella salvaguardia delle tigri dal rischio di estinzione.\nLe scarse notizie sul loro \"status\" si rifanno a stime governative, che certificavano la sopravvivenza di soli 350 esemplari nel 2011, cifra che si avvicina alla soglia di specie in pericolo critico di estinzione.\nLa tigre della Malaysia, che era considerata indocinese, nel 2004 \u00e8 stata classificata come una diversa sottospecie, la Panthera tigris jacksoni, o tigre malese, anch'essa oggi a rischio di estinzione. I numeri relativi agli esemplari rimasti di queste due specie sono oggetto di controversia, in quanto lungo la frontiera thai-malese sono presenti tigri la cui sottospecie di appartenenza non \u00e8 stata definita. L'ultimo esemplare in Cina di tigre indocinese \u00e8 stato avvistato nel 2007, e si crede che sia stato ucciso e mangiato da un uomo di Mengla, nello Yunnan, condannato a 12 anni di prigione per il crimine.\nAlcuni autori ritengono che la tigre indocinese sia inclusa nella sottospecie \"Panthera tigris tigris\".\nCaratteristiche fisiche.\nI maschi di tigre indocinese misurano da 2,55 a 2,85 metri di lunghezza, pesano tra i 150 e i 195 chilogrammi ed hanno una lunghezza massima del cranio tra 319 e 365 millimetri. Un maschio medio misura circa 2,74\u00a0m di lunghezza e pesa intorno ai 180\u00a0kg. Gli individui pi\u00f9 grossi, tuttavia, possono pesare pi\u00f9 di 250\u00a0kg.\nLe femmine di tigre indocinese misurano da 2,30 a 2,55\u00a0m di lunghezza, pesano tra i 100 e i 130\u00a0kg ed hanno una lunghezza massima del cranio tra 275 e 311\u00a0mm. Una femmina media misura circa 2,44\u00a0m di lunghezza e pesa intorno ai 115\u00a0kg.\n\u00c8 la specie pi\u00f9 scura: il suo manto tende al marroncino.\nIn Vietnam esiste il caso documentato di un maschio ucciso nel 1984 nei pressi del confine con il Laos. Questa tigre, lunga 2,8\u00a0m e con un peso di circa 250\u00a0kg, aveva terrorizzato alcuni villaggi uccidendo pi\u00f9 di dieci bufali. Venne eretta una palizzata alta 3 metri intorno al bestiame; la tigre la scavalc\u00f2, uccise un vitello di 60\u00a0kg e salt\u00f2 di nuovo fuori, tenendo in bocca l'animale. Venne uccisa con una trappola, collegarono un fucile ad una carcassa di bufalo, che la tigre fece scattare cercando di trascinarlo via. Il corpo venne ritrovato presso un ruscello distante 2\u00a0km.\nHabitat.\nLe conoscenze sullo stile di vita delle tigri indocinesi sono scarse. Vivono nelle profondit\u00e0 delle foreste dei terreni collinari e montuosi, situati soprattutto lungo i confini statali. L'accesso a queste aree \u00e8 spesso ristretto e solo da pochi anni sono stati concessi a pochi biologi dei permessi limitati per compiere studi sul campo.\nPopolazione e rischio di estinzione.\nSecondo stime governative del 2011, la popolazione delle tigri indocinesi si \u00e8 ridotta a 350 esemplari. Il rischio di estinzione \u00e8 dovuto soprattutto alla deforestazione e al bracconaggio, che hanno impoverito l'ambiente delle prede preferite dalle tigri, come i cervi ed i cinghiali. La vertiginosa riduzione del numero di esemplari ha portato all'aumento degli accoppiamenti tra soggetti consanguinei, che ha indebolito la razza.\nNella medicina tradizionale cinese, da secoli vengono usate parti vitali del corpo della tigre, come le ossa, gli occhi e i denti, per curare varie malattie, tra cui l'insonnia, la malaria, la meningite e la dermatite. In Vietnam, circa tre quarti delle tigri sono state uccise per rifornire i magazzini delle farmacie cinesi. Dalle fasce meno abbienti del paese, questi animali vengono visti anche come una risorsa per uscire dalla miseria."}
{"id": "639557", "revid": "339392", "url": "https://it.wikipedia.org/wiki?curid=639557", "title": "Super ego", "text": ""}
{"id": "639566", "revid": "247222", "url": "https://it.wikipedia.org/wiki?curid=639566", "title": "Tornio", "text": "Il tornio \u00e8 una macchina utensile (anche detta tornitrice) utilizzata per la lavorazione di un pezzo assialsimmetrico posto in rotazione. La lavorazione avviene per asportazione di truciolo ed \u00e8 detta tornitura.\nStoria.\nLa storia del tornio parte dalla preistoria con l'uso del tornio da vasaio. In epoca classica venne usato il tornio a pertica. Il tornio a puleggia e il tornio a doppio pedale vennero perfezionati nel Medioevo ma ebbero un uso limitato.\nIl primo tornio idraulico fu costruito in Francia nel 1453. Un primitivo tornio si ritrova anche nei disegni di Leonardo da Vinci attorno al 1500.\nNel 1794 il primo tornio interamente metallico fu sviluppato da Henry Maudslay; attraverso alcuni adattamenti al supporto utilizzando una madrevite, dal 1810 fu possibile avviare una pi\u00f9 ampia produzione di questo strumento, che dal 1840 favor\u00ec lo sviluppo delle moderne macchine utensili.\nOggi i torni comunemente usati sono motorizzati ed elettronici, anche se sopravvivono torni tradizionali per particolari lavorazioni.\nIn Italia.\nIn Italia, all'inizio del '900 vi era scarsa produzione nazionale di torni. Durante gli anni 1930 sorsero numerose fabbriche nazionali di macchine utensili.\nNell'immediato dopoguerra, la SAIMP di Padova produceva torni e fresatrici, come anche Breda e Graziano. Con la vendita di Graziano al gruppo DMG Mori Seiki nei primi anni 1980, la produzione nazionale di torni per la lavorazione dei metalli cess\u00f2.\nFunzionamento.\nIl tornio utilizza come utensile un utensile a taglio singolo. L'asportazione di truciolo avviene attraverso moto di taglio rotatorio del pezzo e moto di alimentazione traslatorio dell'utensile.\nLa forma del truciolo dipende dal tipo di materiale lavorato e dall'utensile utilizzato. In generale materiali duttili (ad esempio acciaio) danno trucioli pi\u00f9 lunghi e uniti, mentre materiali pi\u00f9 fragili danno trucioli pi\u00f9 sbriciolati.\nStruttura.\nLa struttura di base di un tornio per lavorazioni di metalli (fatta eccezione per quello verticale) \u00e8 la seguente: vi \u00e8 (di solito alla sinistra dell'operatore) un complesso costituito da un motore elettrico che, tramite cinghie di trasmissione ed ingranaggi, trasmette il moto di rotazione ad un elemento circolare piatto (platorello o testa motrice) sul quale \u00e8 installato un mandrino autocentrante, un trascinatore oppure un disco menabrida, destinato a reggere il pezzo da lavorare. Alla destra di questo \u00e8 fissato un rigido bancale in ferro o ghisa che \u00e8 provvisto, nella sua parte superiore, di due guide parallele rettificate sulle quali scorrono un carrello su cui \u00e8 montata la torretta portautensile e un sostegno da contropunta che ha la funzione di sorreggere eventualmente il pezzo in lavorazione (se trattasi di oggetto lungo) o di permettere l'esecuzione di fori assiali.\nIl sostegno per la contropunta si compone di una base anch'essa capace di scorrere sulle guide e di un cilindro forato spostabile assialmente per mezzo di un volantino. Questo cilindro \u00e8 esattamente allineato con il centro di rotazione della testa motrice e su di esso possono essere applicati vari utensili come mandrini da trapano, punte lisce, punte elicoidali da foratura ecc. L'applicazione di questi ultimi \u00e8 molto rapida perch\u00e9 il cilindro reca un innesto a cono (\"cono Morse\" - dal nome dell'inventore) che ne garantisce la tenuta per attrito.\nNonostante i torni, come tutte le altre macchine utensili, (fresatrici, rettificatrici, trapani a colonna, ecc.) siano sempre apparecchi di precisione sono comunque determinanti l'abilit\u00e0 e l'esperienza dell'operatore per la buona riuscita del lavoro.\nTipi di tornio.\nEsistono diversi tipi di torni che, secondo le caratteristiche costruttive, si possono dividere in:\nTornio parallelo.\nIl tornio parallelo \u00e8 una macchina utensile molto usata nell'ambito dell'industria meccanica. Esso genera solidi di rivoluzione ed \u00e8 impiegato soprattutto per la lavorazione dei metalli. \u00c8 caratterizzato dal fatto che il moto di lavoro \u00e8 costituito dalla rotazione del pezzo in lavorazione, mentre l'utensile, solidamente montato su una torretta, scorre parallelamente all'asse di rotazione.\nIl pezzo pu\u00f2 essere montato a sbalzo su un mandrino autocentrante che sporge dalla testa motrice oppure essere sostenuto tra il mandrino e la contropunta, situata in asse di fronte al mandrino a distanza regolabile. Quando il pezzo \u00e8 montato a sbalzo \u00e8 possibile lavorarlo di piatto (tornitura piana), facendo scorrere l'utensile in senso radiale rispetto all'asse di rotazione.\nIl tornio parallelo consente essenzialmente lavorazioni basate su simmetrie rotazionali: cilindri, coni, sferoidi, solidi di rivoluzione con generatrice a sagoma.\nCome gi\u00e0 accennato il moto trasversale di avanzamento della torretta portautensili pu\u00f2 essere manuale oppure automatico, in funzione al moto di rotazione della contropunta, secondo un rapporto determinato dall'operatore con un cambio di velocit\u00e0. Impostando opportunamente la velocit\u00e0 di avanzamento del carrello (e quindi della torretta portautensili) in relazione a quella di rotazione del pezzo da lavorare, si possono eseguire filettature, mentre utensili speciali montati sulla torretta consentono di effettuare al tornio lavorazioni quali godronatura (dalla quale si ottiene una zigrinatura sul pezzo da lavorare).\nMontando invece una punta elicoidale sul sostegno del mandrino si possono eseguire anche forature radiali. Poich\u00e9 per\u00f2 le normali punte elicoidali da trapano possono flettersi durante il lavoro, in seguito alla pressione esercitata con la vite del sostegno, \u00e8 necessario eseguire prima, sulla superficie del pezzo da forare, una traccia (o \"invito\") mediante l'uso di punte molto corte, di notevole spessore e dotate di corti taglienti. In questo modo l'\"invito\" risulta perfettamente centrato ed \u00e8 possibile, dopo, procedere alla foratura vera e propria con la normale punta trasversale.\nTornio a torretta (o a revolver).\nFunziona nei suoi principi generali come un normale tornio parallelo. Poich\u00e9 per\u00f2 durante la lavorazione di alcuni pezzi (specialmente se molti e di forma complessa) \u00e8 necessario cambiare spesso l'utensile con un altro di forma e dimensioni pi\u00f9 adatte, con questa macchina tale lavoro \u00e8 semplificato, poich\u00e9 i vari utensili necessari vengono montati in precedenza su una torretta girevole detta \"revolver\" in modo da poter essere usati nella dovuta sequenza senza prolungate soste nel lavoro. La torretta \u00e8 comandata di solito da un grosso volante laterale o da un comando a stella provvisto di leve. La contropunta generalmente non \u00e8 presente in quanto questa macchina \u00e8 destinata alla lavorazione di pezzi corti.\nTornio frontale (o verticale).\nPoich\u00e9 talvolta \u00e8 necessario lavorare o rettificare pezzi di grandi dimensioni (per esempio nell'industria navale) e di relativo grande peso, non \u00e8 conveniente che questi siano fissati come si farebbe su un tornio parallelo. Il loro peso infatti creerebbe grossi problemi per la loro adeguata ritenzione sul mandrino. Si preferisce quindi far ruotare il pezzo attorno ad un asse verticale. Il mandrino (spesso largo molti metri) giace quindi su un piano orizzontale e l'utensile per la lavorazione si muove su una guida verticale. Il tornio verticale funziona, insomma, come un tornio parallelo ruotato di novanta gradi. Generalmente, data la natura dei pezzi da lavorare (larghi e bassi), non \u00e8 necessario l'uso della contropunta.\nTornio automatico.\n\u00c8 una macchina del tutto analoga ai torni paralleli a revolver ma nella quale ogni operazione (compreso il bloccaggio dei pezzi sul mandrino) pu\u00f2 avvenire in automatico. Vi \u00e8 infatti una serie di complicati meccanismi che rende possibile questo e quindi la produzione in grandi serie di pezzi tra di loro uguali. Generalmente si tratta di elementi di dimensioni medio - piccole ricavati da barre metalliche (di sezione rotonda, esagonale ecc.), come ad esempio viti, dadi, boccole, perni, anelli e cos\u00ec via.\nTornio a copiare.\nQuesto tipo di tornio serve alla produzione di vari pezzi identici tra di loro ed identici ad un prototipo lavorato in precedenza, come ad esempio colonne, zampe da tavolo o sedie e calci da fucile. Vi \u00e8 un particolare meccanismo in grado, durante la lavorazione, di muovere l'utensile secondo un percorso corrispondente al profilo del prototipo in modo da riprodurne esattamente le fattezze. Il prototipo viene fissato in una sede ed \u00e8 percorso sul profilo da un sensore meccanico o idraulico che trasmette il suo stesso moto a quello degli elementi del carrello e quindi all'utensile su di esso montato.\n\u00c8 di particolare utilit\u00e0 per l'esecuzione di pezzi dal profilo stondato come, ad esempio, maniglie, pomelli ed altro. \u00c8 anche molto usato nella lavorazione del legno per fabbricare zampe da sedia o tavolo o altri pezzi analoghi.\nTornio a controllo numerico.\nDetto anche Tornio CNC (acronimo dell'inglese \"Computer Numerical Control\"), rappresenta in un certo senso la massima evoluzione del tornio. Pu\u00f2 fare tutto ci\u00f2 che fanno gli altri tipi descritti sopra ma tutto avviene in un totale automatismo controllato da un computer. I parametri del pezzo desiderato vengono inseriti in un programma e gli elementi della macchina si muovono comandati dal computer al quale, contemporaneamente alla lavorazione, giungono i segnali provenienti da vari sensori (laser) posti nei punti essenziali cos\u00ec da poter tenere costantemente d'occhio il buon andamento del lavoro. Se per qualsiasi ragione (ad esempio la consumazione dell'utensile) il sensore registra che il pezzo non rientra pi\u00f9 nelle dimensioni impostate vi \u00e8 un sistema che immediatamente provvede alla necessaria correzione. La precisione dei pezzi ottenuti con questa macchina \u00e8 elevatissima, dell'ordine dei centesimi o addirittura millesimi di millimetro. In questo caso l'operatore si limita al controllo dei dati mostrati dal computer ed eventualmente al controllo dei prodotti a campionamento.\nTornio da legno (o tornio semplice).\nNon si differenzia molto dai torni per metalli, ma la sua struttura \u00e8 generalmente pi\u00f9 semplice e leggera. Il carrello \u00e8 presente soltanto in quelle macchine destinate a tornire elementi che devono risultare perfettamente cilindrici, come zampe da tavolo, manici e cos\u00ec via. Altrimenti \u00e8 sostituito da un sostegno spostabile a mano e fissato per mezzo di un bullone sul quale l'operatore appoggia l'utensile (generalmente assai simile ad una lunga sgorbia) mentre esegue la tornitura. Questa viene quindi fatta a mano: ci\u00f2 \u00e8 possibile data la morbidezza del materiale da lavorare e permette un completo controllo sulla esecuzione di forme varie e decorazioni. Spesso non \u00e8 presente neanche il mandrino autocentrante, ma solo un disco forato sul quale il pezzo di legno viene fissato con viti. La contropunta invece \u00e8 sempre presente, in quanto talvolta si devono lavorare pezzi lunghi o si devono eseguire fori assiali. Con i pi\u00f9 robusti torni di questo tipo \u00e8 anche possibile eseguire la cosiddetta \"tiratura dei metalli\", ovvero la formazione di svasature o forme cave (vasi, brocche ecc.) partendo da lastre piane e rotonde o da semilavorati di metallo tenero come il rame o l'ottone. L'operatore usa allora un utensile dotato di punta smussata in quanto esso non deve tagliare ma semplicemente spingere. Questa macchina \u00e8 per questo chiamata anche \"tornio da formatura\".\nTornio per ceramica.\nChiamato anche \"Ruota del vasaio\", \u00e8 nella sua struttura in tutto simile ad un piccolo tornio verticale: sopra un telaio in legno vi \u00e8 un piatto, generalmente dello stesso materiale, disposto orizzontalmente e che gira comandato da un piccolo motore, o pi\u00f9 spesso da un pedale azionato dall'artigiano. La pasta da modellare viene appoggiata su di esso e la forma viene conferita quasi sempre con le mani. La lavorazione con questo tipo di macchina - cos\u00ec come quella con il tornio da legno - richiede sempre una grande abilit\u00e0 artigianale.\nTornio per incisione fonografica.\nNoto anche come fonoincisore \u00e8 impiegato nell'industria discografica, per l'incisione di matrici utilizzate come master per la stampa in serie di dischi in vinile. Siccome il mandrino (piatto rotante) gira su un piano orizzontale, \u00e8 molto simile ad un tornio verticale. L'unica differenza sta nel fatto che l'utensile (testina di incisione) scorre lungo un asse orizzontale invece che verticale.\nVelocit\u00e0 di rotazione dei pezzi e modo di lavorazione.\nLa velocit\u00e0 alla quale si fa girare il mandrino \u00e8 funzione di vari fattori. Generalmente si usano basse velocit\u00e0 se il diametro del pezzo \u00e8 grande oppure se il materiale \u00e8 duro. Se invece la lavorazione viene fatta su materiale tenero (per esempio ottone o alluminio) la velocit\u00e0 pu\u00f2 essere maggiore. Deve essere maggiore se il pezzo necessita di essere lucidato. Con la relativamente recente introduzione di materiali durissimi e resistenti al calore (per esempio il widia) per gli utensili, anche materiali assai duri possono essere comunque lavorati a velocit\u00e0 piuttosto alte. In ogni caso, se l'attrito dell'utensile produce molto calore \u00e8 consigliabile e spesso indispensabile eseguire il lavoro sotto un costante piccolo getto di olio emulsionato in acqua, o di olio da taglio, allo scopo di raffreddare il pezzo (e limitare al minimo la sua dilatazione termica) e il tagliente dell'utensile che potrebbe altrimenti perdere la tempra. Per l'esecuzione di filettature invece \u00e8 sempre consigliabile il lavoro a bassa o bassissima velocit\u00e0.\nNei manuali sono indicate le migliori velocit\u00e0 per ogni particolare tipo di lavorazione e materiale. Sono anche specificate le angolazioni che l'utensile deve avere rispetto al pezzo in lavorazione e gli angoli ai quali deve essere affilato il tagliente.\nSe il pezzo da lavorare \u00e8 molto lungo e sottile \u00e8 possibile che si fletta sotto la spinta dell'utensile e che, dopo la lavorazione, il diametro nel suo centro risulti maggiore rispetto a quello ai due capi. Se il rapporto tra lunghezza e diametro del pezzo \u00e8 inferiore a 1 si pu\u00f2 effettuare la lavorazione a sbalzo, cio\u00e8 semplicemente usando le griffe autocentranti del mandrino e la flessione massima si ha nel capo opposto al mandrino ed \u00e8 pari a formula_1 dove formula_2 \u00e8 la forza perpendicolare al pezzo in rotazione, formula_3 \u00e8 il modulo elastico del materiale e formula_4 \u00e8 il momento d'inerzia rispetto all'asse centrale. Se formula_5 si effettua la lavorazione aggiungendo una contropunta nel capo opposto al mandrino e la flessione massima si ha a una distanza formula_6 dall'afferraggio e formula_7. Se formula_8 il pezzo viene montato tra punta e contropunta, la flessione massima \u00e8 nel mezzo e formula_9. Inoltre si fa uso di \"lunette\", ovvero di strutture rigide di solito a forma di cerchio o semicerchio, che vengono fissate al carrello in prossimit\u00e0 del punto di lavoro e disposte in modo da strusciare contro il pezzo contrastando cos\u00ec la spinta dell'utensile ed evitando la flessione del pezzo stesso.\nQuando si lavora al tornio \u00e8 consigliabile non indossare cravatte, collane e braccialetti e fare uso di una tuta da lavoro adatta, senza parti che possano impigliarsi nei meccanismi."}
{"id": "639567", "revid": "13102", "url": "https://it.wikipedia.org/wiki?curid=639567", "title": "Parco Naturale del Monte San Bartolo", "text": ""}
{"id": "639573", "revid": "869733", "url": "https://it.wikipedia.org/wiki?curid=639573", "title": "Ren\u00e9 Steinke", "text": "La carriera.\nDopo un inizio come giocatore di rugby nella squadra del suo liceo scopre il mondo del teatro di cui si innamora.\n\u00c8 noto soprattutto per aver interpretato \"Tom Kranich\" nella serie televisiva \"Squadra Speciale Cobra 11 \"(\"Alarm f\u00fcr Cobra 11 - Die Autobahnpolizei\"), nel cui cast \u00e8 entrato nel 1999 e da cui \u00e8 uscito dopo quattro anni. Nella fiction, Tom Kranich se ne va in seguito alla morte di Elena, la propria fidanzata incinta. L'uscita di scena dell'attore \u00e8 in realt\u00e0 dovuta agli impegni lavorativi su altri set, quasi esclusivamente televisivi.\nRen\u00e9 Steinke \u00e8 poi ritornato nelle serie 2005-2006-2007 di \"Cobra 11\"; uscir\u00e0 tragicamente all'inizio della undicesima stagione, in cui il suo personaggio muore.\nHa recitato nel film \"Guerra e Amore\" con la collega di \"Squadra Speciale Cobra 11\" Charlotte Schwab.\nCollegamenti esterni.\nProfilo Twitter ufficiale: https://twitter.com/Rene_DanSteinke"}
{"id": "639590", "revid": "184755", "url": "https://it.wikipedia.org/wiki?curid=639590", "title": "Maestro di Wavrin", "text": "L'anonimo artista, pi\u00f9 disegnatore che pittore, deve il suo nome a Jean de Wavrin, consigliere di re Filippo il Buono, per il quale sembra aver lavorato.\nIl maestro lavor\u00f2 all'illustrazione di opere su carta (in particolare romanzi cavallereschi), con disegni a penna colorati con acquerello."}
{"id": "639591", "revid": "46291", "url": "https://it.wikipedia.org/wiki?curid=639591", "title": "Allium lehmannii", "text": "Laglio di Lehmann (Allium lehmannii ) \u00e8 una pianta appartenente alla famiglia delle Amaryllidaceae, diffusa in Sicilia e Tunisia.\nDescrizione.\n\u00c8 una specie erbacea geofita bulbosa.\nIl frutto \u00e8 una capsula tricarpellare contenente 2 semi verrucosi, neri per ciascuna loggia.\nDistribuzione e habitat.\nLa specie \u00e8 stata segnalata in Sicilia ed in Tunisia.Dubbia la presenza in Calabria (un unico esemplare essiccato proveniente dalla Sila).\nTassonomia.\nIl Sistema Cronquist assegnava questa specie alla famiglia delle Liliaceae, ordine Liliales.\nSecondo la classificazione APG IV essa va attribuita alla famiglia Amaryllidaceae (sottofamiglia Allioideae) dell'ordine Asparagales.\nIl numero cromosomico di \"A. lehmannii\" \u00e8 2n=16."}
{"id": "639603", "revid": "600229", "url": "https://it.wikipedia.org/wiki?curid=639603", "title": "Legatura di frase", "text": ""}
{"id": "639605", "revid": "116153156", "url": "https://it.wikipedia.org/wiki?curid=639605", "title": "Convergenza antartica", "text": "La convergenza antartica \u00e8 una ristretta fascia di mare circondante il continente antartico dove le acque fredde antartiche che salgono da Sud si incontrano con le acque relativamente pi\u00f9 calde delle zone subantartiche o temperate. Questa fascia di mare \u00e8 attualmente larga da 30 a 50\u00a0km; si estende ovviamente sui 360\u00b0 di longitudine, a una latitudine oscillante tra i 48\u00b0S e i 61\u00b0S, con variazioni massime di mezzo grado in pi\u00f9 o in meno.\nLa fascia di convergenza antartica \u00e8 facilmente identificabile tramite l'osservazione delle temperature superficiali del mare: in questi pochi chilometri di mare si hanno variazioni di 3-5\u00a0\u00b0C. Questa differenza di temperatura marina rende la zona di convergenza antartica una barriera quasi insormontabile, una specie di \"cortina di ferro\" che separa dal punto di vista climatico e biologico il continente antartico e le zone pi\u00f9 temperate.\nFra le varie isole o arcipelaghi che punteggiano gli oceani australi, le Shetland Australi, le Orcadi Australi, le Sandwich Australi, la Georgia del Sud, l'isola Bouvet e Heard giacciono a S di questa fascia, e sono caratterizzate da clima, vegetazione e zoologia caratteristiche di ambienti polari; le Isole Kerguelen sono situate circa in prossimit\u00e0 della Convergenza, mentre le Falkland, le Isole Crozet e l'Isola Macquarie si situano a N di tale linea."}
{"id": "639606", "revid": "212348", "url": "https://it.wikipedia.org/wiki?curid=639606", "title": "Ciclo dell'Impero", "text": "Il Ciclo dell'Impero \u00e8 una serie composta da tre romanzi di fantascienza scritti da Isaac Asimov tra il 1950 e il 1952. In ordine di composizione, i tre romanzi sono:\nI tre romanzi sono ambientati nello stesso futuro del ciclo della Fondazione, la cui trilogia originale era stata pubblicata in forma di racconti tra il 1942 e il 1950. I due cicli sono connessi solo debolmente l'uno all'altro, cos\u00ec come i romanzi sono completamente indipendenti l'uno dall'altro; il legame \u00e8 dato da alcuni dettagli, come l'idea di un Impero Galattico, il pianeta Trantor, la radioattivit\u00e0 della Terra e alcune tecnologie, come ad esempio i \"balzi iperspaziali\", le \"fruste neuroniche\" e il \"Visisonor\", un particolare strumento musicale che appare sia nel \"Tiranno dei mondi\" che nella seconda parte di Il crollo della Galassia centrale.\nSuccessivamente, Asimov stabil\u00ec una connessione anche tra questi romanzi e il cosiddetto ciclo dei Robot: in particolare in I Robot e l'Impero (\"Robots and Empire\") spiega l'origine della radioattivit\u00e0 della Terra, rinnegando la spiegazione della guerra nucleare che era stata fornita in \"Paria dei cieli\" e che Biron Farril chiarisce bene in \"Il tiranno dei mondi\".\nNella prefazione di \"Preludio alla Fondazione\", lo stesso Asimov indicava come ordine cronologico interno la sequenza \"Le correnti dello spazio\" - \"Il tiranno dei mondi\" - \"Paria dei cieli\": mentre quest'ultimo \u00e8 sicuramente quello ambientato pi\u00f9 nel futuro (in esso \u00e8 presente l'Impero Galattico, che negli altri romanzi non si \u00e8 ancora formato), l'ordine degli altri due \u00e8 stato contestato sulla base di diversi elementi: nel \"Tiranno dei mondi\" la Terra \u00e8 riconosciuta come culla dell'umanit\u00e0, mentre nelle \"Correnti dello spazio\" tale nozione si \u00e8 persa; settecento anni prima del \"Tiranno dei mondi\" i mondi colonizzati sono circa 1100, mentre al tempo delle \"Correnti dello spazio\" i mondi sono un milione, met\u00e0 dei quali sono sotto il controllo di Trantor, che cinquecento anni prima controllava 500 pianeti; lo stesso dominio di Trantor \u00e8 descritto, nelle \"Correnti dello spazio\", vicino ad una fase \"imperiale\"."}
{"id": "639608", "revid": "838137", "url": "https://it.wikipedia.org/wiki?curid=639608", "title": "Agostinelli", "text": ""}
{"id": "639609", "revid": "1554815", "url": "https://it.wikipedia.org/wiki?curid=639609", "title": "Solaris-Ganz Trollino", "text": ""}
{"id": "639610", "revid": "834", "url": "https://it.wikipedia.org/wiki?curid=639610", "title": "Dischi ottici", "text": ""}
{"id": "639616", "revid": "256896", "url": "https://it.wikipedia.org/wiki?curid=639616", "title": "U.C.O.I.I.", "text": ""}
{"id": "639619", "revid": "827882", "url": "https://it.wikipedia.org/wiki?curid=639619", "title": "Lugdunum (software)", "text": "Eserver, conosciuto anche come Lugdunum dal nome del suo sviluppatore, \u00e8 un software utilizzato per ospitare quasi tutti i server ed2k.\n\u00c8 distribuito gratuitamente ma non \u00e8 open source per limitare la creazione di server fasulli. \u00c8 stato ottenuto tramite il reverse engineering dall'originaria MetaMachine eDonkey fino alla versione 16.38, dalla versione 16.40 il codice \u00e8 stato completamente riscritto. Il suo sviluppo \u00e8 terminato nel 2007.\nL'ultima versione pubblicata prima dell'interruzione dello sviluppo \u00e8 la 17.15."}
{"id": "639620", "revid": "1305772", "url": "https://it.wikipedia.org/wiki?curid=639620", "title": "Cattedrale di San Paolo", "text": ""}
{"id": "639625", "revid": "339392", "url": "https://it.wikipedia.org/wiki?curid=639625", "title": "T/t", "text": ""}
{"id": "639626", "revid": "6923", "url": "https://it.wikipedia.org/wiki?curid=639626", "title": "L/c", "text": ""}
{"id": "639627", "revid": "287204", "url": "https://it.wikipedia.org/wiki?curid=639627", "title": "Ren\u00e8 Steinke", "text": ""}
{"id": "639629", "revid": "57259", "url": "https://it.wikipedia.org/wiki?curid=639629", "title": "Padre Matteo Ricci", "text": ""}
{"id": "639631", "revid": "47767", "url": "https://it.wikipedia.org/wiki?curid=639631", "title": "Burgundofara", "text": ""}
{"id": "639648", "revid": "767487", "url": "https://it.wikipedia.org/wiki?curid=639648", "title": "Rocca Malatina", "text": "Roccamalatina (o Rocca Malatina, come si chiamava un tempo) \u00e8 una frazione del comune di Guiglia che si trova a 15\u00a0km da Vignola lungo la Strada statale 623 del Passo Brasa nell'Appennino modenese. La sua notoriet\u00e0 \u00e8 dovuta alle imponenti rocce d'arenaria risalenti al medio Miocene, i Sassi di Roccamalatina.\nPer comprendere l'origine del nome ci si deve rifare alla storia di una famiglia nobile, i \"Malatigni\", che per circa due secoli e mezzo, fra il XII ed il XIV secolo, domin\u00f2 una parte abbastanza estesa del territorio. Una vicenda a suo modo ambigua e carica di significati ad iniziare dal suo capostipite, Malatigna, che compare nella zona intorno al 1170.\nOggi Roccamalatina conta 573 abitanti ed \u00e8 contornato dal Parco regionale dei Sassi di Roccamalatina. Sono inoltre molto apprezzate le specialit\u00e0 gastronomiche della zona e le numerose feste e sagre, che si svolgono soprattutto nel periodo primaverile ed estivo."}
{"id": "639649", "revid": "47767", "url": "https://it.wikipedia.org/wiki?curid=639649", "title": "Manahen", "text": ""}
{"id": "639661", "revid": "838137", "url": "https://it.wikipedia.org/wiki?curid=639661", "title": "Agosti", "text": ""}
{"id": "639663", "revid": "22356", "url": "https://it.wikipedia.org/wiki?curid=639663", "title": "Paleoparadoxia", "text": "Paleoparadoxia \u00e8 un genere di mammiferi, vissuti nel Miocene (da 20 a 10 milioni di anni fa) in California, Alaska, Messico e Giappone.\n\"Otarie\" con quattro zanne.\nQuesti strani animali erano probabilmente imparentati con gli elefanti, ma le loro caratteristiche erano decisamente diverse. Per avere una vaga idea dell'aspetto di \"Paleoparadoxia\", si pensi a una massiccia otaria dalle zampe robuste e armata di quattro zanne. \"Paleoparadoxia\" \u00e8 un rappresentante dei desmostili, mammiferi semiacquatici che abitavano le regioni costiere dell'Oceano Pacifico.\n\"Palaeoparadoxia\", in particolare, era della taglia di un pony ed era munito di una mandibola simile a una ruspa, con zanne simili a pale grazie alle quali poteva scandagliare il fondo melmoso del mare alla ricerca di alghe e molluschi. Il suo corpo massiccio era ben adattato a nuotare sott'acqua per nutrirsi, ma non per vivere a lungo nelle profondit\u00e0. Probabilmente questo animale, come le odierne foche, tornava a riva per asciugarsi al sole e per procreare.\nDue specie.\n\"Paleoparadoxia\" si estinse al termine del Miocene, senza lasciare discendenti. Di questo animale si conoscono due specie: \"P. tabatai\", la specie tipo, e la primitiva \"P. waltoni\", del Miocene inferiore della California."}
{"id": "639664", "revid": "22356", "url": "https://it.wikipedia.org/wiki?curid=639664", "title": "Palaeoparadoxia", "text": ""}
{"id": "639672", "revid": "838137", "url": "https://it.wikipedia.org/wiki?curid=639672", "title": "Albeggiani", "text": ""}
{"id": "639678", "revid": "599013", "url": "https://it.wikipedia.org/wiki?curid=639678", "title": "Kev", "text": ""}
{"id": "639680", "revid": "767487", "url": "https://it.wikipedia.org/wiki?curid=639680", "title": "Tempi migliori (film 1986)", "text": "Tempi migliori (\"The Best of Times \") \u00e8 un film del 1986 diretto da Roger Spottiswoode con Robin Williams e Kurt Russell.\nTrama.\nSono tredici anni che Jack ha il magone: \u00e8 funzionario nella banca di propriet\u00e0 del suocero, ma \u00e8 ancora angosciato dalla sconfitta da lui causata allora alla squadra di football americano nella sua citt\u00e0 (Taft in California), giocando contro quella di Bakersfield. Per rimuovere quella fissazione e anche per ridare un po' di tono a Taft, piombata da tempo nell'inerzia, Jack pensa non vi sia che un modo: ripetere quella partita maledetta. Convince un simpatico meccanico suo amico (Reno), anni prima campione riconosciuto e i due si danno da fare a ricercare i giocatori e rimettere insieme quell'amata squadra, la quale in effetti si ricompone e si allena. Elly, moglie di Jack e Gigi, consorte di Reno, gi\u00e0 decise a divorziare per dissapori vari, finiscono con il tifare apertamente per i coniugi, di cui in realt\u00e0 sono pi\u00f9 che innamorate e riamate sinceramente. Negli ultimi minuti di lotta contro \ngli odiatissimi Tigers (fra l'altro sponsorizzati dal suocero di Jack) e sotto un torrenziale diluvio, il bancario fa sua la palla, si vendica di anni segnati da beffe e rimorsi e la cittadina di Taft rinasce finalmente nell'ottimismo dal suo letargo."}
{"id": "639681", "revid": "834", "url": "https://it.wikipedia.org/wiki?curid=639681", "title": "Chiloelettronvolt", "text": ""}
{"id": "639682", "revid": "81195", "url": "https://it.wikipedia.org/wiki?curid=639682", "title": "Rapporto molare", "text": ""}
{"id": "639683", "revid": "2071655", "url": "https://it.wikipedia.org/wiki?curid=639683", "title": "The High Road (JoJo)", "text": "The High Road \u00e8 il secondo album di studio della cantante pop-R&amp;B statunitense JoJo, pubblicato il 17 ottobre 2006 negli Stati Uniti dalla casa discografica Da Family Entertainment e Blackground Records. I singoli estratti sono \"Too Little Too Late\", \"How to Touch a Girl\" e \"Anything\".\nRiedizione del 2018.\nL'album (insieme al precedente e a due altri singoli) \u00e8 stato ripubblicato nel dicembre del 2018 dalla Clover Music, contenente le tracce originali e riregistrate per l'occasione. Tale decisione \u00e8 dovuta alla rimozione di tutta la musica originale di JoJo pubblicata sotto la Blackground Records dalle piattaforme di streaming e vendita digitale. La Blackground, infatti, possiede le licenze master delle registrazioni originali e ha il controllo sulla loro pubblicazione."}
{"id": "639686", "revid": "599013", "url": "https://it.wikipedia.org/wiki?curid=639686", "title": "Thundorf (disambigua)", "text": ""}
{"id": "639689", "revid": "78273", "url": "https://it.wikipedia.org/wiki?curid=639689", "title": "Shahanshah", "text": ""}
{"id": "639691", "revid": "729019", "url": "https://it.wikipedia.org/wiki?curid=639691", "title": "Documento buona causa", "text": "Il documento buona causa \u00e8 uno strumento utilizzato nella realizzazione di una campagna di raccolta fondi. \n\u00c8 un documento scritto ad uso interno dell'organizzazione non profit che riassume in poche pagine la mission dell'organizzazione, ovvero il perch\u00e9 l'organizzazione esiste, gli obiettivi strategici ed operativi, l'organigramma, i programmi svolti ed i progetti in corso di realizzazione, la storia e i bilanci dell'organizzazione.Deve essere un documento condiviso all'interno dell'associazione e da cui si possono trarre utili spunti per dare vita a materiali divulgativo, pubblicitario, di conoscenza dell'operato dell'organizzazione stessa "}
{"id": "639695", "revid": "287204", "url": "https://it.wikipedia.org/wiki?curid=639695", "title": "Allievi", "text": ""}
{"id": "639697", "revid": "767487", "url": "https://it.wikipedia.org/wiki?curid=639697", "title": "Pattinaggio artistico su ghiaccio a coppie", "text": "Il pattinaggio artistico su ghiaccio a coppie \u00e8 una specialit\u00e0 del pattinaggio di figura. Le gare consistono in un programma corto che copre il 33,3% del punteggio finale e un programma libero che va a coprire il restante 66,7%.\nNel programma originale ciascuna coppia deve esibirsi in otto figure durante lo svolgimento della gara. Gara che non pu\u00f2 mai superare i due minuti e 30 secondi. Le coppie sono libere di scegliere la base musicale e il modo di connettere tra loro le figure. \nNel programma libero, la cui durata \u00e8 di 4 minuti e 30 secondi, con uno scarto di 10 secondi in pi\u00f9 o in meno, non sono previste figure fisse, anche se esistono dei regolamenti precisi su cosa \u00e8 permesso eseguire e sul numero massimo di elementi che \u00e8 possibile presentare, la coppia viene giudicata in base alla qualit\u00e0 della propria gara e delle difficolt\u00e0 inserite."}
{"id": "639700", "revid": "111161553", "url": "https://it.wikipedia.org/wiki?curid=639700", "title": "Mattias Mainiero", "text": "Biografia.\nVive a Roma. \u00c8 sposato e ha una figlia. Ha cominciato la sua carriera a Napoli dopo gli studi di medicina ed \u00e8 stato direttore de \"Il Giornale d'Italia\", del quotidiano economico \"Il Fiorino\" e della televisione romana \"Televita\". Ha lavorato per \"Il Mattino\", \"Vita Sera\", \"il Sabato\" e \"Il Messaggero\" ed \u00e8 stato capo della redazione romana de \"Il Borghese\" sotto la direzione di Vittorio Feltri, quindi editorialista, caporedattore ed inviato del quotidiano \"Libero\". Autore di vari saggi tra cui \"L'Italia racconta\" e \"Scritti pirati\", su \"Libero\" e su Libero online ha curato la rubrica quotidiana \"A tu per tu\" di risposta ai lettori e in prima pagina la rubrica satirica \"Caffeina\"."}
{"id": "639709", "revid": "79547", "url": "https://it.wikipedia.org/wiki?curid=639709", "title": "George Box", "text": ""}
{"id": "639713", "revid": "93328", "url": "https://it.wikipedia.org/wiki?curid=639713", "title": "Neofascista", "text": ""}
{"id": "639714", "revid": "486946", "url": "https://it.wikipedia.org/wiki?curid=639714", "title": "Ca de Bestiar", "text": ""}
{"id": "639715", "revid": "484362", "url": "https://it.wikipedia.org/wiki?curid=639715", "title": "Scelba", "text": ""}
{"id": "639717", "revid": "486946", "url": "https://it.wikipedia.org/wiki?curid=639717", "title": "Pastore Mallorquin", "text": ""}
{"id": "639718", "revid": "547034", "url": "https://it.wikipedia.org/wiki?curid=639718", "title": "Gustavo Pignero", "text": "Biografia.\nFacente parte del nucleo del Generale dalla Chiesa, avvalendosi della collaborazione di Silvano Girotto da Capitano, cattur\u00f2 i due capi delle Brigate Rosse Curcio e Franceschini, decapitando cos\u00ec il movimento armato. Successivamente prest\u00f2 servizio presso il SISMI (Servizio Segreto Militare) dove grazie alle sue doti organizzative, investigative e diplomatiche, giunse al massimo gradino. \nLe indagini sul sequestro da parte degli americani del presunto terrorista egiziano Abu Omar a Milano, dirette da due magistrati Spataro e Pomarici, che accusano il SISMI di collaborazionismo, non con i terroristi ma con gli alleati americani, coinvolgono il Generale Pignero che a sua volta in un drammatico interrogatorio accus\u00f2 i due magistrati di non avere senso dello Stato e di mettere a rischio la sicurezza del Paese. \n\u00c8 scomparso nel 2006 all'et\u00e0 di 59 anni, prima che venisse totalmente accertata la verit\u00e0."}
{"id": "639719", "revid": "838137", "url": "https://it.wikipedia.org/wiki?curid=639719", "title": "Fran\u00e7ois d'Escoubleau de Sourdis", "text": "Biografia.\nEra il figlio maggiore di Fran\u00e7ois d'Escoubleau e Isabeau Babou de la Bourdasi\u00e8re; il padre era signore di Jouy, Aunau e Montdoubleau, marchese d'Alluye, e governatore di Chartres, e lo stesso Fran\u00e7ois tenne il titolo di conte de La Chapelle.\nCome primogenito non era destinato alla carriera ecclesiastica. Comp\u00ec i suoi studi al Coll\u00e8ge de Navarre a Parigi, e prese parte all'assedio di Chartres nel 1591. Si fidanz\u00f2 con Catherine Hurault de Cheverny, figlia del cancelliere reale.\nDurante un soggiorno a Roma, conobbe Federico Borromeo e San Filippo Neri e decise di abbracciare la Chiesa. Venne nominato abate commendatario di Preuilly, Montr\u00e9al, e Aubrac (1597-1600) e fu creato cardinale nel concistoro del 3 marzo 1599 da papa Clemente VIII.\nDopo aver avuto la dispensa per non avere ancora compiuto l'et\u00e0 necessaria per diventare vescovo, fu eletto arcivescovo di Bordeaux e primate di Aquitania il 5 luglio 1599. Venne consacrato il 21 dicembre 1599 nell'abbazia di Saint-Germain-des-Pr\u00e9s, a Parigi, dal cardinale Fran\u00e7ois de Joyeuse, arcivescovo di Tolosa, e ricevette il cappello cardinalizio esattamente un anno dopo (20 dicembre 1600).\nA Bordeaux intraprese un certo numero di miglioramenti della citt\u00e0 come la bonifica degli acquitrini, il restauro del palazzo arcivescovile, l'abbellimento della cappella della basilica di Saint Michael, la costruzione del chiostro dei Cordeliers nella citt\u00e0 di Saint-Andr\u00e9-de-Cubzac (che oggi ospita la biblioteca pubblica cittadina) e la chiesa di San Bruno di Bordeaux (1611-1620).\nNel 1603 accolse il reverendo Dermit MacCarthy, un sacerdote della diocesi di Cork, e quaranta suoi compagni, che costituirono poi il nocciolo del nuovo Collegio Irlandese dell'Universit\u00e0 di Bordeaux.\nNel 1605 divenne coadiutore, per diritto di successione, di suo zio Henri d'Escoubleau de Sourdis, vescovo di Mallezais, e nel 1607 ebbe l'onore di battezzare il duca di Orl\u00e9ans, secondogenito del re Enrico IV di Francia. Nel 1615, uffici\u00f2 il matrimonio di Elisabetta di Francia con il principe Felipe (il futuro Filippo IV di Spagna) e il matrimonio di Luigi XIII di Francia con la sorella di Filippo di Spagna, l'Infanta Anna.\nAlla sua morte l'arcivescovato di Bordeaux pass\u00f2 a suo fratello, Henri de Sourdis.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "639720", "revid": "73843", "url": "https://it.wikipedia.org/wiki?curid=639720", "title": "IBM RT", "text": "Il IBM RT \u00e8 stato un computer prodotto da IBM e basato sul bus PC-AT e il processore ROMP, un derivato dell'IBM 801. Il sistema venne presentato nel 1986 come RT PC (RISC Technology Personal Computer) e utilizzava come sistema operativo AIX 1.x, 2.x, l'Academic Operation System (AOS) o il Pick operating system. Comunque comunemente era noto come PC RT e in seguito IBM decise di semplificare il nome. Non ebbe molto successo e tutti i modelli vennero dismessi nel 1991. Tuttavia sviluppi del progetto portarono alla creazione della linea RS/6000 e dei corrispondenti processori POWER, i processori da cui derivano i PowerPC.\nHardware.\nVennero prodotti tre modelli, il 6150, il 6151 e il 6152. Il modello base era il 6150, un computer di tipo tower, e il modello 6151 che invece era un desktop. Tutti i modelli erano dotati di una speciale scheda rimovibile contenente il processore.\nVi furono tre versioni della scheda processore per i modelli 6150/6151. La scheda standard 032 aveva un tempo di clock di 170 ns (5.8\u00a0MHz), 1 MB di memoria (espandibile a 2 o 4 MB) e una FPU opzionale.\nLa \"Advanced processor card\" aveva un tempo di clock di 100 ns (10\u00a0MHz), una memoria di 4 MB interna o una memoria esterna da 4 MB ECC e una FPU Motorola 68881 a 20\u00a0MHz. La \"Enhanced Advanced processor card\" aveva un ciclo di 80 ns (12.5\u00a0MHz) 16 MB di memoria su scheda e una versione potenziata della FPU.\nL'IBM 6152 invece era dotato di una scheda ibrida PS/2 model 60 con una versione micro-channel ibrida della scheda processore 032. Il computer poteva utilizzare solo in sistema operativo AOS scaricabile da un 6150 o 6151 con AOS tramite una connessione LAN TCP/IP.\nI sistemi sono stati normalmente venduti in configurazioni con 20, 30 o 40 MB di hard disk, una scheda grafica da 1280 x 1024 a 256 toni di grigio e un adattatore token ring o ethernet da 10 Mbit/s.\nSoftware.\nUno degli aspetti innovativi del progetto RT era l'utilizzo del microkernel. La tastiera, il mouse, il monitor, i floppy disk e la rete erano controllati dal microkernel, quindi pi\u00f9 sistemi operativi potevano girare sul computer contemporaneamente. Premendo la combinazione di tasti Alt-Tab si commutava tra i vari sistemi operativi. Ogni sistema operativo prendeva possesso della tastiera, mouse e schermo. AIX e Pick OS furono portati sul microkernel.\nIl sistema operativo primario della macchina era l'AIX versione 2. Buona parte del kernel AIXv2 venne scritto in una variante del PL/I, un linguaggio che rese molto complessa la migrazione a AIXv3. AIXv2 includeva il pieno supporto delle reti TCP/IP, dell'SNA e di due network file system, l'NFS su licenza Sun e il Distributed Service o DS. DS era pienamente compatibile con i sistemi IBM AS/400 e i mainframe. L'interfaccia grafica di AIXv2 era fornita da X10.3, X10.4 e da X11 X Window System del MIT oltre che dalle Xt Athena widget set. Erano disponibili compilatori Fortran e C e uno dei programmi pi\u00f9 diffusi era PageMaker, un programma di editoria elettronica.\nI sistemi RT portarono a una pietra miliare del progetto X Window System. Un gruppo della Brown University port\u00f2 X versione 9 sul sistema. Dei problemi riscontrati nella lettura dei dati non allineati su RT portarono allo sviluppo di un nuovo protocollo che port\u00f2 allo sviluppo della versione 10 di X nel 1985.\nVendite.\nL'IBM RT ha avuto una vita relativamente lunga. Molti osservatori quando venne presentato considerarono l'RT troppo costoso per la potenza che offriva; in sostanza la macchina era uscita sul mercato troppo tardi. Il nome iniziale gener\u00f2 confusione dato che molti pensavano che fosse un'altra linea x86 compatibile. Inoltre inizialmente IBM forn\u00ec una provvigione troppo bassa per una macchina cos\u00ec costosa. IBM riconosceva per la vendita di una macchina una provvigione analoga a quella di un normale PC-AT, una commissione molto bassa se rapportata a una macchina che mediamente costava 20.000 dollari. Molti venditori preferirono concentrarsi sulle macchine AT che essendo pi\u00f9 economiche erano pi\u00f9 facili da vendere.\nConsiderando la modesta potenza di calcolo dell'RT rispetto a molte macchine prodotte dalla concorrenza, diversi analisti si interrogarono sul senso del progetto RT. AIX per RT inoltre era il primo sistema operativo UNIX prodotto da IBM e venduto al pubblico. AIX utilizzava alcune soluzioni non standard per gestire i programmi e questo ritard\u00f2 la conversione di molti applicativi per AIX. RT ebbe un relativo successo nel settore CAD/CAM e in alcune installazioni di ricerca o educative. Il sistema RT con Pick OS fu utilizzato come gestore di magazzini e di grandi database e in generale per gestire applicazioni commerciali basate su Pick OS. L'RT venne utilizzato come computer di controllo per alcuni mainframe IBM dove la sua gestione dell'SNA, del file system DS e i programmi di gestione, fatturazione e controllo meccanico erano importanti.\nIBM riusc\u00ec a vendere circa 23.000 RT prima del ritiro della linea. Circa quattromila furono utilizzati da IBM nello sviluppo e per i suoi prodotti mentre la sua rete ne vendette altri quattromila."}
{"id": "639724", "revid": "106908", "url": "https://it.wikipedia.org/wiki?curid=639724", "title": "Amodeo", "text": ""}
{"id": "639734", "revid": "30232", "url": "https://it.wikipedia.org/wiki?curid=639734", "title": "Ibis redibis", "text": ""}
{"id": "639740", "revid": "547034", "url": "https://it.wikipedia.org/wiki?curid=639740", "title": "Storia della psicologia", "text": "Per storia della psicologia si intende la storia della psicologia come scienza a s\u00e9 stante.\nI precursori.\nFilosofi greci come Platone e Aristotele furono tra i primi a confrontarsi con gli interrogativi fondamentali su come la mente funzioni. I filosofi greci esaminarono molte delle questioni di cui gli psicologi continuano a occuparsi oggi. Per esempio, le capacit\u00e0 cognitive e le cognizioni sono innate o si acquisiscono solo mediante le esperienze? Platone sosteneva l'innatismo, secondo cui \"certi tipi di conoscenza sono innati o connaturati\". Aristotele, invece, riteneva che la mente del bambino fosse come una \"tabula rasa\" (una lavagna vuota) su cui venivano scritte le esperienze, ed era un sostenitore dell'empirismo filosofico, secondo cui \"tutta la conoscenza si acquisisce mediante l'esperienza\".\nNascita del termine \"psicologia\".\nLa nascita del termine psicologia pu\u00f2 essere fatta risalire al XVI secolo, con il tedesco Filippo Melantone, latinista e grecista. Per lui la psicologia era l'insieme di conoscenze filosofiche, letterarie e religiose sull'animo umano. Per inciso il termine del Melantone fu \"psychologia\", e comparve nelle opere dei suoi discepoli Rodolfo Goclenio, \"Psychologia\" (in greco) \"hoc est de hominis perfectione\" (1590), e Otto Cassmann \"Psychologia anthropologica sive animae humanae doctrina\" (1594). \nMa gi\u00e0 in precedenza Johann Thomas Freig, nella sua opera \"Quaestiones logicae ed ethicae\" del 1574, si occupa di argomenti che appartengono alla psicologia e per la prima volta usa questo termine per descriverli.\nRicerche recenti hanno individuato che ne esiste una presenza nella \"Psychologia de ratione animae humanae\" (1511-1518) del dalmata Marco Marulo, ma la semantica del termine poco di simile ha con l'uso contemporaneo.\nInfine, per quanto riguarda il contenuto e non solo il termine, occorre sottolineare l'influenza di un altro studioso tedesco, proveniente da Friburgo, Gregor Reisch. La sua \"Margarita philosophica\", risalente al 1503 e considerata la pi\u00f9 antica enciclopedia stampata della regione tedesca, contiene una raffinata classificazione dei soggetti che compongono la psicologia, sostenuta da una rilettura del \"De anima\" di Aristotele che divide le facolt\u00e0 mentali in vegetative, sensibili e intellettuali.\nL'empirismo inglese: John Locke.\nNel 1690 John Locke, filosofo inglese, pubblica il Saggio sull'intelletto umano in cui cerca di ricostruire il funzionamento della mente, per capire come nascono i nostri contenuti mentali, astratti e complessi.Per lui all'origine delle idee c'\u00e8 l'esperienza, motivo per cui studia il comportamento animale ed umano. Egli vuole arrivare a capire quale sia il modo migliore per ragionare. La mente viene per\u00f2 analizzata solo attraverso ragionamenti e osservazioni, senza esperimenti.Difatti nell'opera egli immagina che cosa possa capitare ad una persona, cieca dalla nascita, quando questa riacquista la vista; e si chiede se riuscir\u00e0 a comprendere le forme degli oggetti senza l'utilizzo del tatto, o ne avr\u00e0 bisogno. Locke letteralmente immagina un esperimento, non ne compie uno. Per questo il tentativo di studiare la mente di Locke non avr\u00e0 successo in psicologia, anche se molti filosofi prenderanno spunto da lui per dare una base solida ai propri ragionamenti.\nNascita della psicologia scientifica.\nLa psicologia scientifica moderna nasce nella seconda met\u00e0 dell'Ottocento.\nTra il 1850 e il 1870 fisici e medici si occupano dello studio della psiche: le sensazioni, le emozioni, le attivit\u00e0 intellettive. Gli scienziati applicarono allo studio della mente le metodologie che gi\u00e0 applicavano alle scienze naturali, ma senza rendersi conto che stavano creando una nuova scienza, la moderna psicologia scientifica, in cui fusero le scienze naturali con lo studio della mente.\nCharles Darwin.\nNel 1872 Charles Darwin pubblica \"L'espressione delle emozioni nell'uomo e negli animali\" in cui descrive per la prima volta le somiglianze che dimostrano come uomini e animali comunichino sensazioni e manifestino emozioni mediante il comportamento e il movimento di parti del corpo. Nasce cos\u00ec la teoria fisiologica delle emozioni: per Darwin le emozioni sono scariche di energia che attraversano l'organismo, scatenate da stimoli esterni.\nLa paura \u00e8 il brusco cambiamento fisiologico che si verifica nell'organismo di chi si trova di fronte a un pericolo. I movimenti con cui noi esprimiamo un'emozione, sono residui di quei movimenti che un tempo usavamo per uno scopo preciso. E cos\u00ec la pensa anche l'etologia. Quindi, per Darwin si comunica anche attraverso il corpo. La comunicazione non verbale (CNV), \u00e8 diventata importante dopo le ricerche sulle api di Karl von Frisch.\nFranciscus Donders.\nTra il 1860 e il 1870, Franciscus Donders studia i tempi di reazione, cio\u00e8 il tempo che un individuo impiega per rispondere allo stimolo. Ancora oggi si usano per valutare le persone idonee alla guida di autobus ed autocarri. Donders li studi\u00f2 per misurare le attivit\u00e0 mentali. Pi\u00f9 sono i passaggi mentali per rispondere a uno stimolo e pi\u00f9 tempo viene impiegato per rispondere.\nIn realt\u00e0, la metodologia di ricerca dei \"tempi di reazione\" \u00e8 rimasta fin da allora una delle principali metodologie di ricerca sui processi cognitivi (perch\u00e9 anche secondo i pi\u00f9 recenti approcci del cognitivismo rappresenterebbero appunto una forma di misurazione facilmente quantificabile della \"complessit\u00e0 di elaborazione cognitiva\" sottostante, di per s\u00e9 altrimenti difficilmente accessibile all'osservazione sperimentale). Le metodologie basate sui tempi di reazione, originariamente sviluppate da Donders, hanno quindi svolto un ruolo centrale in molti ambiti della psicologia sperimentale.\nDonders svilupp\u00f2 in origine tre esperimenti tipici:\nGustav Theodor Fechner.\nGustav Theodor Fechner laureato in medicina, \u00e8 passato alla storia della psicologia, per aver fondato la disciplina della psicofisica ed aver ipotizzato la Legge di Fechner (1860).\nEgli studi\u00f2 per sette anni il rapporto tra gli stimoli fisici e sensazioni mentali.\nIn Germania vi erano conflitti tra meccanicismo, che considerava tutti i fenomeni pari a quelli fisici, e il vitalismo che considerava tutti i fenomeni appartenenti alla vita e alla mente. Fechner studiava il rapporto mente-corpo, per risolvere la questione tra vitalismo e meccanicismo.\nErnst Weber.\n Ernst Weber aveva notato che la risposta agli stimoli varia a seconda della loro intensit\u00e0. Nasce la legge di Weber-Fechner la quale afferma che la soglia sensoriale differenziale varia a seconda della grandezza degli stimoli, ed \u00e8 proporzionale alla loro intensit\u00e0. Quindi, essa serve per dire che la sensibilit\u00e0 di un corpo aumenta se gli stimoli aumentano di intensit\u00e0.\nWilhelm Wundt.\nIl merito di aver fondato la psicologia come disciplina accademica, va a Wilhelm Wundt, in Germania, che tra il 1858 e il 1862 scrisse il libro \"Contributi alla teoria della percezione sensoriale\" e pi\u00f9 tardi il suo \"Manuale di psicologia\". \nNel 1875 divenne professore di filosofia a Lipsia, dove fond\u00f2 il suo laboratorio nel 1879. Nonostante vi fossero ancora termini fisiologia e filosofia, Wundt voleva fare psicologia.\nAl laboratorio affluirono allievi e osservatori di tutto il mondo. Veniva studiata la psicofisica ed i tempi di reazione. Era nata la psicologia come disciplina scientifica ed accademica. La cultura di Wundt, la biologia, la fisica, la filosofia, gli avevano permesso di sintetizzare la nuova disciplina.\nHermann Ebbinghaus.\nNello stesso periodo Hermann Ebbinghaus realizza il primo importante lavoro sulla memoria.\nHermann Ebbinghaus fu il primo ad effettuare un lavoro di psicologia sperimentale. Egli si era interessato alla psicologia per caso, trovando un libro di Fechner. Ebbinghaus si occup\u00f2 della memoria, lo studio alla quale si erano applicati Aristotele e molti filosofi, studiandola nel laboratorio di Lipsia, dove oltre a studiare sensazioni, percezioni, non si studiavano il pensiero, l'apprendimento, la volont\u00e0 e la memoria. Egli imparava a memoria gruppi di consonanti e vocali senza senso. Combinandole, ottenne 2.300 sillabe. Per impararle, leggeva e le ripeteva dall'inizio alla fine; se si sbagliava o interrompeva nella ripetizione, proseguiva leggendo il resto e poi riprovava a ripetere tutte le sillabe. \nSi pu\u00f2 memorizzare attraverso tre tipi di \"task\":\nEbbinghaus arriv\u00f2 ad alcune conclusioni: \nLa Scuola di W\u00fcrzburg.\nNella Germania dell'Ottocento, che era diventato il principale centro scientifico del mondo, molti allievi di Wundt fondarono laboratori e scuole. Tra esse la scuola di W\u00fcrzburg che, con Kulpe, introdusse il metodo di introspezione (dal latino guardare dentro), consistente nell'osservazione delle nostre esperienze personali e interiori. Kulpe utilizz\u00f2 l'introspezione (tra la fine del XIX secolo ed il primo decennio del XX) per indagare sperimentalmente sugli stati di coscienza che appaiono irriducibili alle immagini mentali e alle sensazioni, cos\u00ec come risulta per esempio durante i giudizi comparativi fra i pesi di due oggetti.\nIn precedenza questa tecnica veniva usata molto poco con Wundt, perch\u00e9 vi era la preoccupazione che la descrizione di fatti troppo personali facesse perdere di vista gli obiettivi. I soggetti riferivano allo psicologo fatti interiori, con cui egli cercava di non interferire, chiedendo fatti semplici, senza andare a riallacciarli con il passato.\nGli studiosi di W\u00fcrzburg non si limitarono a studiare le sensazioni, ma estesero la ricerca sperimentale al pensiero, e a ci\u00f2 che accade nella mente in qualunque momento.\nFranz Brentano.\nPi\u00f9 o meno negli stessi anni Franz Brentano propone un approccio filosofico alla psicologia con la sua scuola di Brentano (prima a W\u00fcrzburg e poi a Vienna).\nBrentano pu\u00f2 essere considerato il secondo padre della psicologia (insieme a Wundt). \nLe due tradizioni, quella Wundtiana e quella Brentaniana, rappresentarono per decenni i due grandi orientamenti di ricerca esistenti nella psicologia sperimentale e teorica.\nLa sua Scuola influenz\u00f2 Sigmund Freud e precorse i concetti della Psicologia della Gestalt e della Psicologia sociale.\nPresso Brentano si form\u00f2 Carl Stumpf, il fondatore della Scuola di Berlino, da cui derivarono Max Wertheimer, Kurt Koffka, Wolfgang K\u00f6hler e Kurt Lewin.\nAlla tradizione di Brentano si riferisce anche la Scuola di Graz, il cui fondatore fu Alexius Meinong, da cui derivarono poi importanti influssi (tramite la figura di Vittorio Benussi, primo cattedratico di Psicologia a Padova) per la nascita della psicologia sperimentale in Italia.\nLa Scuola di Graz si occup\u00f2 di psicologia sperimentale, di percettologia e di sviluppo della \"teoria degli oggetti\" (a cavallo tra psicologia sperimentale, psicologia teorica, epistemologia ed ontologia).\nOltre a Benussi, tra i suoi allievi pi\u00f9 celebri vi furono Christian von Ehrenfels (uno dei precursori filosofici della Psicologia della Gestalt) e Stephan Witasek.\nJosef Breuer e Sigmund Freud.\nSul finire del secolo, le osservazioni di Breuer sulla sua paziente Anna O. e le difficolt\u00e0 relazionali che ostacolavano il trattamento dei sintomi dell'isteria che la affliggeva, destarono l'interesse di Freud che nello stesso periodo stava cercando la soluzione di problemi analoghi attraverso l'ipnosi. La pubblicazione di \"Studi sull'isteria\", scritto da entrambi gli Autori, fu l'approccio ai principi della psicoanalisi che Freud introdusse e svilupp\u00f2 nei decenni successivi incontrando notevoli ostilit\u00e0 nell'ambiente medico e scientifico tradizionale. Le sue principali intuizioni, che formarono le basi della psicoanalisi, furono il metodo dell'analisi mediante libere associazioni, l'analisi del lapsus e di altri atti analogamente involontari e l'interpretazione dei sogni.\nLa psicologia nella prima met\u00e0 del Novecento.\nAll'inizio del Novecento si ha un fiorire di diramazioni all'interno della psicologia, assai varie e profonde. Talune di esse sono riscontrabili ancor oggi.\nLa psicologia in Italia.\nNel 1905, la nascita del periodico scientifico \"Rivista di Psicologia\" ad opera di Giulio Cesare Ferrari, il bando delle prime tre cattedre di discipline psicologiche che sanciva l'ingresso della psicologia nell'Universit\u00e0 italiana, e il V Congresso Internazionale di Psicologia a Roma, con il quale la comunit\u00e0 scientifica riconosceva l'esistenza di una psicologia italiana di livello internazionale, furono tre degli eventi fondativi nella storia della psicologia in Italia.\nLa nascita ufficiale della Psicologia italiana far\u00e0 capo per\u00f2 alla S.I.P., \"Societ\u00e0 Italiana di Psicologia\", che nasce a Ginevra nel 1909 - durante il VI Congresso Internazionale di Psicologia - con il fine di istituire una rappresentanza scientifica per l'Italia nei consessi della psicologia internazionale. La \"Rivista di Psicologia\", pubblicher\u00e0 nel 1910 il programma di fondazione della S.I.P., sigla che dal 1960 diverr\u00e0 S.I.P.s. - \"Societ\u00e0 Italiana di Psicologia scientifica\".\nMa gi\u00e0 nella seconda met\u00e0 dell'Ottocento diversi studiosi e ricercatori, soprattutto di matrice filosofica, avevano avuto rapporti importanti e continui con la psicologia internazionale contribuendovi con solidi apporti di pensiero. Risale infatti al 1870 un testo di Roberto Ardig\u00f2: \"Psicologia come scienza positiva\" nel quale lo studioso, un religioso che aveva smesso la tonaca in concomitanza con tali studi, prendeva posizione sulla questione del rapporto tra pensiero e sensazione, differenziandosi da fondamenti dogmatici.\nNello stesso periodo, nel 1874 a Torino, l'accademico Giuseppe Sergi, un antropologo, pubblica \"Principi di psicologia\" precedendo di poco \"Fondamenti della psicologia fisiologica\" di Wilhelm Wundt le cui idee integra, nel 1881, in \"Teoria fisiologica della percezione\". Ancora a Torino, nel 1891, un altro accademico, il fisiologo Angelo Mosso, inventa l'ergografo e inizia a condurre studi sull'attivit\u00e0 muscolare sia durante l'attivazione fisiologica, come nei diversi gradi della fatica, che in stati psichici come la paura; dalla ricerca sulla \"fisiologia della fatica\" di Mosso si dirama negli stessi anni la \"psicofisiologia del lavoro\" di Mariano Luigi Patrizi con la quale ha inizio in Italia lo studio scientifico del lavoro umano. Poco tempo dopo, nel 1893, lo stesso Sergi fonder\u00e0 a Roma il primo laboratorio italiano di psicologia sperimentale.\nA Roma, nel 1898 si incontrano Sante De Sanctis e il triestino Vittorio Benussi, gi\u00e0 allievo di Alexius Meinong che diverr\u00e0 esponente di spicco della Scuola di Graz; poco dopo quell'incontro, nel 1899 De Sanctis pubblica \"I sogni\", che esce poco prima de \"L'interpretazione dei sogni\" ma datato all'anno 1900, ed \u00e8 criticato da S.Freud. Non solo le critiche per\u00f2, attestano l'attenzione reciproca che vi era tra studiosi di paesi e culture diverse; infatti pi\u00f9 tardi, nel 1927, Freud si riferir\u00e0 al lavoro di De Santis sulla conversione religiosa come a \"un'opera pregevolissima\" nella quale, fra l'altro, \"vengono utilizzate tutte le scoperte della psicoanalisi\".\nNel 1903 a Firenze, Francesco De Sarlo filosofo e accademico, fonda un Laboratorio di Psicologia Sperimentale, annesso alla Facolt\u00e0 di Lettere e Filosofia del Regio Istituto di Studi Superiori nel quale lavoreranno quali suoi allievi Antonio Aliotta, Enzo Bonaventura ed Eugenio Garin.\nNel 1904, Luigi Valli, storico medievalista che negli anni venti diverr\u00e0 un dantista abbastanza discusso, pubblica a Roma \"Il fondamento psicologico della religione\" un trattato sui fenomeni della religiosit\u00e0 con una corposa documentazione storiografica che si inserisce nella polemica, da decenni assai viva in Italia, tra psicologia e religione.\nPer consultare le carte degli psicologi italiani (documenti, scritti, carteggi, fotografie) \u00e8 possibile accedere al portale dell'ASPI - Archivio storico della psicologia italiana dell'Universit\u00e0 degli studi di Milano-Bicocca, che conserva gli archivi di Vittorio Benussi, Giulio Cesare Ferrari, Vito Massarotti e Cesare Musatti, oltre a quello del sociologo Giancarlo Arnao. Sul portale ASPI si trovano schede biografiche, disamine storiche, \"spigolature\" e \"percorsi\" che permettono di contestualizzare le informazioni contenute nei documenti. Sono attualmente online il Fondo Cesare Musatti e il Fondo Vittorio Benussi.\nSono in corso di lavorazione gli archivi di Gabriele Buccola, Giulio Cesare Ferrari, Gaetano Kanizsa, Federico Kiesow, Vito Massarotti, Ugo Pizzoli e Edoardo Weiss.\nLa psicologia nel nord-America.\nCon la diffusione della psicologia, gli atenei degli Stati Uniti iniziarono ad affiancare gli sforzi di ricerca delle Universit\u00e0 tedesche all'inizio del XX secolo.\nVerso la fine del XIX secolo, alcuni giovani americani si trasferiscono a Lipsia per approfondire la nascente disciplina della psicologia sperimentale presso il Laboratorio di Wundt; tornando in America, iniziano a diffonderne la conoscenza.\nUno di essi, Lightner Witmer, nel 1896 istituisce presso l'Universit\u00e0 della Pennsylvania una \"Psychological Clinic\" per aiutare i bambini con difficolt\u00e0 di apprendimento. Si tratta del primo \"istituto di psicologia clinica\" ad essere fondato nel mondo. I primi risultati della psicologia sperimentale gli sono per\u00f2 solo parzialmente utili per la sua attivit\u00e0 applicativa, e si deve quindi rivolgere - per integrare la sua pratica clinica - a educatori, insegnanti ed assistenti sociali, per riceverne suggerimenti e consigli. Inizia proprio in questo contesto la prima suddivisione della scienza psicologica tra gli approcci \"sperimentali\" (focalizzati sulla pratica di laboratorio e sulla produzione di dati sperimentali, ripetibili e verificabili) e gli approcci \"applicativi\" (che, seppur rigorosi e fondati in gran parte sulla ricerca di base, devono rispondere alle loro complesse necessit\u00e0 operative con maggior flessibilit\u00e0 ed ecletticit\u00e0). Witmer introdusse anche importanti temi di psicologia scolastica, e fu un pioniere dell'approccio \"idiografico\" in psicologia clinica ed applicata, in confronto a quello, all'epoca prevalente, di tipo \"nomotetico\" (tipico della psicologia sperimentale).\nAnche Edward Titchener (1867-1927), inglese, condusse i suoi studi a Lipsia. Dopo aver studiato con Wundt, a soli 25 anni si trasfer\u00ec negli Stati Uniti, a Ithaca, per diffondere la psicologia. Egli tradusse il manuale di Wundt in inglese, scrisse anche altri manuali e diresse una rivista scientifica di psicologia. Inoltre fond\u00f2 una tradizione di ricerca basata sullo strutturalismo, ovvero sulla descrizione degli elementi strutturali che costituiscono la mente.\nSecondo Titchener, la psicologia deve analizzare la struttura della mente, che sarebbe formata da tanti elementi che la compongono come un mosaico di sensazioni, emozioni, concetti; l'obbiettivo dello strutturalista \u00e8 quindi quello di analizzare tutti questi percetti, emozioni, concetti.\nLo Strutturalismo.\nAl Laboratorio di Lipsia approdarono molti studenti e ricercatori da vari paesi, attratti dall'idea di una psicologia come disciplina sperimentale indipendente. Colui che pi\u00f9 di tutti apprese la lezione dello sperimentalismo Wundtiano fu appunto l'inglese Edward Bradford Titchener (1867-1927).\nTitchener tradusse in inglese l'opera di Wundt, nascondendo di proposito l'eclettismo e le numerose componenti non sperimentalistiche. La riflessione sui testi wundtiani fu per lui il punto di partenza verso l'elaborazione di un sistema personale che va sotto il nome di strutturalismo o esistenzialismo titcheneriano o introspezionismo, e trova il proprio manifesto in \"The Postulates of a Structural Psychology\" (1898) e \"A Textbook of Psychology\" (1910).\nPrincipi fondamentali ne sono appunto l'elementarismo come costrutto metateorico (ovvero la concezione dello psichismo come \"sommatoria\" e strutturazione di elementi semplici di base: affetti, sensazioni, percetti, etc.) e l'introspezionismo come metodo (ovvero l'analisi della struttura psichica pu\u00f2 avvenire attraverso l'auto-osservazione rigorosa dei propri stessi processi interni da parte di ricercatori appositamente addestrati, secondo specifici protocolli).\nTitchener lavor\u00f2 in campo teorico e sperimentale per oltre trentacinque anni, pubblicando dieci libri ed oltre duecento articoli, soprattutto sull'\"American Journal of Psychology\", che rappresent\u00f2 per anni la bandiera della psicologia scientifica in terra statunitense.\nLavor\u00f2 nella sua universit\u00e0 alla costituzione di un gruppo selezionato di allievi che volle contrassegnare con il nome di \"sperimentalisti\". Scrisse quattro volumi conosciuti come i \"manuali titcheneriani di laboratorio\", contenenti istruzioni dettagliate relative alla conduzione dell'esperimento psicologico nei suoi aspetti tecnici e strumentali.\nCon la morte di Titchener rimasero attivi alcuni suoi allievi; fra essi, va ricordato Edwin Boring (1886-1968), padre della moderna storiografia psicologica.\nIl funzionalismo.\nIl funzionalismo, che si svilupp\u00f2 soprattutto in nord-America, ebbe il suo riferimento principale in William James, che ne pose le basi teoriche con la pubblicazione del suo celeberrimo volume \"Principles of Psychology\" (1890), e ne rimase il principale ispiratore fino alla morte. \nEgli partiva dalla definizione dei processi mentali considerati in primo luogo nella loro tensione verso un fine, uno scopo, ai fini dell'adattamento all'ambiente; e in secondo luogo considerandoli nella loro dinamica continua, per cui il pensiero \u00e8 sempre in cambiamento e non \u00e8 scindibile in elementi separati, come era invece considerato dagli Strutturalisti.\nL'idea di \"flusso di pensiero\" o \"flusso di coscienza\" (\"stream of consciousness\") fu un'importante nozione anti-strutturalistica; secondo i funzionalisti, i processi di coscienza non possono essere scissi e considerati in maniera \"atomistica\", ma solo come una dinamica unitariet\u00e0.\nLe sfere o strati, pur raggruppando complessi di attivit\u00e0 e di contenuti con diversi gradi di coscienza in un'integrazione sintetica, hanno propriet\u00e0 impersonali, che servono solo per lo studio di modalit\u00e0 generali dell'attivit\u00e0 psichica. Con ci\u00f2 per\u00f2 non si esaurisce la psicologia. Accanto all'analisi dei singoli elementi dell'attivit\u00e0 mentale, lo studio psicologico dell'individuo in quella sua totalit\u00e0 che lo caratterizza come singolo tipo. Questa branca della psicologia, denominata \"tipologia\", studia le caratteristiche dei singoli individui da vari punti di vista; nelle loro qualit\u00e0 intellettive e affettivo-volitive.\nIn questi concetti generali dell'attivit\u00e0 psichica si usano le seguenti distinzioni:\nNell'ambito funzionalista spiccavano alcuni temi di ricerca assenti o secondari in quello strutturalista: l'apprendimento, la motivazione, le differenze individuali, la psicologia evoluzionista e le sue applicazioni nel campo dell'educazione, la psicologia animale.\nPer certi aspetti, si pu\u00f2 considerare l'approccio funzionalista come un lontano precursore del cognitivismo.\nIl paradigma funzionalista fu poi articolato, ed esteso anche in ambito sociale e culturale, da George Herbert Mead. Sviluppatasi nel primo novecento, tra pragmatismo e funzionalismo, la teoria di G.H.Mead poneva in primo piano il ruolo dei fattori sociali nello sviluppo dei processi psichici, sicch\u00e9 fu denominata comportamentismo sociale. In Mead \u00e8 centrale la tematica del S\u00e9, di cui aveva gi\u00e0 trattato ampiamente William James. Il S\u00e9 \u00e8 spiegato nella sua genesi dalle interazioni sociali, in quanto la mente presuppone sempre un contesto sociale per potersi articolare.\nIn ambito funzionalista, lo psicologo dell'apprendimento Thorndike affront\u00f2 il problema dell'apprendimento attraverso esperimenti condotti su animali. L'apprendimento era regolato da 2 leggi: la legge dell'esercizio, per cui l'apprendimento migliorava con l'esercizio e la ripetizione delle prove; e la legge dell'effetto, per cui l'apprendimento si sviluppava in funzione degli effetti (piacere, soddisfazione di un bisogno) conseguenti a un determinato movimento dell'animale. \nThorndike fu inoltre il primo a formulare chiaramente una teoria connessionistica dell'apprendimento: apprendere \u00e8 connettere e la mente \u00e8 un sistema di connessioni tra situazioni-stimolo e risposte. Queste connessioni vengono descritte come processi che si verificano a livello sinaptico. Le ricerche sull'apprendimento animale sono alla base degli studi che Thorndike fece nel campo della psicopedagogia.\nIn Europa il funzionalismo ebbe una certa diffusione grazie soprattutto all'opera di Clapar\u00e8de, che focalizz\u00f2 il suo interesse sullo sviluppo psichico infantile e sui problemi psicopedagogici.\nIl comportamentismo.\nUn importante tentativo di ridefinire l'oggetto (e di conseguenza i metodi) della psicologia nella prima met\u00e0 del secolo fu quello comportamentista, che si proponeva di studiare il comportamento umano in prospettiva di \"comportamenti osservabili\", secondo un paradigma \"stimolo-risposta\", incluse le funzioni psichiche ed i processi mentali quali intelligenza, memoria, percezione; le esperienze soggettive come i sentimenti, le emozioni, le aspettative, le motivazioni sia coscienti sia inconsce venivano invece programmaticamente escluse dal paradigma di ricerca comportamentista, che riteneva scientifico, utile ed euristico solo lo studio del comportamento manifesto (unit\u00e0 elementare di analisi del comportamentismo).\nLa nascita del comportamentismo viene abitualmente fatta risalire al \"Manifesto\" di Watson (1913), che pubblic\u00f2 un articolo intitolato \"Psychology as the Behaviorist Views It\"; le sue prime parole impostano la filosofia di riferimento del paradigma di ricerca:\n\"La psicologia, per come \u00e8 vista dal ricercatore comportamentista, \u00e8 una branca sperimentale puramente oggettiva delle scienze naturali. Il suo obbiettivo teorico \u00e8 la predizione ed il controllo del comportamento\".\nIl rifiuto comportamentista di occuparsi dei \"processi mentali\" (che nella loro metafora diviene una sorta di \"black box\", una scatola nera di cui \u00e8 poco importante e forse impossibile comprendere il funzionamento interno, e di cui ci dovrebbero interessare solo gli Input - Stimoli e gli Output - Risposte), e di non riconoscere valore ai metodi basati sull'introspezione (propri dello strutturalismo e, seppur in un senso molto diverso, della psicoanalisi), era destinato ad avere enormi effetti sullo sviluppo delle metodologie di ricerca della psicologia sperimentale del Novecento.\nIl lavoro di Watson venne proseguito da molti ricercatori, tra cui spicca il rigoroso sperimentalista Skinner, e diversi neocomportamentisti (che aprirono la strada al primo cognitivismo), tra cui Edward Tolman e Frederic Bartlett.\nLa scuola sovietica.\nLa riflessologia.\nIntanto, in Russia stavano nascendo altre scuole, pi\u00f9 interessate ai riflessi. Per questo si fa riferimento a queste scuole come \"riflessologia russa\". La scuola pi\u00f9 importante fu quella di psicologia dell'apprendimento fondata da Ivan Pavlov, noto per i suoi studi sulla digestione.\nTra la fine del XIX secolo e l'inizio del XX secolo, Ivan Petrovic Pavlov (1849-1936), insegnante all'accademia militare di Pietroburgo, si dedicava a ricerche sui riflessi nervosi. A Pavlov non andava molto a genio la psicologia, perch\u00e9 secondo lui era basata su discorsi fumosi e poco rigorosi.\nEgli cominci\u00f2 a studiare il condizionamento classico, ovvero una forma semplice di apprendimento. Il condizionamento classico si distingue da quello operante, utilizzato dagli americani. Per Pavlov un individuo per imparare deve essere ricompensato e punito. Per i suoi esperimenti egli utilizzava dei cani, esponendoli a stimoli, a cui essi avrebbero dovuto rispondere attraverso la salivazione. Egli deviava la saliva dall'interno per farla affluire in appositi contenitori. Tramite fistole salivari creava un contatto del cavo orale con l'esterno. Essi venivano messi in alcune apposite torri del silenzio. Attraverso chirografi, Pavlov registrava la quantit\u00e0 di saliva prodotta in ogni momento. Se si metteva del cibo in bocca al cane, esso rispondeva con la salivazione, mentre il chirografo incrementava la quantit\u00e0 di saliva. Fin qui tutto \u00e8 normale e non vi \u00e8 nulla di strano, perci\u00f2 viene chiamato riflesso incondizionato o assoluto; questo avviene quando uno stimolo proveniente dall'esterno causa una reazione all'interno di un organismo. Pavlov not\u00f2 che i cani salivavano anche quando sentivano i passi del cameriere che arrivava per dar loro il cibo. Nel momento in cui sentiva i passi avvicinarsi, il cane immaginava il momento in cui avrebbe avuto il cibo in bocca, si aveva una salivazione psichica.\nIl riflesso condizionato, era invece quel riflesso che dipendeva dalla situazione. Grazie al condizionamento classico, le risposte degli individui possono essere determinate anche da alcuni stimoli che non sono importanti. Pavlov associ\u00f2 il cibo ad altri stimoli come un campanello o delle luci. Il cane si adattava all'ambiente del laboratorio poich\u00e9 ad alcuni stimoli come il campanello, dopo la salivazione veniva dato il cibo al cane. Pavlov studi\u00f2 tutte le risposte condizionate e gli stimoli. Cos\u00ec vennero fissati i principi del condizionamento classico, che ottiene una risposta nota da un nuovo stimolo.\nLa Scuola storico-culturale.\nLa scuola pavloviana fu considerata in Occidente la scuola psicologica sovietica per eccellenza.\nLa rivoluzione ebbe, come \u00e8 noto una profonda influenza sulla cultura, l'arte, la filosofia e la scienza nel nuovo stato sociale. \nLe questioni da affrontare erano sia teoriche (rapporti tra psicologia e marxismo, psicologia e scienze naturali), sia pratiche (quale ruolo doveva avere la psicologia nella societ\u00e0 comunista, quali compiti doveva svolgere lo psicologo nelle scuole, nelle fabbriche, negli ospedali).\nLev Vygotskij nato nel 1896 a Gomel, scrisse \"La tragedia di Amleto\" (nel 1915) e \"La psicologia dell'arte\". \nNel 1924 entr\u00f2 a lavorare all'Istituto di psicologia di Mosca, dando inizio alle ricerche sui processi cognitivi che furono alla base della scuola storico-culturale. A soli trentotto anni mor\u00ec di tubercolosi.\nLa prima formulazione sistematica dei concetti e metodi della \"teoria storico-culturale\" venne data negli \"Studi sulla storia del comportamento\" (1930), trattazione suddivisa in tre parti, ciascuna delle quali esamina le funzioni psichiche dei primati, del bambino e dell'uomo adulto, con l'illustrazione dei metodi impiegati e degli esperimenti condotti. \nIl problema principale affrontato \u00e8 il \"rapporto tra il comportamento degli animali e quello dell'uomo, da una parte, e lo sviluppo delle funzioni psichiche dal bambino all'uomo dall'altra\".\nLa prospettiva \u00e8 di tipo evolutivo, sia in senso filogenetico (animale-uomo), sia in senso ontogenetico (bambino-uomo). Lo studio evolutivo mostra che vi \u00e8 una continuit\u00e0 strutturale e funzionale e una serie di momenti critici che distinguono nettamente i vari comportamenti.\nI riflessi condizionati possono essere comuni agli animali e all'uomo, ma mentre per i primi costituiscono l'unit\u00e0 fondamentale di comportamento, per il secondo sono solo i processi pi\u00f9 elementari e rappresentano i processi meno tipici.\nTra animali e uomini vi \u00e8 una specie di salto nelle modalit\u00e0 di interazione con l'ambiente. \nL'uomo usa gli strumenti intesi come utensili e simboli, in \"primis il linguaggio\". L'uso degli strumenti \u00e8 appreso nel contesto sociale durante lo sviluppo. Nei primi anni di vita il bambino usa i simboli (sia nel senso di parole che di regole dell'attivit\u00e0 comportamentale) in base all'interazione che ha con i propri genitori o con gli altri adulti nella vita quotidiana. In seguito user\u00e0 i suoi simboli senza bisogno degli altri.\nIn \"Pensiero e linguaggio\", uno dei classici della psicologia dei processi cognitivi, Lev Vygotskij elabora una teoria che ancora oggi rappresenta un punto di riferimento fondamentale. \"Il pensiero ed il linguaggio hanno due radici genetiche differenti\". Sia nel bambino che nell'animale ci sono forme evolute di attivit\u00e0 intellettiva relative alla soluzione di problemi e all'adattamento all'ambiente. \nQueste attivit\u00e0 possono essere indipendenti dal linguaggio.\nIl bambino pu\u00f2 usare forme primitive di linguaggio senza implicare processi intellettivi o di pensiero, ma per comunicare stati emotivi, richiamare l'attenzione dei genitori. Intorno ai due anni il pensiero e linguaggio iniziano ad interagire. \"Il linguaggio diventa il mezzo per comunicare il proprio pensiero agli altri e strumento di regolazione del comportamento\".\nUna distinzione importante, ripresa da membri della scuola storico-culturale e in particolare da Lurija, \u00e8 quella tra \"linguaggio come strumento di comunicazione\" e come \"strumento di regolazione del comportamento\". Le due funzioni del linguaggio si sviluppano in tempi diversi, la funzione comunicativa si sviluppa intorno ad un anno e mezzo due anni, la funzione regolativa intorno ai quattro anni.\nUn aspetto importante di questa teoria \u00e8 l'interiorizzazione: \nL\"'interiorizzazione\" \u00e8 quindi un processo graduale che si compie non prima dei 7 anni. \n\u00c8 sulle fasi di sviluppo che si centrano le critiche di Vygotskij a Jean Piaget. \nMolti autori contemporanei hanno concentrato la loro attenzione sulla polemica Vygotskij-Piaget, perch\u00e9 attraverso essa \u00e8 possibile impostare un discorso assai pi\u00f9 generale su tutto lo sviluppo mentale del bambino.\nSecondo la teoria espressa da Piaget in \"Il linguaggio e il pensiero del fanciullo\" (1923), il linguaggio egocentrico del bambino \u00e8 la manifestazione immediata dell'egocentrismo, che \u00e8 un compromesso tra l'autismo iniziale e la progressiva socializzazione del pensiero infantile, mentre per la teoria di Vygotskij si ha invece una considerazione del tutto opposta: il linguaggio egocentrico del bambino rappresenta uno dei fenomeni di transizione dalle funzioni interpsichiche a quelle intrapsichiche e cio\u00e8 un passaggio da forme di attivit\u00e0 sociale a forme di attivit\u00e0 interamente individuale.\nPer Vygotskij il linguaggio \u00e8 una funzione psichica complessa che si sviluppa nel bambino nell'interazione con l'ambiente sociale, \u00e8 una funzione \"interpsichica\", che mette in rapporto una persona con l'altra. Successivamente diviene una funzione \"intrapsichica\" che permette di regolare dall'interno i propri processi cognitivi e il proprio comportamento.\nPer Piaget il percorso \u00e8 l'opposto. Da funzione interna e propria del bambino, il linguaggio diviene gradualmente una funzione socializzata. Per la teoria storico-culturale, lo sviluppo di funzioni complesse come il linguaggio ha come condizione necessaria l'interazione dell'individuo con l'ambiente sociale.\nLa struttura del linguaggio \u00e8 innata, ma la lingua che un individuo parla \u00e8 determinata dall'ambiente sociale e dalla cultura in cui l'individuo nasce e cresce. \nV. distingue: il linguaggio interiore abbreviato, dal linguaggio esteriore che usiamo quando parliamo con un'altra persona \u00e8 pi\u00f9 disteso e completo.\nDopo i lavori degli anni tra il 1925 e il 1935 vi fu un rallentamento dovuto alla svolta politico-culturale dello stalinismo e alla graduale egemonizzazione della scuola pavloviana. La ripresa avvenne nella seconda met\u00e0 degli anni cinquanta, con la riedizione di alcuni scritti psicologici di Vygotskij. Lurija si interess\u00f2 dei processi emotivi e dinamici. Durante la seconda guerra mondiale cominci\u00f2 ad interessarsi delle lesioni cerebrali, con tutta una serie di opere tra cui funzioni corticali superiori nell'uomo 1962.\nLe funzioni cerebrali che mediano funzioni psichiche complesse non sono traducibili nei termini di riflessi condizionati, ma sono sistemi funzionali, sistemi di interazione cerebrale molto pi\u00f9 complessi, la cui organizzazione, in accordo con la teoria generale storico-culturale, si sviluppa in stretta relazione con l'ambiente.\nIl linguaggio, per esempio, non ha come struttura fisiologica di base il riflesso condizionato come sostenevano i pavloviani, ma risulta dall\"'interazione di strutture cerebrali diverse che si sviluppa e modifica nel corso dell'ontogenesi\". Data questa stretta relazione tra cervello e ambiente, si spiega come le lesioni cerebrali producano disturbi differenziati da individuo a individuo a seconda delle loro abitudini, della loro lingua, della loro cultura.\nLa psicologia in Europa.\nLa psicologia della Gestalt.\nAlcuni punti essenziali che caratterizzarono la Teoria della Forma e permettono di introdurre la trattazione su una delle principali scuole della psicologia del Novecento possono essere:\nLe ricerche compiute da Max Wertheimer a partire dell'estate del 1910 sulla percezione del movimento furono illustrate nel 1912 nell'articolo \u201cstudi sperimentali sulla visione del movimento\u201d, articolo considerato come la prima pubblicazione in cui compare l'impostazione teorica della Gestalt. In tale articolo egli descriveva la percezione del movimento fenomenico (Fenomeno Phi).\nI rappresentanti pi\u00f9 importanti di questa scuola furono Wertheimer, K\u00f6hler, Koffka. Tutti e tre emigrarono dalla Germania verso gli Stati Uniti nei primi anni trenta, per motivi razziali.\nOltre a loro, di grande rilievo \u00e8 stato Kurt Lewin (1890-1947), il fondatore della \"Teoria del campo\", che rifacendosi alla lezione gestaltista fond\u00f2 nel 1944 il Centro per lo Studio delle Dinamiche di Gruppo al MIT di Boston. \nIl Centro realizz\u00f2 alcuni dei pi\u00f9 importanti progetti di ricerca sui processi di gruppo nella storia della psicologia sociale.\nLa psicologia dinamica.\nSigmund Freud e la psicoanalisi.\nTra la fine del XIX secolo e l'inizio del XX secolo nasce a Vienna la psicoanalisi (vedasi Storia della psicoanalisi), fondata da Sigmund Freud. La psicoanalisi si riveler\u00e0 una disciplina con una propria autonomia e fecondi risultati in molte altre discipline. L'idea freudiana di un inconscio che, senza che ce ne rendiamo conto, ci impone delle scelte, \u00e8 ormai diffusa anche nell'uso comune. Dalla psicoanalisi nasceranno, tra l'altro, molte teorie terapeutiche.\nIn realt\u00e0, il costrutto teorico di inconscio nasce prima di Freud, e riceve una prima \"pre-elaborazione\" ad opera di vari teorici nel corso del XIX secolo: Hartmann, Pierre Janet ed altri; Freud lo rielabora per\u00f2 profondamente, e lo pone come costrutto fondamentale della sua articolata metapsicologia.\nCarl Gustav Jung e la psicologia analitica.\nTra i discepoli di Freud il pi\u00f9 famoso fu lo psichiatra svizzero Carl Gustav Jung, che dopo essersi occupato per alcuni anni del rapporto tra processi ideativi di tipo associativo e istanze di elaborazione inconscia, rielabor\u00f2 profondamente ed estese il concetto di Libido, da quello classico e riduttivo di pulsione sessuale ad un concetto di energia psichica pi\u00f9 ampia, comprensiva ed articolata; introdusse per primo il concetto di inconscio collettivo, ed approfond\u00ec l'interesse della psicoanalisi per l'analisi dei processi simbolici ed il rapporto tra istanze culturali e individuali.\nLa profonda riformulazione teorica del concetto di Libido caus\u00f2 una scissione nel movimento psicoanalitico, e Jung, che fino a quel momento era stato ritenuto \"il delfino ed erede\" di Freud, ne fuoriusc\u00ec, con una \"rottura\" piuttosto drammatica.\nNel 1913 fond\u00f2 a Zurigo la sua scuola di psicologia analitica, a tutt'oggi assai vitale e feconda, e da cui sono derivate nel corso degli ultimi decenni tre correnti principali: quella \"classica\" del C.G.Jung Institut di Zurigo, che si focalizza maggiormente sugli aspetti individuativi del processo analitico; quella \"evolutiva\", il cui principale esponente \u00e8 Michael Fordham (e che punta ad integrare alcuni aspetti teorici junghiani con quelli degli approcci psicodinamici post-freudiani), e quella \"archetipica\", il cui principale esponente \u00e8 James Hillman (che approfondisce maggiormente gli aspetti archetipici, simbolico-religiosi e quelli propri dell'inconscio collettivo).\nAlfred Adler e la psicologia individuale comparata.\nL'altra grande secessione dal movimento psicoanalitico \u00e8 operata da Alfred Adler nel 1911.\nLa Psicologia individuale fondata da Adler ha risentito senz'altro dell'incontro con la teoria freudiana, ma ha sempre conservato la sua autonomia concettuale che le deriva da un contesto culturale e sociale diverso da quello in cui si svilupp\u00f2 il pensiero freudiano. Adler colloc\u00f2 la propria teoria all'interno di una concezione sociale della vita psichica estranea alla psicoanalisi freudiana, ma invece si traduceva in una maggiore attenzione teorica non solo alle condizioni sociali dello sviluppo psichico, ma anche alle condizioni concrete che potevano essere realizzate per favorire meglio tale sviluppo.\nGli interventi costanti di Adler in medicina sociale e del lavoro, l'organizzazione di centri di consultazione psicopedagogica e la fondazione di una nuova scuola sociale lo caratterizzano come uno psicologo attivo negli anni venti della Vienna rossa. Nelle sue opere svilupp\u00f2 in modo originale due concetti fondamentali della psicologia individuale: \"l'Inferiorit\u00e0 organica\", per cui una deficienza organica condiziona la crescita psichica individuale, e il \"Carattere\" ovvero l'organizzazione psicologica di origine ambientale che si rivela nell'interazione tra l'individuo e il suo ambiente sociale.\nAdler parla di \"Organo Psichico\", un sistema unitario al servizio dell'organismo umano per assicurarne la conservazione e favorirne lo sviluppo. L'organo psichico non \u00e8 una struttura fisiologica, ma un insieme di forze di natura psichica finalizzate all'adattamento dell'individuo al suo ambiente, la vita dell'anima umana \u00e8 dunque determinata da uno scopo. Questo movimento della psiche \u00e8 radicato in un ambiente sociale, infatti la natura della psiche umana \u00e8 prioritariamente sociale, non ha come presupposto delle forze biologiche, l'Es descritto da Freud. Il suo essere sociale l'uomo lo vive come un sentimento innato che struttura e organizza la sua vita psichica. La prima fondamentale relazione sociale \u00e8 quella che il neonato vive con la propria madre. L'altro tessuto sociale entro cui si sviluppa la vita psichica \u00e8 quello costituito dalle relazioni con gli altri membri della famiglia, denominato costellazione familiare. \nIn questo complesso, la figura paterna ha per Adler un'importanza notevole, ma non quella esclusiva assegnata da Freud in relazione al complesso di Edipo, concetto rifiutato da Adler. Quando il bambino nasce si trova in una naturale inferiorit\u00e0 organica: prima ha bisogno di nutrizione e di cure per sopravvivere, poi interagisce con adulti che appaiono pi\u00f9 forti e sicuri, e poi c'\u00e8 l'inferiorit\u00e0 psicologica che \u00e8 avvertita nella relazione interpersonale con gli adulti e con i pari. La crescita psichica si realizza attraverso il superamento del \"sentimento di inferiorit\u00e0\", grazie a modalit\u00e0 di compensazione che caratterizzano la vita psichica di ogni singolo individuo e che complessivamente sono indicate come il suo stile di vita. La forza che spinge questa crescita psichica verso la realizzazione della propria personalit\u00e0 \u00e8 chiamata da Adler il \"S\u00e9 creativo\".\nLa psicoterapia \u00e8 vista come un riorientamento del paziente rispetto alle necessit\u00e0 della realt\u00e0 presente e concreta piuttosto che come un processo di scavo nel profondo di una psiche considerata scindibile da tale realt\u00e0.\nIl rapporto fiducioso e ottimistico che si deve instaurare, per Adler, tra l'analista e il paziente non passa attraverso il transfert e la riproposizione di passate dinamiche interpersonali nella condizione terapeutica. Il paziente che sta seduto di fronte al proprio analista, deve vivere una situazione di incoraggiamento e compartecipazione emotiva in questo recupero del proprio S\u00e9, piuttosto che una condizione di disagio fisico e psichico.\nLa psicologia tra gli anni quaranta e gli anni settanta del Novecento.\nLa psicologia sociale.\nBranca della psicologia che studia il rapporto tra processi psicologici e processi sociali, e dell'interazione tra comportamento individuale ed ambiente sociale.\nLa psicologia sociale moderna pu\u00f2 essere divisa in due tendenze di ricerca divergenti, note come \"psicologia sociale psicologica\" (la prospettiva mainstream) e \"psicologia sociale sociologica\" (la prospettiva emergente).\nEntrambe queste due linee di sviluppo si strutturarono, concretizzando altri contributi precedenti, nel 1908, quando vennero pubblicati:\nQueste tendenze sono accomunate dall'obiettivo di spiegare la vita sociale dell'uomo, il rapporto, reale o immaginato, con l'altro e la vita psicologica del gruppo (al contrario della sociologia, che si occupa del sociale tout-court), ma sono divise nell'individuare la prospettiva per inquadrare i fenomeni in questione: l'individuo nel caso della psicologia sociale psicologica, la societ\u00e0 nel caso della psicologia sociale sociologica. Queste tendenze sono, al limite, divise dalla contrapposizione tra nominalismo sociale (\"la societ\u00e0 non \u00e8 che la somma degli individui\", asserzione tipica del pensiero pre-durkheimiano) e realismo sociale (\"l'individuo \u00e8 una pura astrazione senza alcuna forza esplicativa dell'azione sociale\", tipica di Durkheim).\nPsicologia Sociale Psicologica.\nLe principali tappe concettuali dello sviluppo del settore sono le seguenti:\nAppartiene di diritto al filone psicologistico per via dell'individualismo esplicativo professato, diviso tra una \"destra\" (scuola tedesca dell'etologia, Lorenz) e una \"sinistra\" (scuola inglese dell'etologia, Tinbergen).\nUno degli sviluppi pi\u00f9 originali dell'istintualismo \u00e8 la psicoanalisi che, a partire da Freud, si occupa come uno dei suoi temi fondanti, del rapporto tra singolo e societ\u00e0. La personalit\u00e0 \u00e8 determinata dalle relazioni tra pulsioni individuali ed esigenze collettive, mediata principalmente dal rapporto che gli individui intrattengono con i genitori.\nIl filone culturalista \u00e8 quello che in psicoanalisi si \u00e8 fatto fautore di una rivalutazione dei processi consci favorendo una correzione dell'individualismo psicoanalitico in senso socio-culturale.\nQuattro esponenti della psicoanalisi produssero riflessioni di particolare rilevanza in questo ambito:\nFu poi la Scuola di Francoforte a sviluppare i collegamenti possibili tra psicoanalisi e sociologia, interessandosi di costrutti quali la societ\u00e0 di massa, lo sviluppo della personalit\u00e0 autoritaria, ecc.\nNello sviluppo storico della psicologia sociale psicologica negli USA, un ruolo fondamentale ha il comportamentismo. L'individuo si presenta alla realt\u00e0 come \"tabula rasa\", quello che diventa \u00e8 tutto determinato dall'interazione nella sfera sociale; la stessa interazione sociale \u00e8 dovuta all'apprendimento, al condizionamento, al rinforzo (Gordon Allport, 1924).\nIl comportamentismo, che esclude l'importanza di supporre qualcosa come la \"mente\", si \u00e8 sviluppato sulla base di un modello S\u2014R (Stimolo- Risposta). Negli anni cinquanta ha preso piede una versione aggiornata del comportamentismo, detta neo-comportamentismo, che suppone un'elaborazione dello stimolo da parte dell'organismo prima della risposta (S-O-R, Bandura, Esperimento della bambola Bobo).\nFu Bartlett che nel 1932 forn\u00ec un primo apporto del pre-cognitivismo alla psicologia sociale con il concetto di \"schema\", ovvero di come nella memoria si organizzino le informazioni provenienti dal mondo esterno in insiemi fortemente influenzati dalle altre informazioni precedentemente acquisite.\nSuccessivamente Lewin elabor\u00f2, in contrapposizione con il comportamentismo, la cosiddetta \"Teoria del Campo (1951), con il cambio di paradigma: O-S-O-R. L'individuo, in tale prospettiva, \u00e8 in un rapporto reciproco con la societ\u00e0 all'interno di un campo psicologico condiviso. Le relazioni dell'individuo con gli altri non sono fatti esterni, ma parti del suo \"spazio di vita\", del quale l'interiorit\u00e0 \u00e8 una delle regioni. La teoria del campo \u00e8 influenzata dalla Gestalt e dalla fenomenologia. In tal senso, le percezioni e gli atteggiamenti sociali non vengono visti come esito di operazioni cognitive elementaristiche, ma in quanto fenomeni unitari.\nLewin ha avuto molti allievi e continuatori, tra cui i pi\u00f9 rilevanti furono (con relativi contributi):\nSe il primo cognitivismo si era concentrato su fenomeni dinamici - (detti \"hot cognition\", o \"cognition in the wild\") \u2013 a partire dagli anni sessanta, con la svolta che porta il cognitivismo a diventare il mainstream della psicologia accademica, si sviluppa un interesse per i \"processi freddi\" (\"cold cognition\").\nNegli anni novanta, anche all'interno del cognitivismo si sviluppa un rinnovato interesse per i processi \u201ccaldi\u201d. Contemporaneamente la polemica contro la corrente di social cognition classica \u00e8 diventata sempre pi\u00f9 forte, a causa della critica verso il suo individualismo esasperato e la distanza del laboratorio dalla vita vera. Tra i critici si \u00e8 diffuso il motto: \"\"What's social in social cognition ?\" (\"Cosa c'\u00e8 di sociale nel cognitivismo sociale ?\"\").\nLa psicologia sociale sociologica.\nTra i principali approcci ed autori di questo settore di ricerca:\nQuesta corrente, fondata da George Herbert Mead, concilia in qualche modo gli opposti estremismi della psicologia sociale psicologica e sociologica: sono gli individui ad agire individualmente, ma sulla base di significati collettivi, pur continuamente ristrutturati in un processo di interpretazione della realt\u00e0. Quindi oggetto di studio saranno l'insieme dei significati condivisi ed il linguaggio, in netta opposizione alle correnti di psicologia sociale sociologica.\n1. Teoria delle Rappresentazioni sociali: gli individui strutturano valori, idee e pratiche operative di interazione col mondo in insiemi congruenti e strutturati, che permettono di comprendere e padroneggiare cognitivamente la realt\u00e0, costituendo un sistema condiviso all'interno dei gruppi sociali.\n2. Studi sull'\"Influenza della minoranza\".\n3. Indagine sull'altruismo.\nLa fine dell'utopia comportamentista.\nIl cognitivismo.\nIl cognitivismo, a differenza di altri approcci alla psicologia (strutturalismo, funzionalismo, comportamentismo, scuola storico-culturale) non nasce da un manifesto. In un certo senso nasce in modo opposto: in una confluenza di teorie e metodiche che si riconoscono facenti parte di una solita visione della psicologia. Su basi comuni, su metodiche comuni su principi comuni, quali:\nIl cognitivismo HIP: Human Information Processing.\nA coniare il termine HIP (Human Information Processing) \u00e8 stato Kenneth Craik, il quale ha affermato che l'elaborazione delle informazioni da parte dell'uomo sia molto simile a quella di calcolatori e macchine artificiali: Craik, infatti, parte da un assunto di fondo del primo cognitivismo che \u00e8 quello di considerare l'uomo come un calcolatore automatico che per mezzo di processi cognitivi automatici elabora un dato input sensoriale per emettere un dato output d'azione. Secondo Craik, il processo di pensiero dell'uomo deve essere concepito come un processo di manipolazione dei simboli, caratterizzato da:\nCraik giunge a formulare il modello dell'HIP conducendo un esperimento divenuto classico nella prospettiva cognitivista: l'esperimento del \"tracciamento\". Viene chiesto ai soggetti di sedersi di fronte ad uno schermo sul quale viene mostrato un punto luminoso in movimento. Per mezzo di una manopola posta di fronte al loro, i soggetti devono seguire il punto muovendo una freccia sullo schermo ed evitando che tale freccia si stacchi dal punto. Craik mostra che i soggetti non riescono a seguire il punto se questo compie pi\u00f9 di due spostamenti al secondo, mentre non vi sono difficolt\u00e0 se questo compie due o meno spostamenti al secondo. La conclusione a cui arriva Craik \u00e8 che l'uomo pu\u00f2 essere concepito come un servo-meccanismo in grado di autocorreggersi con tempi non inferiori al mezzo secondo, in maniera simile ad un sistema decisionale che funziona ad intermittenza: infatti, nell'esperimento del tracciamento, il punto viene visto in tranches di 500 millisecondi, seguite da tranches di vuoto durante le quali l'informazione viene elaborata e le decisioni vengono prese. Ci\u00f2 dimostra, quindi, che se gli spostamenti al secondo sono due, sar\u00e0 impossibile percepirli entrambi, a causa del tempo di elaborazione richiesto per tradurre in simboli il primo spostamento percepito. Pertanto, con tale esperimento, Craik dimostra anche che il tempo psichico di fatto non esiste: il presente, in realt\u00e0, \u00e8 una visione retrospettiva del mondo caratterizzata da un ritardo di qualche frazione di secondo, ma da un vissuto di contemporaneit\u00e0 e continuit\u00e0.\nA partire da Craik, \u00e8 nato un filone della psicologia cognitiva, ancora oggi esistente, che \u00e8 stato definito proprio con il nome di HIP. Tra i suoi maggiori esponenti si annoverano A.T. Welford, autore della teoria del \"canale unico\"; W.E. Hick, con l'omonima legge della capacit\u00e0 limitata del sistema; George Miller, autore del concetto di \"span\" (trad. \"ampiezza\"); e, per certi aspetti, Noam Chomsky, padre della psicolinguistica.\nLa scienza cognitiva.\nAlla fine degli anni settanta, quando andavano comparendo le prime riflessioni critiche sul cognitivismo, emerse un orientamento nuovo a carattere interdisciplinare, denominato Scienza Cognitiva. Sulla scienza cognitiva confluivano varie discipline interessate allo studio della mente. Era fondamentale il riferimento al calcolatore per differenziare la scienza cognitiva rispetto alle altre linee contemporanee di indagine sui processi cognitivi.\nGardner.\nHoward Gardner ha caratterizzato la scienza cognitiva sotto 5 aspetti principali:\nEssa \u00e8 quindi la versione contemporanea di una lunga tradizione del pensiero filosofico occidentale.\nGi\u00e0 alla met\u00e0 degli anni cinquanta si potevano distinguere due orientamenti in questo campo: da una parte, vi erano gli scienziati che realizzavano programmi al calcolatore riferendosi alle operazioni svolte dall'intelligenza umana; dall'altra, gli scienziati che intendevano studiare i processi cognitivi indipendentemente dal sistema fisico che li realizzava, fosse una macchina elettronica come il calcolatore, o una macchina chimica come il cervello. La differenza tra i due orientamenti viene attualmente indicata con la distinzione tra un'intelligenza artificiale \"dura\", hard, che progetta programmi non necessariamente simili a quelli della mente umana, ed un'intelligenza \"morbida\", soft, che ha per riferimento i processi mentali umani. I contributi di maggiore interesse della scienza cognitiva riguardano la percezione visiva, la rappresentazione della coscienza e l'architettura della mente.\nIl connessionismo.\nUn orientamento della scienza cognitiva si \u00e8 sviluppato sotto il nome di connessionismo. La sua caratteristica principale \u00e8 il superamento della concezione di calcolatore fondata su un'organizzazione sequenziale della elaborazione dell'informazione (ogni operazione \u00e8 svolta una dopo l'altra in sequenza, stadio per stadio), e la separazione tra unit\u00e0 centrale di elaborazione e memoria. Per i modelli connessionistici, l'elaborazione avviene infatti in parallelo, e non vi \u00e8 un'unit\u00e0 di memoria separata dall'unit\u00e0 di elaborazione.\nLe operazioni non sono organizzate in modo gerarchico ma avvengono simultaneamente nelle reti (reti neuronali) di connessioni tra molteplici unit\u00e0 semplici di elaborazione. L'informazione non sarebbe, quindi localizzata in singole unit\u00e0, ma sarebbe distribuita, secondo un proprio pattern, nell'intera rete funzionale.\nIn anni recenti, la confluenza di neuroscienze e scienza cognitiva ha dato origine al filone di ricerca delle neuroscienze cognitive, nel cui ambito i modelli connessionistici hanno dimostrato in molti casi la loro utilit\u00e0 euristica e la coerenza esplicativa (v. ad es. i neuroni specchio).\nIl costruttivismo.\nUn approccio psicologico alternativo al comportamentismo \u00e8 quello costruttivista. Il costruttivismo, prima che considerare una realt\u00e0 esterna alla mente, considera le costruzioni mentali con cui essa si adegua alle esperienze percepite. \u00c8 un approccio epistemologicamente innovatore, visto che rifiuta l'idea che ci sia \"a priori\" un mondo esterno alla mente.\nOriginariamente ispirato alle istanze fenomenologiche (Edmund Husserl, Alfred Sch\u00fctz), \u00e8 stato rielaborato in psicologia clinica a partire dal lavoro di George Kelly e dei suoi allievi (PCP, \"Personal Construct Psychology\").\nIl costruttivismo, oltre ad essere un approccio teorico, ha importanti applicazioni cliniche e pedagogiche.\nParallelamente al costruttivismo psicologico, ma a partire da una matrice sociologica, si \u00e8 sviluppato il sociocostruzionismo, che condivide alcuni assunti del costruttivismo psicologico, ma li declina in un'ottica pi\u00f9 sociale.\nLa psicologia sul finire del secolo XX.\nLev Vygotskij in occidente: la riscoperta.\nA parte attraverso pochi articoli usciti in inglese precedentemente, il nome di Vygotskij rimase poco noto in Occidente fino a quando nel 1962 usc\u00ec una traduzione americana di \"Pensiero e linguaggio\", con prefazione di J. S. Bruner e postfazione di J. Piaget. Sulla base di questa edizione, parziale, con forti tagli derivati anche dalla versione russa censurata del 1956, furono compiute le varie traduzioni occidentali, compresa quella italiana del 1966. La prima traduzione integrale di \"Pensiero e linguaggio\", condotta sulla prima edizione russa del 1934, fu quella in italiano condotta da L. Mecacci nel 1990. In Italia furono pubblicate varie opere di Vygotskij negli anni settanta e nel 1979 si tenne a Roma, organizzato da L. Mecacci, un convegno su Vygotskij, il primo evento scientifico in occidente su questo psicologo. Altri convegni furono poi tenuti a Chicago (1980), Mosca (1981), Acapulco (1984), Parigi (1987), e Budapest (1988). Negli anni ottanta cominciarono a delinearsi due orientamenti di studi con riferimento a Vygotskij: da una parte, un'indagine storica sempre pi\u00f9 rigorosa e basata sui documenti sul contesto in cui matur\u00f2 in Russia la teoria di Vygotskij (ricerche di R. Van der Veer, L. Mecacci, ecc.) e dall'altra uno sviluppo teorico e metodologico di questa teoria nel quadro della psicologia contemporanea, portando alla nascita del cosiddetto orientamento neovygotskijano (tra gli psicologi italiani: M. S. Veggetti, C. Pontecorvo, C. Zucchermaglio, ecc.), soprattutto nel campo della psicologia dello sviluppo e della pedagogia.\nLa Social Cognition.\nLa social cognition si sviluppa come ramo interno della psicologia cognitiva declinato in sede sociale, studia i processi cognitivi che sottostanno al comportamento identificando nel contesto sociale una determinante molto importante per la condotta.\nGli studi della Social Cognition sono concentrati da un lato sulle strutture di conoscenza (schemi, categorizzazioni, stereotipi, euristiche, etc.), e dall'altro sulla scoperta delle \"distorsioni\" di ragionamento (Bias) che tali strutture comportano. \nImportanti sviluppi sono stati inoltre conseguiti sul tema della ricerca sui processi di gruppo (small groups) e della comunicazione sociale.\nUn altro filone significativo di questo nucleo teorico approfondisce la bivalenza dei processi cognitivi individuali e della realt\u00e0 sociale in cui tali processi sono causa ed effetto. L'autore pi\u00f9 importante di questo filone di ricerca rappresenta senza dubbio Albert Bandura e la sua teoria dell'apprendimento sociale, da cui prese forma un intero nucleo teorico denominato teoria sociale cognitiva della personalit\u00e0.\nLa Social Cognition rappresenta l'evoluzione ed integrazione degli studi cognitivi con quelli di psicologia sociale sperimentale di ambito anglosassone; in parallelo a questa tradizione, ma su diversi presupposti epistemologici e metodologici, si \u00e8 sviluppato in Europa (in Francia in particolare) il paradigma di ricerca delle Rappresentazioni sociali, a partire dal lavoro di Serge Moscovici e Denise Jodelet.\nLa psicologia fisiologica, la psicofisiologia e la neuropsicologia.\nFino agli anni sessanta il termine psicologia fisiologica indicava lo studio delle basi fisiologiche, e quindi cerebrali, del comportamento effettivo, indipendentemente dai fenomeni studiati e dalle metodologie d'indagine. Verso la met\u00e0 degli anni sessanta fu stabilita una prima differenziazione, tra le diverse discipline quali la psicofisiologia e la psicologia fisiologica:\nIl termine neuropsicologia ha acquistato un significato specifico a partire dagli anni sessanta. In particolare, per neuropsicologia clinica si intende lo studio dei danni cognitivi in soggetti umani con lesioni encefaliche. La neuropsicologia aveva quindi una lunga tradizione, dalle prime descrizioni avvenute nell'Ottocento, cio\u00e8 i casi di afasia descritti da Broca e Wernicke, alle ricerche successive alla prima guerra mondiale. Uno sviluppo massiccio della neuropsicologia si ebbe dopo la seconda guerra mondiale, tramite lo studio degli effetti cognitivi delle lesioni cerebrali sui soldati feriti in guerra. Il punto di svolta pi\u00f9 importante delle ricerche di neuropsicologia degli anni sessanta \u00e8 rappresentata dalla metodologia: la prestazione dei soggetti con danno cerebrale era confrontata con quella di soggetti sani, senza danno neurologico, utilizzando quindi un paradigma sperimentale diverso ed ampliando dunque i dati derivati dall'analisi isolata di casi singoli."}
{"id": "639745", "revid": "2038157", "url": "https://it.wikipedia.org/wiki?curid=639745", "title": "Professional Association of Diving Instructors", "text": "La PADI (Professional Association of Diving Instructors) \u00e8 una delle organizzazioni di istruzione alla subacquea pi\u00f9 grandi al mondo, fondata da John Cronin e Ralph Erikson nel 1966.\nLa PADI ha sedi in Australia, Canada, Svizzera, Giappone, Svezia, Inghilterra, Nuova Zelanda e Stati Uniti d'America. La sede centrale si trova in California.\nDidattica.\nLa didattica offre corsi in diverse discipline quali lo snorkeling, la subacquea ricreativa, la subacquea tecnica e, recentemente, il freediving (apnea). I corsi partono dal livello base fino a livelli sempre pi\u00f9 alti, comprendendo inoltre brevetti per istruttori e formatori di istruttori.\nIl sistema PADI \u00e8 basato su \"moduli\", che dividono in teoria e pratica i vari livelli di apprendimento. La parte teorica \u00e8 basata sull'autoapprendimento, controllata poi dall'istruttore, mentre la parte pratica \u00e8 basata su un sistema basato sulle prestazioni diviso usualmente in sessioni in acque confinate (piscina) e sessioni in acque libere (mare o laghi)."}
{"id": "639746", "revid": "131962", "url": "https://it.wikipedia.org/wiki?curid=639746", "title": "PADI", "text": ""}
{"id": "639747", "revid": "1750468", "url": "https://it.wikipedia.org/wiki?curid=639747", "title": "Pernilla August", "text": "Biografia.\nInizi\u00f2 a recitare durante l'infanzia, prima a scuola e poi a teatro. La sua carriera professionale ebbe per\u00f2 inizio nel 1979, quando cominci\u00f2 a frequentare una scuola di recitazione. Attir\u00f2 l'attenzione di Ingmar Bergman, che la selezion\u00f2 per interpretare un ruolo secondario nel film \"Fanny e Alexander\". Ha partecipato anche ad alcune famose rappresentazioni teatrali, come l\"'Amleto\" di William Shakespeare, \"Casa di bambola\" di Henrik Ibsen e \"Tre sorelle\" di Anton \u010cechov.\nIl ruolo che le ha dato pi\u00f9 fama, per\u00f2, \u00e8 quello che ha interpretato in due dei tre prequel della saga di \"Guerre stellari\" (pi\u00f9 precisamente ' e '): in questi film era Shmi Skywalker, la madre di Anakin Skywalker. \u00c8 apparsa anche nella serie TV dedicata al giovane Indiana Jones. Nel 2021 prende parte alla serie svedese di Netflix \"Young Royals\", dove interpreta la Regina Kristina di Svezia, madre del protagonista.\nVita privata.\nAugust si \u00e8 sposata due volte, e ha cambiato nome in entrambi i casi: il suo primo matrimonio \u00e8 stato con Klas \u00d6stergren, mentre il secondo \u00e8 avvenuto con il citato Bille August (dal 1991 al 1997). Ha tre figlie, chiamate Agnes, Asta e Alba.\nIl cognome \"August\" le viene dal suo matrimonio con il regista danese Bille August, il suo secondo ex-marito.\nDoppiatrici italiane.\nNelle versioni in italiano dei suoi lavori, Pernilla August \u00e8 stata doppiata da:\nDa doppiatrice \u00e8 sostituita da:"}
{"id": "639748", "revid": "125655821", "url": "https://it.wikipedia.org/wiki?curid=639748", "title": "Polidoro (figlio di Ecuba)", "text": "Polidoro () \u00e8 un personaggio della mitologia greca, figlio di Priamo, re di Troia, e di Ecuba, di cui riferiscono Virgilio nell\"Eneide\" ed Euripide nella tragedia \"Ecuba\".\nQuesto Polidoro non va confuso con un altro figlio di Priamo, anch'esso chiamato Polidoro, generato invece da Laotoe.\nMitologia.\nNell'Ecuba.\nDurante la guerra di Troia, Priamo mand\u00f2 Polidoro presso il re Polimestore che dominava parte della regione del Chersoneso Tracico affidandogli una parte del tesoro della citt\u00e0. Quando giunse la notizia della caduta di Troia, il sovrano tracio per impossessarsi del tesoro fece uccidere Polidoro.\nSecondo Euripide, il re gett\u00f2 poi il cadavere del giovane dalle mura del suo palazzo, che sorgeva a strapiombo sul mare: esso precipit\u00f2 in acqua ed in seguito fu ripescato. Ecuba, appresa la verit\u00e0 sulla morte brutale del suo adorato figlio, si scagli\u00f2 per vendetta contro Polimestore, dapprima uccidendo i due figlioletti del re e poi accecando quest'ultimo.\nNell'Eneide.\nVirgilio d\u00e0 una versione differente sulle modalit\u00e0 dell'uccisione di Polidoro e sulla sorte del cadavere. Come narra Enea a Didone nel terzo libro dell\"Eneide\", l'eroe troiano, giunto nel Chersoneso Tracico, strapp\u00f2 alcune fronde per coprire l'area dell'altare appena eretto; da esse vide colare un fiotto di sangue nero e sent\u00ec la voce del giovane principe che gli raccont\u00f2 la propria tragica fine. Le fronde altro non erano che il risultato della metamorfosi delle frecce con cui il giovane era stato trafitto ed il cadavere giaceva l\u00ec sotto ma non perfettamente sepolto, sicch\u00e9 l'anima non era entrata nell'Ade. Enea si affrett\u00f2 a tumulare degnamente Polidoro e ripart\u00ec, lasciando per sempre quel luogo maledetto.\nRiprese del mito.\nIl mito di Polidoro \u00e8 ripreso da vari autori, tra cui Dante che nel Canto XIII dell\"Inferno\" prevede per la legge del contrappasso che i suicidi vengano trasformati in arbusti dai quali, se spezzati, fuoriesce sangue. Egli \u00e8 citato esplicitamente anche al verso 115 del Canto XX del \"Purgatorio\"."}
{"id": "639749", "revid": "899609", "url": "https://it.wikipedia.org/wiki?curid=639749", "title": "Budget di tesoreria", "text": "Nella gestione d'impresa il budget di tesoreria, collocandosi all'interno della pi\u00f9 ampia attivit\u00e0 di budgeting aziendale, mette a disposizione del fruitore una serie di dati che evidenziano, per un determinato periodo previsionale, il dettaglio delle entrate e delle uscite di cassa. Per questo motivo, il budget di tesoreria prende anche il nome di budget di cassa o finanziario.\nCome tutte le attivit\u00e0 di budgeting, nelle imprese di una certa dimensione e complessit\u00e0, il budget di tesoreria dovrebbe essere di competenza del responsabile del controllo di gestione (controller), perlomeno per la predisposizione della sua struttura fondamentale e per l'interpretazione del dato emergente.\nTale budget \u00e8 solitamente composto da due elementi fondamentali. Un primo elemento che sono entrate ed uscite di cassa correlate ad operazioni gi\u00e0 consuntivate (ad esempio il ricevimento di una fattura regolarmente registrata in contabilit\u00e0 che prevede un pagamento futuro) ed un secondo elemento che sono entrate ed uscite di cassa correlate ad operazioni di budget (ad esempio il budget del fatturato previsto il quale implica sia gli incassi - che ancora una volta potrebbero essere dilazionati - sia le varie imposte). Come si evince, la costruzione di un budget di tesoreria consistente e corretto, pu\u00f2 essere, anche per le aziende pi\u00f9 semplici, estremamente complicato con le tecniche utilizzate fino ad ora. I sistemi pi\u00f9 moderni di controllo di gestione prevedono una costruzione completamente automatica del budget di tesoreria quale risultato della contabilit\u00e0 previsionale."}
{"id": "639754", "revid": "124123", "url": "https://it.wikipedia.org/wiki?curid=639754", "title": "Arnulf \u00d8verland", "text": "Fu un intellettuale della sinistra radicale norvegese nel periodo tra le due guerre, e un deciso attivista antinazista durante gli anni dell'occupazione della Norvegia.\nBiografia.\nDi famiglia povera e originario di Kristiansund, Arnulf \u00d8verland cresce a Bergen e nella capitale Kristiania, dove la madre e i due fratelli si trasferiscono quando ha 12 anni in seguito alla perdita del padre, macchinista navale.\nDopo i primi studi in campo umanistico e le prime letture, nel 1911, l'anno in cui, ammalatosi di tubercolosi, \u00e8 costretto nel sanatorio di Gj\u00f8segaarden a Kongsvinger, poco lontano da Kristiana, riesce a far pubblicare la prima raccolta di poesie \"Den ensomme fest\" (La festa solitaria), seguita da \"De hundrede violiner\" (I cento violini, 1912), entrambe di gusto prevalentemente decadente, affini alla lirica borghese di Herman Wildenvey o di Olaf Bull, comunque del tutto distanti dalle tendenze moderniste.\nSuccessivamente al primo conflitto mondiale, \u00d8verland si avvicina al comunismo, manifestando un nuovo orientamento ideologico anche nella creazione poetica. Ne alimenta la maturazione la collaborazione con la rivista \"Mot Dag\", diretta da Erling Falk e tanto partecipe delle lotte politiche contemporanee da promuovere, negli anni Trenta, una omonima associazione partitica comunista. Attorno a quella testata si riuniscono importanti scrittori e poeti quali Helge Krog e Sigurd Hoel, primo redattore, oltre a numerose figure di spicco del panorama politico.\nArnulf \u00d8verland diventa dunque un intellettuale completamente \"engag\u00e9\". Nel 1933 \u00e8 giudicato - e assolto - per blasfemia, condanna suscitata dalla pronuncia del discorso \"Kristendommen - den tiende landeplage\" (Il Cristianesimo, la decima piaga nazionale). Eppure, nonostante la forte caratterizzazione antireligiosa, l'attivismo tenace e la fede comunista, non smette di indagare ed esprimere in arte questioni pi\u00f9 schiettamente esistenzialiste.\nPortatore certamente di un radicale pensiero antiborghese, ma ancor pi\u00f9 feroce contestatore del nazionalsocialismo, non tarda a manifestare con parole e atti la propria resistenza all'occupazione nazista in Norvegia, trasferendo in poesia una lucida e costante esortazione ai connazionali verso il risveglio e la ribellione. La sua poesia resistenziale circola clandestina; \u00d8verland \u00e8 amato e difeso per la sua opera di \"Nasjonalskald\", poeta nazionale. Nel 1941 viene arrestato e detenuto a Oslo nel campo di concentramento di Grini (\"Grini fangeleir\"), da cui \u00e8 condotto al campo di concentramento di Sachsenhausen, nei pressi di Berlino.\nAl termine della Guerra, nuovamente in patria, riprende la partecipazione attiva alla politica nazionale e al dibattito culturale, rappresentando, nel lungo dibattito sulla lingua norvegese (m\u00e5lstrid), le istanze pi\u00f9 tradizionali e conservatrici in difesa della lingua \u00abcolta\u00bb contro il nynorsk, e degli stili e delle concezioni tradizionali della poesia e dell'arte contro le \u00abincomprensibili\u00bb soluzioni moderniste che altrove in Scandinavia (nella Svezia del dopo-Strindberg o nella Finlandia di Edith S\u00f6dergran) sono da tempo una realt\u00e0 condivisa e irrinunciabile. Il contributo offerto alla letteratura norvegese attraverso saggi ed articoli d'ogni genere \u00e8 notevole, e rappresenta un'eredit\u00e0 irrinunciabile nella comprensione e nella formazione della poesia norvegese novecentesca."}
{"id": "639762", "revid": "30610", "url": "https://it.wikipedia.org/wiki?curid=639762", "title": "Iarba", "text": "Iarba (o Giarba o ancora Jarba) \u00e8 una figura maschile mitologica. \nIl mito.\nNel mito egli \u00e8 legato principalmente al IV libro dell\"'Eneide\" di Virgilio. Secondo il poeta latino, Iarba, figlio di Giove Ammone e della ninfa Garamantide, era il giovane re dei Getuli (\"Aen.\" IV, 326), popolazione nomade dell'Africa nord-orientale. Aveva venduto il territorio di Cartagine ai profughi giunti da Tiro con Didone chiedendo poi la mano di lei, ma era stato rifiutato con la scusa che la regina voleva restare fedele alla memoria del precedente marito, Sicheo, ucciso a Tiro da Pigmalione, fratello di Didone. Venuto a sapere dalla maligna dea Fama della relazione nata tra Didone ed Enea, chiese a Giove di vendicare il torto subito. Egli aveva d'altra parte dedicato al padre divino cento templi e altari, un fuoco perpetuo, culti e vittime sacrificali (IV, 198-202). Giove invi\u00f2 allora Mercurio da Enea perch\u00e9 gli ordinasse di lasciare Didone e partire per il Lazio, dove si sarebbe dovuto compiere il suo destino. Tuttavia, partito Enea, Iarba non ottenne l'amore di Didone, perch\u00e9 la regina, disperata per l'abbandono e per la vergogna dell'infedelt\u00e0 alla memoria di Sicheo, si uccise.\nOvidio racconta nei \"Fasti\" che dopo la morte di Didone Iarba prese Cartagine e costrinse alla fuga i suoi primi abitanti.\nOmonimia.\nIarba \u00e8 anche il nome di una reale figura storica, un re minore numida contemporaneo di Pompeo Magno."}
{"id": "639764", "revid": "15756", "url": "https://it.wikipedia.org/wiki?curid=639764", "title": "Ape africanizzata", "text": "L'ape africanizzata, conosciuta popolarmente come ape assassina, \u00e8 un ibrido intraspecifico di \"Apis mellifera scutellata\", con varie sottospecie di api europee tra cui \"Apis mellifera ligustica\" e \"Apis mellifera mellifera\".\nLe api africanizzate nell'emisfero ovest si sono originate da 26 api regine della Tanzania sciamate nel 1957 nel sud del Brasile da alveari condotti dal biologo Warwick Estevam Kerr, che aveva incrociato api europee con api dell'Africa del Sud.Inoltre \u00e8 l\u2019unica specie di ape che \u00e8 dotata di un membro estroflessibile che non viene usato a scopo riproduttivo bens\u00ec a scopo ricreativo. \u00c8 stato notato che gli alveari contenenti queste particolari regine fossero particolarmente difesi. Kerr stava tentando di produrre una razza di api che si adattasse meglio alle condizioni tropicali (per esempio, che fossero pi\u00f9 produttive in condizioni estreme di umidit\u00e0 e calore) rispetto alle api europee usate in Nord e Sud America. Mentre le api africane originali sono significativamente pi\u00f9 piccole di quelle europee, gli ibridi sono simili nella taglia alle api europee, l'unica differenza visibile \u00e8 data alle ali un po' pi\u00f9 piccole. A causa delle variazioni individuali, per distinguere le due razze \u00e8 necessario esaminare un grande campione.\nGli ibridi di api africanizzate sono diventati il tipo preferito di ape per gli apicoltori dell'America Centrale e dell'area tropicale dell'America del sud per la loro provata produttivit\u00e0.\nComunque, in molte aree l'ibrido africanizzato \u00e8 stato inizialmente temuto poich\u00e9 esso tende a mantenere certi tratti comportamentali del suo antenato africano che lo rendono meno desiderabile per l'apicoltura domestica. In dettaglio (paragonata alle api europee), l'ape africanizzata:\nL\u2019attivit\u00e0 riproduttiva.\nL\u2019ape africanizzata rispetto alla cugina Apis mellifera mellifera e alle altre api in generale ha la tendenza di creare apposite celle esagonali in tutto l\u2019alveare e poi frazionando le varie zone, particolarmente la zona calda o meglio hot zone viene usata esclusivamente a scopo sessuale ma \u201cricreativo\u201d e non come in genere accade in natura \u201criproduttivo\u201d.\n\u00c8 stata paragonata dagli studiosi alla scimmia bonobo famoso primate conosciuto appunto per la sua attivit\u00e0 sessuale particolare dopo il genere umano.\nEcco le celle esagonali sopracitate costruite appositamente dalle api manovali per permettere di fare sesso ricreativo.\nDifensivismo.\nLe api africanizzate sono caratterizzate da una maggiore difesa dell'alveare rispetto alle api europee. \u00c8 pi\u00f9 probabile che attacchino una minaccia percepita e, quando lo fanno, attaccano in massa. Questo difensivismo ha fatto guadagnare loro l'appellativo di \u201capi assassine\u201d, la cui appropriatezza \u00e8 dibattuta e sicuramente amplificata dai media. Nel corso di decenni, molte morti sono state attribuite alle api africanizzate. Il veleno di un'ape africanizzata non \u00e8 pi\u00f9 potente di quello di una normale, ma dal momento che le prime specie tendono a pungere in numero maggiore, il numero delle morti da loro causate \u00e8 maggiore di quello causato da ogni altra specie. In ogni modo, la reazione allergica al veleno di qualsiasi ape pu\u00f2 uccidere una persona, per cui \u00e8 difficile stimare quante persone in pi\u00f9 sono morte a causa della presenza delle api africanizzate.\nMolti incidenti umani con le api africanizzate avvengono entro due o tre anni dall'arrivo delle api per poi diminuire. Gli apicoltori possono ridurre grandemente questo problema eliminando le regine con progenie pi\u00f9 aggressiva e riproducendo ceppi pi\u00f9 miti. Gli apicoltori allevano \"Apis mellifera scutellata\" in Sud Africa usando comuni pratiche di apicoltura senza particolari problemi.\nDistribuzione geografica.\nDal 2002, le api africanizzate si sono diffuse dal sud del Brasile al nord dell'Argentina, a nord del Sud America, in America Centrale, Trinidad, Messico, Texas, Arizona, New Mexico e nel sud della California. La loro espansione si \u00e8 fermata per qualche tempo nell'est del Texas, probabilmente a causa del gran numero di api europee presenti nell'area. Comunque, il ritrovamento delle api nel sud della Louisiana mostra che questa specie di ape ha attraversato questa barriera , o vi \u00e8 arrivata con una nave. Nel giugno 2005 \u00e8 stato scoperto che le api avevano attraversato i confini del Texas e si erano diffuse nel sud ovest dell'Arkansas. Nell'estate del 2005, le api africanizzate furono scoperte in sei contee della Florida, dove apparentemente sono state presenti abbastanza a lungo per diffondersi in lungo e in largo senza essere scoperte.\nAl loro picco di espansione, esse diffondono a nord al ritmo di quasi due chilometri al giorno. Nei climi tropicali esse competono effettivamente con le api europee.\nIl loro arrivo nelle regioni del Centro America \u00e8 una minaccia all'allevamento delle locali api senza pungiglione, la produzione di miele delle api africanizzate, infatti, supera quella delle api locali, e questo spinge gli allevatori a cambiare.\nLe api africanizzate sono state generalmente considerate come specie invasive in molte regioni.\nLimiti geografici.\nProve recenti mostrano che le api africanizzate sono in grado di resistere agli inverni freddi. Sono state avvistate fino a Kansas City, nel Missouri. Pi\u00f9 comunemente si incontrano nel sud, in Messico. Adesso esistono zone geografiche stabili in cui o dominano le api africanizzate, o \u00e8 presente un mix di api africanizzate ed europee, o dove sono state trovate solo api non africanizzate (come nel sud dell'America del Sud).\nDa quando le api africanizzate hanno iniziato a migrare a nord attraverso il Messico, le loro colonie si stanno incrociando con le api europee. Questo sembra portare ad una diluizione del contributo genetico del ceppo africano e ad una graduale riduzione dei loro caratteri aggressivi. Di conseguenza le api africanizzate sono considerate pericolose soprattutto nel sud degli Stati Uniti.\nIn California sono state documentate sulla costa del Pacifico, all'altezza di Santa Barbara e ci si aspetta che arrivino infine a occupare l'area della baia di San Francisco. All'interno della Central Valley nel 2004, api africanizzate furono coinvolte in un attacco a Modesto, essendo state precedentemente viste a Bakersfield. I limiti di freddo dell'ape africanizzata hanno spinto gli apicoltori professionisti dalla California meridionale fino alle localit\u00e0 dall'inverno pi\u00f9 duro del settentrione come Sierra Nevada (US) e del meridione Cascade.\nDifficolt\u00e0 nella determinazione.\nIl termine popolare \u201cape africanizzata\u201d oggi ha solo un limitato significato scientifico poich\u00e9 non c'\u00e8 nessuna frazione generalmente accettata di contributo genetico usata per stabilire una divisione.\nMentre le api africane native sono pi\u00f9 piccole, e costruiscono celle del favo pi\u00f9 piccole, rispetto alle api europee, gli ibridi non sono pi\u00f9 piccoli. Essi hanno ali un po' pi\u00f9 corte, e che possono essere sicuramente riconosciute solo attraverso un'analisi statistica su micro-misurazioni di un campione consistente. Un problema con questo test deriva dal fatto che anche \"Apis mellifera lamarckii\", presente anche nel sud degli Stati Uniti, ha la stessa morfologia. Inoltre ancora oggi alcuni ricercatori ipotizzano che le regine inizialmente importate fossero di apis mellifera adansonii anzich\u00e9 di scutellata.\nRecentemente, i test si sono spostati dalle misurazioni all'analisi del DNA, ma ci\u00f2 significa che il test pu\u00f2 essere svolto solo da un laboratorio sofisticato.\nIl fattore paura.\nL'ape africanizzata \u00e8 molto temuta dal pubblico, una reazione che \u00e8 stata amplificata da film sensazionalistici e da alcuni servizi dei media. Dalla loro introduzione negli USA ci sono state 14 morti per le api africanizzate per un periodo di qualche anno, ci\u00f2 le rende meno pericolose dei serpenti velenosi. \nPoich\u00e9 l'ape si diffonde attraverso la Florida, uno stato densamente popolato, le autorit\u00e0 temono che una paura generale possa necessariamente dare adito a sforzi scombinati per combatterla. Il Florida African Bee Action Plan dichiara, \"Notizie di attacchi di puntura di massa determineranno preoccupazione ed in alcuni casi panico ed ansia, e faranno s\u00ec che i cittadini richiedano alle agenzie ed organizzazioni responsabili di prendere l'iniziativa per aiutare a garantire la sicurezza. Prevediamo una maggiore pressione dal pubblico per vietare l'apicoltura nelle aree urbane e suburbane. Quest'azione sarebbe controproduttiva. Gli apicoltori che mantengono colonie organizzate di api europee sono la nostra migliore difesa contro un'area che si sta saturando di africanizzate. Queste api addomesticate stanno riempiendo una nicchia ecologica che sarebbe presto occupata da meno desiderabili colonie se fosse vacante.\"\nEffetti dell'allevamento selettivo.\nNell'ape europea (selezione sia naturale che artificiale).\nLa differenza principe fra le razze europee, le sottospecie di api tenute dagli apicoltori americani ed il patrimonio zootecnico africanizzato \u00e8 attribuibile all'allevamento selettivo. La pi\u00f9 comune razza usata in Nordamerica oggi \u00e8 l'ape italiana, \"Apis mellifera ligustica\", la quale \u00e8 stata usata per parecchie centinaia di anni. Gli apicoltori hanno teso ad eliminare le frange feroci, e l'intera razza delle api \u00e8 stata quindi \"ingentilita\" dall'allevamento selettivo. Oltre a ci\u00f2 prima dell'avvento dell'apicoltura l'ape italiana si \u00e8 evoluta in un ambiente tendenzialmente ricco di risorse e povero di predatori ha fatto in modo di favorire la selezione di api molto laboriose e poco aggressive.\nNell'ape africana (selezione naturale).\nNell'Africa centrale e meridionale, le api hanno dovuto difendersi da altri insetti aggressivi, cos\u00ec come dalla Mellivora capensis, nome volgare Tasso del miele, un animale che pu\u00f2 anche distruggere gli alveari se le api non sono sufficientemente difensive. In aggiunta, non v'era in precedenza una tradizione d'apicoltura, solo di sfruttamento. Quando uno voleva miele, scovava un alveare, spesso su alberi ed uccideva la colonia, per rubare il miele appunto. La colonia che sopravviveva ad animali o uomini era con tutta probabilit\u00e0 la pi\u00f9 feroce. Quindi l'ape africana \u00e8 stata selezionata naturalmente per ferocia.\nLa tradizione.\nIn Brasile, l'ape africana ed i suoi ibridi sono conosciuti come l\"'ape assassina\", per la loro supposta abitudine di impadronirsi di colonie esistenti di api europee. Secondo questa tradizione, la loro regina aspetta fuori mentre parecchie api operaie s'infiltrano nell'alveare portando dentro cibo, dove poi localizzano ed uccidono la regina. La nuova regina poi entra e s'impadronisce dell'alveare.\nIl pericolo per l'apicoltura e l'agricoltura.\n\u00c8 stato stabilito che in un alveare parzialmente 'africanizzato' queste aggressive api possono persino 'reclutare' api pi\u00f9 miti, in attacchi contro intrusi. Se vera, quest'abitudine pu\u00f2 rendere le api africanizzate pericolose in aree dove le api europee sono tenute per scopi agricoli, poich\u00e9 una regina esistente pu\u00f2 essere rimpiazzata senza l'usuale sciamata generale e connessi, condizioni pi\u00f9 prontamente osservabili dall'apicoltore. Dato che le api africanizzate rendono l'impollinazione pi\u00f9 difficile, sono una minaccia alla produzione di tutte le raccolte che richiedono impollinazione da parte delle api.\nProve genetiche.\nProve per l'accuratezza di tutto ci\u00f2 possono essere trovate nel fatto che delle api africanizzate in Brasile, circa un terzo hanno DNA mitocondriale indicante un'antenata femmina d'origine africana. Se l'africanizzazione fosse attribuibile solo (o pure principalmente) alla ben nota superiore efficienza nel fare alveari propria dei droni (maschi) africanizzati, tale \"madre\" di DNA sarebbe molto meno prevalente. Sebbene alcune specie di api (cos\u00ec come l'ape del Capo \"Apis mellifera capensis\" del Sudafrica) sia noto siano capaci di propagare femmine aggiuntive tramite la deposizione di sempre nuove uova di operaie femmina, ci\u00f2 non \u00e8 ritenuto verificarsi n\u00e9 nella \"A. m. adansonii\" n\u00e9 nella \"A. m. scutellata\".\nProve comportamentali.\nL\"'Apis mellifera scutellata\" \u00e8 famosa per inviare dall'alveare numerosi minuscoli sciami di una regina e solo pochi gregari. Uno sciame tanto piccolo dovrebbe essere incapace di iniziare una nuova colonizzazione da solo, mancando delle operaie necessarie per tutte le operazioni richieste per supportare una regina ad esempio. Per il fatto che questo comportamento \u00e8 sopravvissuto alla selezione naturale, esso ha probabilmente una qualche utilit\u00e0 alla sopravvivenza ed alla propagazione delle sottospecie. Il supposto comportamento \"assassino\" di cui sopra \u00e8 coesistente con questa situazione ed \u00e8 veramente giustificato nell'ottica di questa stessa.\nApi africanizzate miti.\nNon tutti gli alveari di africanizzate sono difensivi; alcuni sono abbastanza miti, il che d\u00e0 un punto di partenza agli apicoltori per allevare un'aggregazione pi\u00f9 inoffensiva. Ci\u00f2 \u00e8 stato fatto in Brasile, dove gli incidenti per api sono molto meno comuni che durante la prima ondata della colonizzazione delle api africanizzate. Ora che l'ape africanizzata \u00e8 stata \"rabbonita\", \u00e8 considerata l'ape di riferimento per l'apicoltura in Brasile. \u00c8 meglio adattata ai tropici e cos\u00ec \u00e8 pi\u00f9 in salute e pi\u00f9 industriosa che le api europee.\nLa gestione della regina nelle aree dell'ape africanizzata.\nIn Messico, dove le api africanizzate sono ben stabilite, gli apicoltori d'impollinazione hanno scoperto che una regina acquistata non-africanizzata e gi\u00e0 allevata pu\u00f2 essere usata per creare localmente una prima generazione di regine vergini che sono poi allevate in una maniera non controllata con i droni locali africanizzati. La prima generazione di regine africanizzate producono api operaie che sono gestibili, non mostrando le reazioni di difesa intense e di massa delle seguenti generazioni. Ci\u00f2 offre un metodo relativamente economico di condizioni d'apicoltura locale sicura che altrimenti porterebbero velocemente a condizioni rischiose.\nLe \"api assassine\" nella cultura di massa.\nNegli anni '70 preoccupazioni riguardo ad una possibile minaccia dell'\"ape assassina\" agli USA furono sfruttate in numerosi thriller, tra cui il romanzo di Arthur Herzog \"Lo sciame\" (\"The Swarm\"), riletto nel 1978 in un film di Irwin Allen. Il documentarista e satirista Michael Moore fa riferimento a questa paura popolare nel suo film del 2002 \"Bowling for Columbine\"."}
{"id": "639766", "revid": "93317", "url": "https://it.wikipedia.org/wiki?curid=639766", "title": "Valle d'Ega", "text": ""}
{"id": "639767", "revid": "123299541", "url": "https://it.wikipedia.org/wiki?curid=639767", "title": "Aceste", "text": "Aceste o Egeste (in latino \"\u0102cest\u0113s, -ae\") fu un re siciliano mitologico, figlio del dio fluviale Crimiso e di una donna troiana, Egesta, che era stata inviata qui dal padre per evitare alcune creature pericolose che infestavano la sua citt\u00e0 natale.\nAllevato in Sicilia, qui apprese i costumi e la lingua dell'isola; quando Troia venne attaccata dai Greci, vi si rec\u00f2 per difendere la citt\u00e0 senza per\u00f2 riuscire a evitarne la fine; cos\u00ec, tornando in Sicilia, port\u00f2 con s\u00e9 Elimo e le sue tre navi. Si dice anche che quando Egeste fond\u00f2 Segesta, venne aiutato dai compagni di Filottete; Virgilio riporta la leggenda secondo cui Segesta sarebbe stata fondata da Enea per far riposare i vecchi e le donne, dopo che queste avevano incendiato le navi poco prima di riprendere il viaggio.\nLe sue vicende sono narrate in particolare da Virgilio in vari punti dell'Eneide (in particolare nel libro V). Il re siculo accoglie favorevolmente Enea nel suo regno e celebra il rituale di sepoltura per Anchise sul monte Erice. Ospita poi un'altra volta Enea quando, lasciata Didone, far\u00e0 tappa a Drepanon nella sua rotta verso l'Italia: ai giochi funebri in onore di Anchise egli vincer\u00e0 la gara di tiro con l'arco."}
{"id": "639768", "revid": "1880836", "url": "https://it.wikipedia.org/wiki?curid=639768", "title": "Oberland", "text": ""}
{"id": "639770", "revid": "2166030", "url": "https://it.wikipedia.org/wiki?curid=639770", "title": "Alessandretta", "text": "Alessandretta (in , , , ) \u00e8 una citt\u00e0 della Turchia, centro dell'omonimo distretto della provincia di Hatay.\nGeografia fisica.\nTerritorio.\nImportante porto marittimo sul mar Mediterraneo, la citt\u00e0 di Alessandretta si estende nel territorio che va dalle coste del mar Mediterraneo, col golfo di Alessandretta, sino ai piedi dei monti Nur (detti anche \"monti Amanos\"), vicino al confine con la Siria.\nClima.\nIl clima in citt\u00e0 \u00e8 strettamente mediterraneo, con estati calde e umide ed inverni miti e piovosi. Durante determinati periodi dell'anno, la citt\u00e0 \u00e8 spazzata da un vento piuttosto forte chiamato \"Yar\u0131kkaya\".\nIl clima \u00e8 eccezionale per la crescita di diversi arbusti ed alberi da frutto in una zona a clima prevalentemente arido.\nStoria.\nLe origini.\nLa citt\u00e0 venne fondata da Alessandro Magno dopo la vittoria sui Persiani nella battaglia di Isso del 333 a.C., che si svolse ad appena 37 chilometri dal sito attuale dove sorge la citt\u00e0, tanto da consegnarle il nome di \"Alessandria di Isso\" per distinguerla dalla pi\u00f9 nota Alessandria d'Egitto, in Egitto appunto.\nLa storia ecclesiastica in epoca romana.\nGovernata dai Persiani e dai Macedoni, successivamente appartenne ai Romani che la denominarono \"Alexandria Scabiosa\", e che, dopo la proclamazione della libert\u00e0 di culto con l'editto di Milano nel 313, ottennero di fondare qui il vescovato d'Alessandria Minore, suffraganeo di quello di Anazarbo, la capitale e pertanto la sede metropolitana della provincia romana della \"Cilicia Secunda\". Secondo antiche testimonianze, tra i primi vescovi di quest'area si contano Sant'Eleno, ed i santi martiri Aristio e Teodoro. Il primo vescovo di cui per\u00f2 si abbia una traccia documentale \u00e8 Esico, il quale prese parte al Primo Concilio di Nicea nel 325 ed al Concilio di Antiochia nel 341. Filomoso prese parte al Primo Concilio di Costantinopoli del 381. Barane \u00e8 menzionato in connessione al sinodo di Antiochia del 445. Al Concilio di Calcedonia del 451, il vescovo Giuliano venne rappresentato dal suo metropolita, Ciro di Anazarbo. Basilio presenzi\u00f2 al sinodo di Costantinopoli del 459 che condann\u00f2 i simoniaci.\nDopo il crollo dell'Impero Romano, la citt\u00e0 pass\u00f2 sotto il dominio dei Bizantini e nel 518 il vescovo Paolo venne deposto dall'imperatore Giustiniano per aver supportato Severo di Antiochia, convertitosi alla Chiesa giacobita.\nIl periodo arabo e ottomano.\nLa citt\u00e0 pass\u00f2 quindi sotto il dominio degli Arabi (che ne fecero una loro fortezza nel IX secolo), e infine agli Ottomani nel XVI secolo. L'area fu di nuovo teatro di scontri nel 1606, quando l'armata del generale Kuyucu Murad Pasci\u00e0 soppresse qui le rivolte dei Jelali. Gli ottomani proseguirono le opere di fortificazione della citt\u00e0 sino a met\u00e0 del XVII secolo costruendovi un castello sul crocevia verso Veryant. La citt\u00e0 venne ben descritta nel 1675 dal cappellano navale inglese Henry Teonge nel suo diario di viaggio in queste terre.\nDurante l'ultima parte del dominio ottomano, la citt\u00e0 crebbe moltissimo ponendosi sulla via che dall'Europa e dall'Asia Minore conduceva verso Baghdad e verso l'India, divenendo in breve tempo una delle basi di primaria importanza per il commercio di mercanti genovesi e veneziani con l'Oriente. La Levant Company inglese mantenne qui un'agenzia per 200 anni, sino al 1825, malgrado l'alto tasso di mortalit\u00e0 tra i suoi impiegati nella zona. Nel 1832 la citt\u00e0 venne attraversata dagli egiziani di Mehmet Ali che si mossero in attacco all'Anatolia.\nSul finire del XIX secolo, anche il porto della citt\u00e0 crebbe notevolmente grazie anche alla costruzione della locale ferrovia nel 1912 che pose il centro in comunicazione con Aleppo.\nAllo scoppio della Prima Guerra mondiale, quando gli inglesi stavano considerando la possibilit\u00e0 di smembrare l'Impero Ottomano, Lord Kitchener consider\u00f2 la conquista di Alessandretta come essenziale per provvedere agli inglesi un porto e una stazione ferroviaria per accedere all'Iraq. Egli propose per questo scopo la costruzione di una nuova strada ferrata da Alessandretta per ridurre ulteriormente i tempi di rifornimento per le merci e le truppe inglesi ed i lavori si protrassero per qualche mese sino ad approdare all'idea che Haifa sarebbe stata pi\u00f9 funzionale a tale scopo.\nDalla Repubblica di Hatay ai giorni nostri.\nCon il crollo dell'Impero ottomano e la fine della Grande Guerra, gran parte di quello che era stato il Sangiaccato di Hatay, tra cui Alessandretta, si trov\u00f2 occupato da truppe francesi. Tra il 1921 ed il 1937 la citt\u00e0 fu parte del Sangiaccato di Alessandretta sotto il controllo della Siria francese. Questo port\u00f2 in breve tempo alla fondazione della Repubblica di Hatay che dal 1939 si un\u00ec con un referendum forzoso alla Turchia, dopo che l'anno precedente era stata militarmente occupata dalle forze turche. Il risultato del referendum venne rigettato come illegittimo dalla Siria.\nEconomia.\nAlessandretta \u00e8 un centro commerciale molto trafficato e una delle pi\u00f9 grandi citt\u00e0 della provincia di Hatay, simile per grandezza al capoluogo Antakya. La citt\u00e0 \u00e8 uno dei pi\u00f9 grandi porti della Turchia sul Mediterraneo ed \u00e8 un importante centro industriale, sede delle acciaierie \u0130sdemir, le pi\u00f9 grandi della Turchia. Alessandretta ha una vita sociale attiva e moderna con ottimi hotel per i turisti, ristoranti e caff\u00e8 gittanti sul lungomare. Alessandretta \u00e8 inoltre un importante porto commerciale.\nLa campagna circostante la citt\u00e0, beneficiando del clima locale, accoglie vaste coltivazioni di piante da frutta tra cui aranci, mandarini e limoni oltre ad alcuni frutti tropicali come il mango."}
{"id": "639771", "revid": "1653437", "url": "https://it.wikipedia.org/wiki?curid=639771", "title": "Metodo di Box-Jenkins", "text": "In statistica, considerato il modello ARIMA(p,q,d) con p, q, d interi non negativi, si definisce una procedura per lo studio del modello denominata metodo di Box e Jenkins che si distingue in quattro fasi:\nNota.\nSe il modello stimato supera la fase di verifica allora pu\u00f2 essere usato per la\nscomposizione e le previsioni. Altrimenti si ripetono le fasi di identificazione,\nstima e verifica iterativamente."}
{"id": "639774", "revid": "4506", "url": "https://it.wikipedia.org/wiki?curid=639774", "title": "Oberland bernese", "text": ""}
{"id": "639789", "revid": "729019", "url": "https://it.wikipedia.org/wiki?curid=639789", "title": "T-60", "text": "Il T-60 \u00e8 stato un carro armato leggero da esplorazione e supporto per la fanteria sovietico impiegato largamente nella seconda guerra mondiale.\nTecnica.\nIl carro leggero anfibio T-40 fu l'ultimo di una serie, che ebbe peraltro scarso successo. Venne prodotto in appena 225 esemplari in quanto non erano cos\u00ec convincenti i risultati che con tale veicolo si sarebbero potuti ottenere. I principali dubbi originavano dall'armamento e della corazza protettiva, entrambi sacrificati alla leggerezza necessaria per operazioni anfibie.\nCos\u00ec ne venne studiata una versione non anfibia, la T-40S, con corazza pi\u00f9 pesante e altre migliorie, tra cui la maggiore semplicit\u00e0. La corazza era leggera, esso aveva un motore e altre parti meccaniche provenienti dalla linea di produzione di autocarri leggeri, e una corazza di 15-35 mm con 20\u00a0mm nello scafo anteriore, inclusa la casamatta del pilota, che era l'unico presente nello scafo.\nLa torretta, sempre monoposto, era armata con un cannone aeronautico ShVAK e una mitragliatrice DT da 7,62\u00a0mm. La corazza della torretta era in genere di 15\u00a0mm, che dovrebbe essere anche lo spessore dei lati. Le piastre erano verticali invece che ben inclinate, come invece tutte le altre superfici.\nQuanto al motore era sistemato posteriormente sulla destra, cosa che obbligava a sistemare a sinistra la torretta. In posizione centrale nello scafo le quattro ruote per lato, di grosso diametro, ed i cingoli molto stretti e semplici.\nServizio.\nCon l'operazione Barbarossa questo veicolo, battezzato \"T-60\", venne messo precipitosamente in produzione di massa, per ottenere un numero elevato di mezzi, presso fabbriche normalmente utilizzate per l'industria automobilistica.\nFurono introdotti miglioramenti che non riuscivano a compensare la leggerezza del mezzo blindato e del suo armamento, ma anche cos\u00ec il T-60 poteva essere utilizzato almeno per il supporto fanteria e la ricognizione, visto che non aveva una reale capacit\u00e0 di lotta anticarro. Il modello migliorato comparir\u00e0 nel 1942 con la designazione di \"T-60A\", con corazzatura maggiorata e ruote solide anzich\u00e9 forate.\nOltre 6.000 i carri prodotti, prima che esso venisse tolto dalla linea produttiva, come anche dalla prima linea. Verr\u00e0 in seguito utilizzato come trattore d'artiglieria e lanciarazzi multiplo \"Katju\u0161a\", con rotaie da 82\u00a0mm sopra la torretta."}
{"id": "639790", "revid": "729019", "url": "https://it.wikipedia.org/wiki?curid=639790", "title": "Volvolo", "text": "Per volvolo (dal latino \"volvere\": arrotolare, avvolgere intorno) si intende una grave patologia chirurgica, non molto frequente, caratterizzata dalla torsione su s\u00e9 stesso di un viscere tubulare o di un suo segmento.\nColpisce alcuni distretti dell'apparato digerente, in particolare il sigma, perch\u00e9 pi\u00f9 predisposto in quanto mobile e a volte particolarmente lungo (dolicosigma) e poi, in ordine decrescente le anse intestinali, la flessura splenica del colon ed ancor pi\u00f9 raramente lo stomaco.\nSintomi.\nLa presenza di un volvolo comporta un'occlusione intestinale e una necrosi ischemica dell'organo per strozzamento dei vasi sanguigni contenuti nel suo mesentere e si manifesta in genere con i segni di un'occlusione meccanica complicata.\nDiagnosi.\nLa diagnosi \u00e8 legata al quadro clinico che per la sua drammaticit\u00e0 (dolore intenso e segni di peritonite) assume i caratteri propri di un addome acuto situazione che impone un intervento laparotomico urgente. Possono servire a confortare la diagnosi le indagini radiografiche, esame diretto dell'addome ed un esame TC dell'addome e della pelvi, che servono a evidenziare in generale il grado e il livello dell'occlusione e in alcuni casi possono permettere anche l'individuazione della causa (segni particolari del volvolo) e quelle ecografiche che possono evidenziare una raccolta di liquido endoperitoneale.\nTrattamento.\nIl trattamento \u00e8 chirurgico e deve essere praticato il pi\u00f9 precocemente possibile. Individuato il segmento interessato dal volvolo, che si presenta di colore violaceo o nerastro, edematoso e dilatato si pratica una semplice derotazione dello stesso. Successivamente occorre accertarsi della vitalit\u00e0 del viscere nel quale deve riprendere l'attivit\u00e0 peristaltica e deve ritornare il colorito normale. In tal caso si conclude l'intervento apponendo dei punti che fissino il segmento intestinale in modo da evitare recidive. In mancanza di segni di ripresa della vitalit\u00e0 dell'organo si procede a resezione dello stesso con ricostruzione anastomotica immediata."}
{"id": "639791", "revid": "9733", "url": "https://it.wikipedia.org/wiki?curid=639791", "title": "Laicit\u00e0 (teologia)", "text": ""}
{"id": "639796", "revid": "73997", "url": "https://it.wikipedia.org/wiki?curid=639796", "title": "Ace of spades", "text": ""}
{"id": "639804", "revid": "124947777", "url": "https://it.wikipedia.org/wiki?curid=639804", "title": "Rin Tin Tin", "text": "Rin tin tin, chiamato anche Rinty (Flirey, 10 settembre 1918 \u2013 Los Angeles, 10 agosto 1932) \u00e8 stato un celebre cane da pastore tedesco maschio protagonista di numerosi film realizzati negli Stati Uniti fra gli anni venti e trenta. Dopo la sua morte nel 1932, il nome fu dato a diversi cani della stessa razza, impiegati in analoghe produzioni cinematografiche, radiofoniche e televisive. Insieme alla precedente stella del cinema canino Strongheart, rese popolare la sua razza come animale domestico. L'immensa redditivit\u00e0 dei suoi film ha contribuito al successo della casa di produzione Warner Bros. \nStoria.\nIl cane venne trovato da un soldato statunitense, Lee Duncan, in un canile bombardato in Lorena, poco prima della fine della Prima guerra mondiale, era l'unico esemplare sopravvissuto insieme alla sorella (chiamata poi Nanette) di una cucciolata. Tornato a Los Angeles, Nanette venne adottata da dei conoscenti di Duncan, mentre Rin Tin Tin (ribattezzato \"Rinty\") venne addestrato dallo stesso Lee a saltare ed esibirsi in diversi giochi e fu casualmente notato dal produttore cinematografico Darryl F. Zanuck che lo fece divenire un attore in diversi film, a partire dal 1923 con \"Where The North Begins\", con Claire Adams, stella del cinema muto. \nI discendenti di Rin Tin Tin furono anch'essi addestrati da Duncan o dai suoi successori, ed ebbero ruoli in produzioni televisive e cinematografiche. Il primo di essi, Rin Tin Tin Jr., figlio del primo Rin Tin Tin, \u00e8 apparso in alcuni serial cinematografici di scarso successo; Rin Tin Tin III, detto nipote di Rin Tin Tin, ma probabilmente solo imparentato, contribu\u00ec a promuovere l'uso militare dei cani durante la seconda guerra mondiale ed \u00e8 anche apparso in un film con Robert Blake nel 1947. Il quarto cane della serie a portare questo nome, Rin Tin Tin IV, nato nel 1949, avrebbe dovuto prendere parte alla nota serie televisiva degli anni cinquanta, \"Le avventure di Rin Tin Tin\", ma il provino and\u00f2 male e venne sostituito da vari cani dell'allenatore Frank Barnes - principalmente uno, Flame Jr., chiamato JR - facendo per\u00f2 credere al pubblico che fossero tutti sempre Rin Tin Tin IV; \u00e8 ora sepolto ad Asni\u00e8res presso Parigi, nel giardino di una villa lungo la Senna, trasformato nel 1999 in un cimitero per cani e altri animali domestici.\nDopo la morte di Duncan nel 1960, i diritti sull'uso del nome passarono al produttore televisivo Herbert B. \"Bert\" Leonard, che lavor\u00f2 a ulteriori adattamenti come il telefilm \"Katts and Dog\" (1988-1993), chiamato \"Rin Tin Tin : K-9 Cop\" negli Stati Uniti e \"Rintintin Junior\" in Francia. Dopo la morte di Leonard nel 2006, il suo avvocato, James Tierney, ha realizzato nel 2007 il film per ragazzi \"Finding Rin Tin Tin\", una produzione americano-bulgara basata sulla scoperta del cane in Francia da parte di Duncan. Nel frattempo, una collezione di memorabilia di Rin Tin Tin era stata ammassata in Texas da Jannettia Propps Brodsgaard, che aveva acquistato diversi cani discendenti diretti da Duncan che iniziarono con \"Rinty Tin Tin Brodsgaard\" nel 1957. Brodsgaard allev\u00f2 i cani per mantenere la linea di sangue. La nipote di Brodsgaard, Daphne Hereford, continu\u00f2 a fondare la tradizione e la linea di sangue di Rin Tin Tin dal 1988 al 2011; \u00e8 stata la prima a firmare il nome di Rin Tin Tin nel 1993 (Duncan non l'aveva mai fatto) e ha acquistato i nomi di dominio rintintin.com e rintintin.net per creare un sito web. Hereford ha anche aperto un breve museo Rin Tin Tin a Latexo, in Texas. Hereford ha passato la tradizione a sua figlia, Dorothy Yanchak, nel 2011. L'attuale cane Rin Tin Tin XII di propriet\u00e0 di Yanchak partecipa a eventi pubblici per rappresentare l'eredit\u00e0 di Rin Tin Tin."}
{"id": "639807", "revid": "767487", "url": "https://it.wikipedia.org/wiki?curid=639807", "title": "Il tamburo di latta (film)", "text": "Il tamburo di latta (\"Die Blechtrommel\") \u00e8 un film del 1979 diretto da Volker Schl\u00f6ndorff, tratto dall'omonimo romanzo di G\u00fcnter Grass, vincitore della Palma d'oro come miglior film al 32\u00ba Festival di Cannes.\nTrama.\nIl film racconta la storia di Oskar, narratore in prima persona, che per protesta contro il mondo degli adulti si rifiuta di crescere a partire dal giorno del suo terzo compleanno, quando riceve in regalo un tamburo di latta. Dotato di un'intelligenza superiore e cinica, Oskar racconta la sua storia personale e familiare a Danzica, intrecciata con quella della Germania nel periodo compreso tra la fine della prima guerra mondiale e la fine della seconda guerra mondiale.\nNel suo corpo di bambino di 3 anni, asociale, problematico e sempre accompagnato dal suo tamburo di latta, Oskar vive varie esperienze tra cui, ad esempio, la morte di sua madre Agnes, intrappolata in matrimonio con un uomo che non ama e disperata per la stranezza e la violenza innata del figlio. O, ancora, la morte di suo zio (nonch\u00e9 presunto padre) Jan Bronski e quella del suo odiato padre Alfred, morti delle quali Oskar \u00e8 indirettamente responsabile. Venuti meno tutti i suoi legami familiari, eccezion fatta per la nonna Anna e il suo presunto fratellastro/figlio con la sua matrigna Maria, Oskar decide alla fine di seppellire il suo tamburo di latta col suo padre putativo e di riprendere la crescita fisica."}
{"id": "639808", "revid": "729019", "url": "https://it.wikipedia.org/wiki?curid=639808", "title": "T-50 (carro armato)", "text": "Il T-50 \u00e8 stato un carro armato leggero studiato verso la fine degli anni trenta dall'Unione Sovietica come mezzo d'accompagnamento delle truppe appiedate. La gestazione del progetto dur\u00f2 dal 1938 al 1941, piagata da un motore potente ma decisamente inaffidabile: la produzione ebbe inizio soltanto con l'attacco tedesco del 22 giugno 1941 e totalizz\u00f2 meno di settanta esemplari, sia a causa della complessit\u00e0 del progetto, sia perch\u00e9 decine di grandi stabilimenti industriali cruciali per la produzione bellica furono spostati oltre gli Urali.\nBen protetto da corazzature inclinate e armato con un cannone da 45\u00a0mm, il T-50 rimase un carro armato dai costi elevati e continu\u00f2 a riscontrare problemi al propulsore. Combatt\u00e9 nella parte settentrionale del grande fronte orientale senza distinguersi per particolari qualit\u00e0 e fu presto rimpiazzato nel ruolo dai carri armati leggeri di nuova generazione T-60 e T-70, pi\u00f9 economici. Attualmente qualche esemplare di T-50 sopravvissuto alla seconda guerra mondiale \u00e8 conservato nel museo finnico di Parola e al Museo dei mezzi corazzati di Kubinka.\nStoria.\nSviluppo.\nNella seconda met\u00e0 degli anni trenta i comandi dell'Armata Rossa dovettero prendere atto come l'intera serie dei carri veloci BT, cos\u00ec come le migliaia di T-26 prodotte fossero sempre meno efficienti nel ruolo di appoggio fanteria non tanto per la dotazione offensiva, quanto per le esigue protezioni che li rendevano facili bersagli delle mobili armi anticarro su affusti ruotati. Per rimediare a simili carenze, nell'agosto 1938 fu ordinato di attivare gli ingegneri militari per la progettazione di un nuovo carro armato leggero da 14 tonnellate, armato con un cannone da 45\u00a0mm e dotato di corazzature di medio valore, paragonabili a quelle del T-34. L'incarico fu assunto nel 1939 da due aziende impiantate nella citt\u00e0 di Leningrado: la fabbrica Voroshilov numero 174 e la fabbrica Kirov numero 185, altres\u00ec nota con la sigla LKZ. La prima azienda pose la propria squadra tecnica sotto il controllo dell'ingegnere I. Bushnevov, mentre l'altra ditta mise a capo del nuovo lavoro L.S. Troyanov.\nNel 1940 la Voroshilov present\u00f2 il prototipo T-126 SP/Object 126: costruito mediante saldatura, il carro presentava corazze spesse 37\u00a0mm su tutti i lati, con un'inclinazione compresa tra i 40\u00b0 e i 57\u00b0 rispetto a un asse verticale; il tetto arrivava a 20\u00a0mm. In torretta erano installati un cannone M1932/38 da 45\u00a0mm (scorta di 150 proietti) e una mitragliatrice Degtjar\u00ebv DT da 7,62\u00a0mm; nello scafo fu aggiunta una seconda arma dello stesso tipo su supporto a sfera. Il treno di rotolamento era composto da sei ruote portanti in acciaio con battistrada in gomma, vincolate a sospensioni a barre di torsione con un ammortizzatore; la trazione era anteriore, il peso di circa 17 tonnellate e il motore Diesel W-4 a 4 cilindri a V erogante 250\u00a0hp non permetteva di superare i 35\u00a0km/h su strada. Inoltre l'autonomia era modesta e l'abitabilit\u00e0 per l'equipaggio praticamente inesistente. Nello stesso periodo la fabbrica Kirov aveva anch'essa terminato il proprio prototipo Object 211, quasi identico al progetto concorrente: i due blindati (costruiti entrambi alla fabbrica no. 174) furono collaudati assieme verso la fine del 1940 e le prove furono vinte dal carro armato della Voroshilov che, per la prima volta nella storia dei carri leggeri sovietici, pass\u00f2 tutti i test con successo. Il 12 febbraio 1941 fu ufficialmente ammesso in servizio nell'esercito con il nome di \"T-50\". A causa di una certa somiglianza con l'assai pi\u00f9 massiccio KV-1 il T-50 ricevette presto il soprannome \"Maly Klim\", cio\u00e8 \"piccolo Kliment\" in russo.\nProduzione.\nDopo qualche ritocco, nell'aprile 1941 il T-50 fu pronto per la fabbricazione in massa e i comandi fecero l'incredibile ordinativo di esemplari alla fabbrica no. 174. Eppure non un solo carro armato fu costruito prima dell'invasione tedesca del 22 giugno 1941: la complessit\u00e0 tecnica del veicolo, i costi elevati e i problemi riscontrati con il motore suscitarono perplessit\u00e0. L'attacco della Germania fece accantonare questi dubbi e la Kirov inizi\u00f2 immediatamente la produzione; dovette per\u00f2 interrompere i lavori dopo neanche due mesi, perch\u00e9 l'avanzata tedesca aveva gi\u00e0 messo in pericolo Leningrado e la dirigenza sovietica aveva ordinato l'evacuazione in massa delle industrie verso est: ad agosto gran parte della fabbrica no. 174 fu trasferita a Omsk e le sezioni rimanenti furono ridislocate a Ni\u017enij Tagil e Barnaul; il tentativo di passare l'incarico alla fabbrica numero 37 di Mosca non ebbe seguito. Il 13 ottobre 1941 la GOKO inoltr\u00f2 un ordine per l'edificazione di due stabilimenti a Barnaul, uno preposto alla fabbricazione del T-50 e l'altro esclusivamente per i motori Diesel ma, nel gennaio 1942, ogni progetto in merito fu sospeso e poi cancellato per rivolgere ogni sforzo degli impianti di Omsk alla fabbricazione dei T-34.\nLa produzione complessiva del T-50 rimase al di sotto delle settanta unit\u00e0: prima dello sgombero erano stati costruiti cinquanta/quarantotto esemplari e altri quindici furono completati a Omsk ma non armati Il totale di veicoli consegnati oscilla dunque tra i sessantacinque e i sessantanove carri armati, comprendendo anche i prototipi.\nImpiego operativo.\nA quanto sembra l'intera serie di T-50, inquadrata in una brigata corazzata, partecip\u00f2 soltanto alle operazioni nella zona dell'istmo careliano contro la Finlandia, che aveva attaccato l'URSS a fine giugno 1941 per riprendere i territori ceduti ai sovietici a seguito della guerra d'inverno (1939-1940). Comunque l'utilizzo del T-50 fu limitato: sebbene fosse pi\u00f9 manovrabile del T-34 e potesse contare su un capocarro del tutto rivolto al suo compito, per l'autunno 1941 l'Unione Sovietica stava gi\u00e0 ricevendo i Mk III Valentine dagli occidentali, dalle caratteristiche molto vicine al loro mezzo d'appoggo fanteria: questo fatto, unitamente alla mancanza di ditte specializzate nel costruire il motore W-4, decise il destino del T-50, che fu presto ritirato dal servizio attivo.\nAnche l'Object 211, il progetto concorrente poi scartato, fu gettato in battaglia: l'unica differenza con il T-50 era nel peso pi\u00f9 contenuto ma per il resto era identico. Combatt\u00e9 per la difesa di Leningrado e forse non sopravvisse agli scontri, in quanto un bollettino militare lo indica come disperso in azione.\nCaratteristiche.\nIl modello definitivo di T-50 era praticamente uguale al prototipo, con un minore peso di 13,5 tonnellate che si tradusse in una pi\u00f9 contenuta pressione al suolo di 0,57\u00a0kg/cm\u00b2. La modifica pi\u00f9 radicale riguard\u00f2 la sostituzione del motore, installato nel vano posteriore, con un W-4 a quattro tempi e sei cilindri erogante 300\u00a0hp: grazie anche alla diminuzione della mole, poteva spingere il veicolo a una velocit\u00e0 massima di 60\u00a0km/h su strada; su terreni sconnessi le prestazioni erano altrettanto buone con punte di 40\u00a0km/h. Grazie al generoso serbatoio da 350 litri, il raggio operativo arrivava a 350 chilometri su asfalto a media velocit\u00e0, prestazioni che si riducevano a circa 280 chilometri se la marcia avveniva fuoristrada. Sebbene potente, questo apparato era per contro costoso e dette prova di una persistente inaffidabilit\u00e0 che i sovietici non furono mai in grado di risolvere completamente.\nIl treno di rotolamento contava sei ruote portanti in solo acciaio, assicurate ognuna a sospensioni a barre di torsione con un ammortizzatore sistemato sul lato interno (tra ruota e scafo); la corsa superiore dei cingoli larghi 430\u00a0mm era sostenuta da tre rulli e la trazione era posteriore: la ruota motrice aveva un volano rimuovibile. La trasmissione consisteva in un innesto a frizione a due dischi, un cambio a quattro velocit\u00e0 e frizioni a disco multiplo laterali. Questa meccanica, di eccellente progettazione, rese in grado il T-50 di superare durante i collaudi pendenze di 35\u00b0, guadare oltre 1 metro d'acqua, superare trincee larghe fino a 2,20 metri e sormontare ostacoli da 70 centimetri.\nScafo e telaio era costruiti esclusivamente mediante saldatura. Considerato il ruolo di appoggio alla truppe appiedate, le protezioni furono particolarmente curate: fronte e lati avevano corazzature da 37\u00a0mm, il retro era protetto da due lastre da 25\u00a0mm e da 37\u00a0mm; anche cielo e fondo dello scafo avevano blindature non omogenee, da 12 e 15\u00a0mm. Il T-50 era perci\u00f2 capace di resistere ai proiettili da 37\u00a0mm, calibro ancora diffuso tra l'artiglieria controcarri, fino a 500 metri distanza. La torretta tronco-conica, con pianta a ferro di cavallo, presentava un portello corazzato posteriore e una cupola esagonale dotata di sei visori, completi di portellini blindati. Ottenuta con una colata in uno stampo, aveva il frontale stondato e spesso 37\u00a0mm, lati, retro e tetto da 15\u00a0mm (secondo una fonte, tuttavia, anche i fianchi erano spessi 37\u00a0mm e un'altra parla di corazzature da 41\u00a0mm, senza specificare su quale lato).\nIn torretta fu concentrato l'armamento a scapito dell'abitabilit\u00e0: il cannone adoperato era il M1932/38 20-K da 45\u00a0mm lungo 46 calibri (L/46) il cui rateo di fuoco era compreso tra i sei e i dodici colpi al minuto. La gittata massima arrivava a metri e l'alzo copriva dai -6 ai +22\u00b0. Varie le munizioni disponibili: quella ad alto esplosivo pesava 2,15 chili e raggiungeva una velocit\u00e0 alla volata di 335\u00a0m/s; il proiettile perforante BR-240 da 1,43 chili arrivava a 760\u00a0m/s e perforava una corazza spessa 42\u00a0mm da 100 metri, spessa 35\u00a0mm da 500 metri; infine la granata BR-240P APCR, perforante era in grado di trapassare una piastra verticale spessa 80\u00a0mm anche da 500 metri. Fu fornito in ridottissime quantit\u00e0 anche un proietto a mitraglia, ma sembra che sia stato visto molto di rado in azione. La punteria consisteva in mirini ottici M/30 oppure TOP, che erano gi\u00e0 stati utilizzati rispettivamente sul T-26 e sui BT-5; talvolta erano coadiuvati da periscopi con reticoli di mira PT-1 e PT-4. La mitragliatrice Degtjar\u00ebv DT da 7,62\u00a0mm in casamatta fu eliminata e, quale arma di difesa a breve distanza, rimase la DT coassiale al cannone: la mitragliatrice aveva una cadenza di fuoco teorica di 650 colpi al minuto. In totale erano trasportabili cartucce e 150 granate.\nIl T-50 era manovrato da un equipaggio di quattro uomini, dei quali tre trovavano posto in torretta: capocarro, cannoniere e servete. Il capocarro, dunque, era libero di concentrarsi nel suo compito. Tutti gli esemplari erano stati dotati di una radio 9R e di un interfono TPU-3 per parlare con chiarezza agli altri carristi. Il pilota era seduto nello scafo, al centro della sovrastruttura, e per l'osservazione dell'esterno disponeva di un periscopio girevole. Quando il veicolo non era in battaglia si poteva aprire un portello blindato dotato di feritoia.\nVersioni.\nDurante in ciclo produttivo una parte dei T-50 fu dotata di corazzature aggiuntive che aumentarono lo spessore massimo a 57\u00a0mm: non furono per\u00f2 assegnate particolari designazioni per distinguere i due modelli e, quindi, non \u00e8 noto l'esatto numero dell'uno o dell'altro. Una volta terminata la produzione fu proposto di riarmare i coriacei T-50 con lo ZiS-4 da 57\u00a0mm, eccellente arma anticarro, idea poi scartata e mai collaudata.\nAltri utilizzatori.\n Finlandia"}
{"id": "639809", "revid": "1982", "url": "https://it.wikipedia.org/wiki?curid=639809", "title": "Rin tin tin", "text": ""}
{"id": "639810", "revid": "59785", "url": "https://it.wikipedia.org/wiki?curid=639810", "title": "Basilica dei Santi Pietro e Paolo (Roma)", "text": "La basilica dei Santi Pietro e Paolo \u00e8 un luogo di culto cattolico di Roma, situato nell'EUR. Su di essa insiste l'omonima parrocchia, affidata alla Provincia Romana dell'Ordine dei frati minori conventuali.\nStoria.\nLa progettazione della chiesa, sorta nel punto pi\u00f9 elevato del quartiere, in cui si ritiene sorgesse un oratorio dell'Arciconfraternita dei Pellegrini dedicato ai due apostoli, fu affidata agli architetti Arnaldo Foschini, Alfredo Energici, Vittorio Grassi, Nello Ena, Tullio Rossi e Costantino Vetriani. Il progetto venne approvato nel settembre del 1938 e i lavori iniziarono nell'aprile del 1939.\nDurante la seconda guerra mondiale i lavori rallentarono fino ad essere sospesi dopo un bombardamento che interess\u00f2 alcune strutture nel 1943.\nIl 10 settembre 1943 il cantiere della futura basilica fu teatro di alcuni scontri tra soldati italiani e paracadutisti tedeschi, attestati nei pressi del Ponte della Magliana e diretti verso il centro di Roma. Dopo i combattimenti, sulla scarpata della chiesa, furono rinvenute e ricoperte di terra nove salme irriconoscibili di militari italiani; ai piedi della scalinata, invece, caddero quattro ignoti granatieri, i cui corpi, semispogliati, erano stati privati delle piastrine di riconoscimento.\nI lavori dell'edificio ripresero nel 1953 e si scopr\u00ec che dal cantiere erano state sottratte grandi quantit\u00e0 di materiale da costruzione.\nAperta al culto nel luglio del 1955, la chiesa ricevette la dignit\u00e0 di parrocchia nel dicembre del 1958 e il titolo cardinalizio il 5 febbraio 1965. Nel giugno del 1966 la chiesa fu dedicata dal cardinale titolare Franjo \u0160eper e l'anno seguente elevata alla dignit\u00e0 di basilica minore.\nNel 2007 la basilica \u00e8 stata sottoposta a importanti interventi di restauro e conservazione.\nDescrizione.\nIl tempio, a croce greca, \u00e8 costituito da un cubo centrale e da una cupola emisferica con un diametro di 32 metri. La cupola \u00e8 la quarta di Roma per dimensioni dopo il Pantheon, San Pietro in Vaticano e San Giovanni Bosco e la terza per altezza dopo San Pietro e Sant'Andrea della Valle. All'esterno, ai lati del portico, le grandi statue raffiguranti i Santi patroni di Roma Pietro e Paolo dominano la scalea monumentale che unisce il piazzale della chiesa al sottostante viale Europa.\nAll'interno, sopra l'altare maggiore, domina la figura di Cristo trionfatore; a sinistra, nella cappella dedicata all'Immacolata Concezione, \u00e8 presente un mosaico raffigurante la Madonna con il bambino circondata da una corona di angeli. A destra, invece, si trova la cappella di San Francesco ove \u00e8 collocata una pala in mosaico che presenta il poverello di Assisi insieme ad alcuni santi francescani.\nSulla facciata laterale della basilica spicca un altorilievo in marmo la \"Conversione di Saulo\" del 1941 scolpito da Venanzo Crocetti.\nNel transetto sinistro della chiesa, a pavimento alla sinistra dell'altare, si trova l'organo a canne, costruito nel 1960 da Libero Rino Pinchi e ampliato nel 1990 da Carlo Soracco; a trasmissione elettrica con sistema multiplo, dispone di 25 registri dei quali 6 sono reali, distribuiti su due manuali e pedale."}
{"id": "639818", "revid": "712828", "url": "https://it.wikipedia.org/wiki?curid=639818", "title": "Ered Lithui", "text": ""}
{"id": "639822", "revid": "486946", "url": "https://it.wikipedia.org/wiki?curid=639822", "title": "Monti Cenere", "text": ""}
{"id": "639823", "revid": "599013", "url": "https://it.wikipedia.org/wiki?curid=639823", "title": "Osservatorio Vesuviano", "text": "L'Osservatorio Vesuviano \u00e8 il pi\u00f9 antico osservatorio vulcanologico del mondo, fondato dal re delle due Sicilie Ferdinando II di Borbone. Alla sua fondazione, che risale al 1841, la sede era situata alle pendici del Vesuvio. \nL'Osservatorio Vesuviano fu inaugurato nel 1845 durante il VII Congresso degli Scienziati Italiani, tenutosi a Napoli. Oggi nel vecchio sito si trovano il museo e la biblioteca storica, mentre i laboratori ed il Centro di Sorveglianza si trovano nel quartiere di Fuorigrotta.\nDirettori.\nIl primo direttore fu il fisico parmense Macedonio Melloni, a cui segu\u00ec Luigi Palmieri, inventore del primo sismografo elettromagnetico (1856).\nTra i successivi direttori si ricordano Giuseppe Mercalli, Raffaele Matteucci, Alessandro Malladra, Giuseppe Imb\u00f2, Paolo Gasparini Giuseppe Luongo, Lucia Civetta, Giovanni Macedonio, Marcello Martini, Giuseppe De Natale. \nDescrizione.\nL'Osservatorio Vesuviano \u00e8 stato fino al 1999 un istituto pubblico di ricerca autonomo, vigilato dal MURST. Dal 2000 \u00e8 una sezione istituzionale dell'INGV, operante in vari settori della geofisica e della vulcanologia, in particolare la sorveglianza dei vulcani attivi. Le sue ricerche sono indirizzate principalmente allo studio dei vulcani attivi campani, ovvero il Vesuvio, l'area dei Campi Flegrei e l'isola di Ischia ma anche il vulcano siciliano Stromboli.\nStoria.\nL'osservatorio \u00e8 stato costruito a due chilometri di distanza dal cratere del Vesuvio, in un periodo storico di entusiasmo per la scienza in generale e per gli studi sul magnetismo terrestre in particolare. La storia dell'Osservatorio da allora a oggi ha alternato momenti di splendore a periodi di declino.\nDopo cinque secoli di quiete, la devastante eruzione del 1631 port\u00f2 il Vesuvio a uno stato quasi continuo di attivit\u00e0 che indusse gi\u00e0 alla fine del XVII secolo alla richiesta di un monitoraggio continuo dei fenomeni per prevederne il comportamento, istanza che venne addirittura promossa dal re Carlo di Borbone. Nel 1767 Giovanni Maria della Torre esegu\u00ec attenti studi di declinazioni magnetica e nella prima met\u00e0 dell'Ottocento il Vesuvio era il sito vulcanico pi\u00f9 analizzato al mondo, capace di attirare scienziati da tutto il mondo, tra i quali Charles Babbage, interessato a verificare le sue teorie sulla conduzione del calore. Le accademie scientifiche agli inizi dell'Ottocento chiesero ai vari governi la costruzione di un centro dove poter risiedere e Ferdinando II di Borbone, coadiuvato dal Ministro Nicola Santangelo, esaud\u00ec la richiesta, entrambi erano sostenitori dello sviluppo della scienza e della tecnica. Al fisico Macedonio Melloni venne assegnato, nel 1839 l'incarico di fondare l'Osservatorio meteorologico. Fu proprio quest'ultimo ad acquistare gli apparecchi magnetici e meteorologici per il sito prescelto, la Collina del Salvatore che rispondeva ai tre requisiti richiesti da Melloni: \"libert\u00e0 di orizzonte, vicinanza delle nubi, lontananza dalle terre circostanti\".\nIl 16 marzo 1848 l'Osservatorio fu finalmente consegnato a Melloni il quale, per\u00f2 a causa delle sue idee liberali, dopo i moti del '48 venne sollevato dall'incarico. L'interessamento del geofisico Luigi Palmieri risollev\u00f2 le sorti dell'Osservatorio che nel 1856 fu completato con la costruzione di una torretta meteorologica. Palmieri realizz\u00f2 il primo sismografo elettromagnetico della storia con il quale verific\u00f2 la corrispondenza fra processi vulcanici e sismici. Nel 1862 Palmieri prepar\u00f2 un programma di ricerca costituito da una rete di stazioni di rilevamento di diversi parametri utile per poter in qualche modo anticipare l'attivit\u00e0 vulcanica; da quel momento nasce un metodo moderno di indagine. Non mancarono i momenti drammatici per l'Osservatorio e i suoi ospiti, dato che nel 1872 venne circondato da un'ondata di lava e rimase isolato per qualche giorno.\nIl successore di Palmieri alla guida del centro fu il geologo Raffaele Matteucci, che occup\u00f2 le prime pagine dei giornali per un'aspra polemica con Matilde Serao frutto di un equivoco sulle reali intenzioni di Matteucci manifestate durante l'ennesima eruzione. La direzione del centro, peraltro notevolmente in stato di abbandono fu rilevata da Giuseppe Mercalli che tent\u00f2 di risollevarne lo Stato ma la sua tragica morte interruppe il suo lavoro.\nDurante la guerra gli Alleati requisirono il centro; dal 1983, durante un culmine del bradisismo flegreo, la sede operativa fu spostata in un edificio pubblico a Napoli, sulla collina di Posillipo. Oggi, la sede operativa di ricerca e sorveglianza \u00e8 a Napoli, in Via Diocleziano 328, mentre la sede storica sul Vesuvio ospita un Museo vulcanologico nel quale si possono ammirare, tra l'altro, gli antichi strumenti meteorologici e geofisici ideati dagli illustri scienziati che vi hanno lavorato per oltre 150 anni.\nL'osservatorio \u00e8 stato sempre in prima linea nella gestione delle pi\u00f9 importanti emergenze sismiche e vulcaniche in Italia. Tra queste, il terremoto Irpino-Lucano del 1980 ed i fenomeni di bradisismo dei Campi Flegrei degli anni '70 e degli anni '80, che portarono nel 1983 all'evacuazione della cittadina di Pozzuoli, con il trasferimento di circa 40.000 abitanti nella nuova cittadina di Monterusciello, appositamente edificata in pochi mesi in un'area priva di strutture urbanistiche, esperienza unica ed esemplare di Protezione civile in Italia.\nCollegamenti esterni.\nSito ufficiale dell'Osservatorio Vesuviano"}
{"id": "639835", "revid": "2038103", "url": "https://it.wikipedia.org/wiki?curid=639835", "title": "T-70", "text": "Il T-70 \u00e8 stato un carro armato leggero sovietico che entr\u00f2 in servizio nel 1942, come carro leggero da ricognizione e combattimento generale.\nDescrizione.\nEra una versione migliorata del T-60, dopo la constatazione che il T-60 non era sufficientemente efficace in battaglia, relativamente lento e soprattutto poco armato. Bisognava tentare qualcosa d'altro, pi\u00f9 potente ed efficace. La progettazione del veicolo venne portata avanti rapidamente e la produzione part\u00ec negli stabilimenti automobilistici di Gor'kij, visto che si trattava di ottenere da un'industria non specializzata in potenti veicoli da combattimento dei carri di ragionevoli caratteristiche.\nStruttura.\nEsso aveva sempre un equipaggio di sole 2 persone ed un apparato motore costituito da 2 GAZ-202 da 70\u00a0hp l'uno, poi sostituiti da modelli potenziati. I cingoli erano del tipo con doppi denti di guida, che li tenevano in posizione sulle 6 ruote di medio diametro. Altre 3 erano presenti come rulli di rinvio. La torretta era dotata di un cannone da 45/46mm abbinato ad una mitragliatrice leggera, spostata a sinistra, mentre i motori erano a destra. Il capocarro, unico della torretta, doveva azionare l'armamento, ricaricare e dare ordini, in base a quello che vedeva, al pilota. Troppi compiti, chiaramente, per un uomo solo, ma la configurazione del veicolo non consentiva di fare diversamente, altrimenti sarebbe stata la corazzatura a soffrirne eccessivamente (nel senso che si sarebbe dovuto costruire un veicolo pi\u00f9 largo e dalla maggior superficie).\nLa corazzatura frontale era di 35mm e a causa della sua inclinazione (~50\u00b0) raggiungeva lo spessore effettivo di 60mm. Dunque lo rendeva resistente ai cannoni da 3,7 cm solo sulla corazzatura anteriore. Tutte le altre superfici erano invece poco corazzate (15mm) e non inclinate, il che lo rendeva un facile bersaglio.\nLa torretta era esagonale in piastre saldate, un robusto scudo, un periscopio superiore alla torre, che era presente al centro del portello.\nAltre versioni.\nIl veicolo venne ampiamente usato per ruoli di esplorazione e di supporto fanteria, ma venne usato anche in unit\u00e0 da combattimento di prima linea. I risultati erano molto discutibili, anche se non si poteva ottenere di pi\u00f9 con mezzi tanto leggeri e derivati da tecnologia non particolarmente specializzata.\nOltre 8000 esemplari furono prodotti, con una certa parte data da T-70A con corazza migliorata (portata a 50mm), ma ben presto ci si rese conto che anche per quello che valeva esso rischiava di essere un mezzo poco efficace contro i pericolosi reparti tedeschi.Con il T-80 si cerc\u00f2 di raggiungere un ulteriore passo avanti nel settore carri leggeri, ma oramai era l'intero concetto ad essere messo sotto accusa. Quasi subito il T-80 venne tolto dalla linea e le risorse liberate vennero usate per il semovente SU-76, con un cannone da 76mm divisionale, un mezzo assai migliore nell'insieme anche se non esente da critiche."}
{"id": "639838", "revid": "1318658", "url": "https://it.wikipedia.org/wiki?curid=639838", "title": "My Back Pages", "text": "My Back Pages \u00e8 una delle canzoni pi\u00f9 conosciute di Bob Dylan. Incisa nel 1964, fa parte dell'album \"Another Side of Bob Dylan\". Raramente Dylan l'ha cantata durante i suoi concerti\nStoria.\nArticolata nella versione originalmente incisa su disco nel 1964 su un ritmo di ballata acustica, \u00e8 assimilabile stilisticamente al gruppo delle prime canzoni di protesta scritte da Dylan. In questa canzone - come in tutto l'album di riferimento - Dylan si accompagna con la chitarra su un semplice sottofondo di \"steel guitar\", lo strumento che conferisce il tipico \"sound\" della musica folk.\nContrariamente all'impianto musicale, piuttosto tradizionale, il testo del brano \u00e8 innovativo e prende le distanze - fin dal titolo (traducibile con \"Le mie pagine passate\") dai precedenti schemi poetici sviluppati da Dylan. E questa intenzione di distacco dal passato emerge specialmente nel leitmotiv del brano, ove recita: \"Ah, but I was so much older then / I'm younger than that now\" (\"ero molto pi\u00f9 anziano allora, sono molto pi\u00f9 giovane adesso\").\nCome gran parte delle altre canzoni dell'album, anche \"My Back Pages\" \u00e8 - a detta della critica - uno dei pi\u00f9 riusciti tentativi di Dylan nel mettere a fuoco con poetica visionariet\u00e0 antichi sentimenti e nuove sensazioni tipiche di un giovane (Dylan aveva ventitr\u00e9 anni quando compose il brano) pronto a lasciarsi dietro alle spalle ogni sorta di utopico e sterile idealismo.\nIl testo della canzone riflette tuttavia un lucido interesse riguardo sia ai mutamenti dell'animo umano sia a quelli di una societ\u00e0 - in particolare quella degli anni sessanta - scossa dai primi fermenti che animavano i campus universitari, e in una nazione che si trovava a fare i conti con forti istanze in termini di diritti civili da riconoscere alla popolazione di colore fino ad allora confinata in ghetti.\nCover.\nIl brano non ha perso il suo smalto nel corso degli anni seguenti alla prima pubblicazione, tanto che di esso sono state incise numerose \"cover\" da parte di noti cantanti e gruppi, fra cui quelle di The Byrds, The Hollies, Ramones, Pearl Jam e The Nice.\nFra i vari artisti che l'hanno ripresa - in concerto o in disco - si segnalano Jackson Browne in coppia con Joan Osborne, Eric Johnson, Carl Verheyen, Keith Jarrett e Steve Earle.\nUna particolare e storica versione \"live\" a tempo di country rock \u00e8 quella eseguita a New York nell'ottobre del 1992 in occasione della festa per il trentesimo anniversario di attivit\u00e0 di Bob Dylan (\u00e8 inserita nell'album \"The 30th Anniversary Concert Celebration\").\nSul palco, quella sera, si esib\u00ec una formazione \"allargata\" del supergruppo dei Traveling Wilburys (con George Harrison e Tom Petty suonarono e cantarono anche Eric Clapton, Neil Young e Roger McGuinn, gi\u00e0 \"leader\" dei Byrds): ciascuno di essi - Dylan incluso - ne cant\u00f2 una strofa.\nIl brano \u00e8 stato inciso nei primi anni duemila anche in lingua giapponese dal gruppo dei Magokoro Brothersin una versione servita per la colonna sonora del film \"Masked and anonymous\";\nA differenza di brani coevi, e per motivi sconosciuti, Dylan l'ha eseguita piuttosto raramente nel corso degli anni durante i concerti del suo interminabile Never Ending Tour;\nI Ramones hanno incluso in \"Acid Eaters\", album composto di sole cover, un riarrangiamento in stile Ramones di \"My Back Pages\", cantata da C.J. Ramone.\nNel 2019 Gian Pieretti ne ha realizzato una versione in italiano nel suo album \"Nobel\", dedicato a cover di Dylan, intitolata \"Ricorda\" ."}
{"id": "639839", "revid": "15756", "url": "https://it.wikipedia.org/wiki?curid=639839", "title": "LT vz. 35", "text": "Lo LT vz. 35, abbreviazione della dicitura completa Lehk\u00fd Tank vzor 35, \u00e8 stato un carro armato leggero cecoslovacco ideato nella prima met\u00e0 degli anni trenta, armato con due mitraglitrici e un cannone da 37\u00a0mm. Ordinato in alcune centinaia di esemplari dall'Esercito cecoslovacco, fu per\u00f2 utilizzato operativamente dalla Wehrmacht con la nuova denominazione Panzerkampfwagen 35(t), accorciata in Panzer 35(t).\nIl mezzo costitu\u00ec una parte importante dei reparti blindati tedeschi tra la fine del 1939 e l'inizio del 1942, quando ormai era diventato obsoleto. Gli esemplari ancora integri furono pertanto ceduti dalla Germania alle nazioni alleate di Ungheria e Romania, le quali ne fecero un uso prolungato; non solo, l'affidabile scafo e la meccanica furono adoperati per la produzione di alcuni semoventi cacciacarri. La Bulgaria acquist\u00f2 un piccolo lotto di LT vz. 35 prima dello scoppio della seconda guerra mondiale e li mantenne in servizio a lungo, alcuni esemplari erano in servizio in Slovacchia durante la guerra slovacco-ungherese.\nSviluppo e produzione.\nNel periodo tra le due guerre mondiali nella nuova nazione cecoslovacca crebbe un'industria militare all'avanguardia, in grado di progettare e realizzare in maniera del tutto indipendente carri leggeri e medi. Nell'ottobre del 1934 l'esercito cecoslovacco richiese alle officine \u0160koda lo sviluppo di un nuovo modello di carro armato medio-leggero; il veicolo, denominato inizialmente S-II-a e basato su un precedente studio \u0160koda per un carro da 8 tonnellate, venne realizzato in due prototipi l'anno dopo.\nLe prove pratiche dimostrarono che il veicolo era ben lungi dall'essere pronto per la produzione e che necessitava di molte modifiche e migliorie, tuttavia gi\u00e0 nell'ottobre 1935 ne venne ordinato un primo lotto di 160 esemplari; la fretta di mettere in produzione il nuovo carro era motivata dalla preoccupazione suscitata in Cecoslovacchia dal nuovo cancelliere della vicina Germania, Adolf Hitler, il quale non faceva segreto delle sue simpatie per la minoranza tedesca presente nel paese.\nI primi veicoli iniziarono ad essere consegnati nel luglio del 1936, denominati ufficialmente LT vz. 35 (sigla che indicava \"carro leggero, modello 1935\").\nNel novembre del 1937 fu ordinato un secondo lotto di 103 veicoli, seguito da un terzo di 35 unit\u00e0 nel 1938. Nel frattempo anche l'Esercito rumeno aveva dimostrato interesse per il carro ceco e nell'agosto 1936 emise un ordine per 126 carri, denominati \"R-2\" e consegnati a partire dal maggio 1937. Altri dieci esemplari, ordinati dal governo afgano nel 1938 con il nome di \"T-11\" e dotati di un armamento principale migliorato, furono dirottati verso l'Esercito bulgaro l'anno dopo dietro ordine dei nuovi occupanti tedeschi. Sofia li mantenne in servizio fino al 1950.\nLa Germania ordin\u00f2 la costruzione di ulteriori 219 esemplari una volta inglobata la Cecoslovacchia. Prima della guerra tra gli acquirenti figurarono, oltre a quelli gi\u00e0 menzionati, anche l'Austria, l'Ungheria, la Lettonia, il Per\u00f9, la Svezia, la Svizzera e la Turchia.\nVarianti.\nI TACAM e l'R-3.\nL'esercito rumeno svilupp\u00f2 dall'R-2 anche un semovente cacciacarri, denominato TACAM R-2 (\"tun anticar pe afet mobil\" in rumeno). Gli studi, iniziati nel 1943 e diretti dal tenente colonnello Constantin Ghiulai, portarono alla costruzione di un prototipo che risult\u00f2 pronto il 24 ottobre, e subito fu testato nei dintorni della citt\u00e0 di Sudi\u021bi. Nel febbraio del 1944 ne furono ordinati 40, ma solo 20, oltre al prototipo, poterono uscire dalla fabbrica Leonida, questo perch\u00e9 sorsero numerosi problemi di natura tecnica.\nIl mezzo non riusc\u00ec ad entrare in servizio prima che i sovietici conquistassero il paese, perci\u00f2 il T.A.C.A.M. alla fine fu usato contro i tedeschi dai militari dell'Armata Rossa.\nL'armamento era costituito da un cannone 76,2 mm M1936 o 76 mm M1942, entrambi catturati all'Armata Rossa, montati in una struttura aperta e poco corazzata sopra lo scafo, al posto della torretta. Non ci furono altri cambiamenti tecnici, e i proiettili trasportabili erano trenta. Il peso complessivo ammontava a 11.500 kg, l'autonomia su strada era di 190 km e la velocit\u00e0 massima di 34 km/h. A causa della scarsit\u00e0 di munizioni sovietiche, la Romania produsse propri proiettili per equipaggiare il veicolo, capaci di distruggere un T-34/85 a 600\u00a0m di distanza.\nVenne proposto anche di installare il cannone tedesco 8,8 cm PaK 43 L/70 o il locale 75\u00a0mm modello 1943, ma nella pratica queste idee non trovarono applicazione. Piuttosto, il T.A.C.A.M. fu prodotto anche basandosi sul carro sovietico T-60, dando cos\u00ec vita al TACAM T-60, fabbricato in circa 35 esemplari durante il 1943 e utilizzato per contrastare l'invasione sovietica nel 1944. Furono condotti test anche con i carri T-26 e BT. Oggi \u00e8 possibile vedere un T.A.C.A.M. R-2 nel Museo Nazionale Militare di Bucarest.\nDurante la guerra la Romania deriv\u00f2 dal S-II-c il carro armato medio R-3, che doveva essere realizzato su licenza dopo i ripetuti tentativi di acquisto andati a vuoto. Per ragioni politiche ed a causa delle limitate capacit\u00e0 industriali della \u0160koda e dell'industria romena il progetto non raggiunse mai la fase produttiva.\nTur\u00e1n I e Zr\u00ednyi.\nIl Regno d'Ungheria acquist\u00f2 due prototipi derivati dall'LT vz. 35 nel 1940 noti come T-22 o S-IIc e che ne rappresentavano l'evoluzione in carro armato medio.\nA partire dal 1942, e fino al 1944, fu prodotto il 40M Tur\u00e1n I, poco pi\u00f9 che una copia del T-22 e armato con un cannone da 40\u00a0mm L/51, seguito nel 1943 dal 41M Tur\u00e1n II, dotato di un cannone da 75\u00a0mm L/25, e nel 1944 dal Tur\u00e1n III, che per\u00f2 rimase solo un prototipo e avrebbe dovuto montare un pezzo da 75\u00a0mm L/43. Da questi modelli prese vita anche il cannone d'assalto 43M Zr\u00ednyi II, armato con un efficace cannone da 105\u00a0mm e prodotto in una sessantina di esemplari durante il 1943 e la prima met\u00e0 del 1944..\nStruttura.\nDal punto di vista tecnico il carro LT vz. 35 adottava soluzioni valide e moderne, e possedeva capacit\u00e0 operative assai buone. Le sospensioni erano costituite da quattro carrelli per lato, ciascuno con due piccole ruote; i carrelli erano uniti a gruppi di due, dotati di sospensioni a pacchetti lamellari. A completamento del treno di rotolamento vi erano quattro ruotini reggicingolo, una ruota motrice posteriore ed una di rinvio anteriore.\nLa blindatura era costituita da lamiere pressoch\u00e9 verticali tenute insieme da rivetti; lo spessore andava da un minimo di 8\u00a0mm ad un massimo di 25\u00a0mm.\nIl motore era uno \u0160koda T-11 a benzina da 120 cavalli, montato posteriormente e abbinato ad un cambio con sei marce avanti e una indietro. Il cambio marcia e lo sterzo erano assistiti da un servomeccanismo ad aria compressa, che consentiva un utilizzo facile e lunghe percorrenze (oltre 200\u00a0km al giorno) senza affaticamento del pilota, ma questo sistema sub\u00ec numerosi guasti a causa delle basse temperature del fronte orientale.\nL'equipaggio era costituito da tre uomini: capocarro-cannoniere in torretta, pilota e mitragliere/radiofonista nello scafo.\nL'armamento in torretta era costituito da un cannone semiautomatico da 37,2\u00a0mm \u0160koda tipo A3 vz. 34, una delle armi tra le pi\u00f9 efficaci del periodo, al quale era abbinata una mitragliatrice coassiale da 7,92\u00a0mm tipo TK vz. 35 (TK vz. 37 a partire dal 1938). Un'altra mitragliatrice identica era presente nella parte anteriore dello scafo. La dotazione era di 72 colpi per l'arma principale, e 1.800 per le mitragliatrici.\nLa torretta era dotata di un'ampia cupola per il capocarro, il quale poteva osservare l'esterno grazie a quattro periscopi corazzati.\nNemmeno la radio era comune nei mezzi corazzati degli anni trenta ma questi carri furono tra i primi a possederne una come dotazione standard.\nServizio.\nIn termini di servizio, il veicolo venne utilizzato inizialmente dalla Cecoslovacchia, ma dopo l'annessione da parte tedesca entr\u00f2 in servizio anche nella Panzerwaffe, che ne fece uso in maniera molto larga. Inizialmente vennero requisiti quasi tutti i mezzi gi\u00e0 prodotti, mentre la produzione successiva comport\u00f2 altri 219 veicoli. 79 veicoli rimasero all'esercito slovacco che li assegn\u00f2 alla 3\u00aa Divisione veloce, inviata in seguito a supporto dei tedeschi al fronte orientale, e alcuni di loro parteciparono anche all'insurrezione nazionale slovacca.\nIn servizio nell'esercito tedesco, che gli assegn\u00f2 il nome di \"PzKpfw 35(t)\" (la \"t\" stava ad indicare \"tschechisch\", \"ceco\" in tedesco), i carri ricevettero un quarto membro di equipaggio, un servente in torretta per il cannone, in modo da ridurre il carico di lavoro per il capocarro. Per molto tempo fu effettivamente un carro importante in servizio nella Panzerwaffe.\nAll'epoca la scarsit\u00e0 di mezzi corazzati era tale che essi vennero prontamente girati alla 1. Leichte-Division prima, che li utilizz\u00f2 nella campagna di Polonia, e alla 6. Panzer-Division dopo, giusto in tempo per la campagna di Francia della primavera 1940. I carri si dimostrarono validi, sufficientemente armati e mobili, anche se protetti in maniera relativamente modesta. Essi parteciparono anche all'operazione Barbarossa del 1941 contro l'URSS, dove per\u00f2 si rivel\u00f2 abbastanza antiquato.\nNel 1942 gli ultimi 178 LT vz. 35 vennero relegati al servizio di seconda linea (operazioni di polizia o antipartigiane) e usati come trattori d'artiglieria. Alcune torrette furono smontate dallo scafo e usate come artiglieria costiera in Danimarca e in Corsica."}
{"id": "639840", "revid": "633110", "url": "https://it.wikipedia.org/wiki?curid=639840", "title": "Panzer 38(t)", "text": "Il Panzer 38(t), abbreviazione di Panzerkampfwagen 38(t), \u00e8 stato un carro armato leggero di origine cecoslovacca usato dall'esercito tedesco durante la seconda guerra mondiale. \u00c8 conosciuto anche come TNH-PS, nome dato al primo prototipo, o LT vz. 38, denominazione ufficiale usata dall'Esercito cecoslovacco, il quale non riusc\u00ec comunque ad utilizzarlo in battaglia a causa dell'occupazione tedesca.\nNato dall'esperienza fatta sul precedente LT vz. 35, questo carro si guadagn\u00f2 una buona reputazione e fu esportato in paesi come Svezia, Persia, Per\u00f9, Svizzera e Lituania.\nProduzione.\nLa rapidissima degenerazione della situazione internazionale port\u00f2 l'esercito cecoslovacco ad ordinare presto un veicolo migliore del LT vz. 35, e i veicoli presentati dalla \u0160koda erano i prototipi \"S-11-a\" e \"S-11-b\", che vinsero la competizione contro la \u010cKD che presentava un LT vz 35 ammodernato con una meccanica migliorata, quella che era presente nel modello TNH gi\u00e0 prodotto per l'esportazione. Il motivo per cui venne preferita la \u0160koda era il treno di rotolamento di nuova concezione.\nQuesto mezzo, denominato \"LT vz 38\", venne omologato per la produzione il 1\u00ba luglio 1938, ma non ebbe successo nelle forze armate locali perch\u00e9 ebbe luogo l'annessione della Cecoslovacchia da parte della Germania nazista. La produzione si sarebbe svolta solo per l'esercito tedesco e raggiunse nel 1942 circa 1.400 esemplari complessivi, poi venne sospesa. Prima di questo tuttavia il 23 marzo 1939 la \u010cKD sped\u00ec nel Regno Unito un LT vz 38 nella speranza che il Royal Armoured Corps ne approvasse l'acquisto, ma i tecnici britannici non lo giudicarono idoneo sotto il profilo della potenza di fuoco e dell'abitabilit\u00e0 dell'equipaggio. Di parere totalmente diverso furono i tedeschi che invece ordinarono alla \u010cKD, rinominata \"B\u00f6hmisch-M\u00e4hrische Maschinenfabrik\" di continuare a produrre il veicolo.\nNonostante la versione \"Ausf. S\", richiesta dalla Svezia, fosse stata confiscata dai nazisti, alla Scania-Vabis vennero ugualmente concessi i diritti di produzione che sfociarono nello \"Strv m/41\".\nVersioni.\nAltri veicoli derivati da questo carro furono lo \"Sd.Kfz. 140/1\", che abbinava il suo telaio con la torretta di uno Sd.Kfz. 222 per creare un mezzo da ricognizione prodotto in 70 esemplari dal 1943 al 1944; il \"Nebel-Ausr\u00fcstung\", che aveva la torretta rimossa per fare spazio a congegni fumogeni; e il \"Waffentr\u00e4ger\", nome generico assegnato ai veicoli portamunizioni disarmati. Nello specifico del Panzerkampfwagen 38(t), il motore fu spostato in avanti per aumentare la capacit\u00e0 di carico, ma l'inizio tardivo della produzione (1945 inoltrato) fece s\u00ec che uscirono dalle fabbriche solo due di questi esemplari: uno destinato al trasporto dei proiettili da 8,8 cm o da 10,5\u00a0cm e un altro a quelli da 12,8\u00a0cm.\nSi pens\u00f2 persino ad un prototipo subacqueo capace guadare i fiumi denominato \"AP-1\", ma l'idea rimase sulla carta cos\u00ec come il \"Panzer 38(d)\", progettato da tecnici tedeschi che pensarono ad uno scafo pi\u00f9 largo e ad un motore da 156,6 kW (base di partenza per i carri della serie Entwicklung). Diversamente, furono sfornate alcune versioni lanciafiamme, equipaggiate con un serbatoio di liquido infiammabile da 200 l al traino.\nDerivati.\nIl Panzerkampfwagen 38(t) fu importante per la Wehrmacht anche perch\u00e9 dal suo telaio furono originati diversi veicoli da combattimento e da supporto al combattimento, come ad esempio lo \"Sd.Kfz. 138/1\" (semovente di appoggio per la fanteria con obice sIG 33), il Marder III (19 esemplari convertiti), il Flakpanzer 38(t) e soprattutto l'Hetzer, di cui 2.396 unit\u00e0 nacquero proprio da questo telaio.\nTecnica.\nLa tecnica del mezzo vedeva una struttura simile al precedente modello 35, ma con un treno di rotolamento costituito da quattro grandi ruote portanti gommate e, notare bene, due piccoli rulli di rinvio superiori, per cui quello che sembrava un treno tipo Christie era in realt\u00e0 qualcosa di sensibilmente diverso.\nL'equipaggio era di quattro uomini (il pilota sedeva davanti sulla destra, il mitragliere alla sua sinistra, mentre i due addetti al cannone prendevano posto dietro di loro), e il capocarro poteva usufruire di una cupola di osservazione e di un alto periscopio corazzato, capace di guardare sui 360 gradi in quanto pi\u00f9 alto anche della cupola appena dietro. L'armamento era costituito da un cannone \u0160koda 3,7 cm A7 da 37\u00a0mm (3,7 cm KwK 38(t) per i tedeschi) di tipo pi\u00f9 moderno che nei precedenti, con una elevazione che andava fino a 12\u00b0 e una depressione fino a -6\u00b0, capace di perforare una corazza spessa 35\u00a0mm da una distanza di 1.100\u00a0m. L'armamento secondario era costituito da una mitragliatrice media ZB-53 (MG 37(t) per i tedeschi) in torretta, non coassiale ma montata su un apposito supporto a sfera a destra del mantelletto del cannone; una seconda ZB-53 era installata frontalmente nello scafo, manovrata dall'operatore radio che sedeva a sinistra del pilota. Le sospensioni erano a balestra, mentre la ruota di rinvio era dietro e non davanti, cosa piuttosto strana perch\u00e9 costituiva un regresso almeno concettuale.\nI primi modelli erano rivettati, ma presto si procedette a saldare le piastre per garantire una migliore protezione all'equipaggio. La torretta era imbullonata allo scafo. Il propulsore veniva montato nella parte posteriore del telaio ed era collegato ad un cambio in grado di fornire una retromarcia e cinque marce in avanti.\nServizio.\nIl Panzerkampfwagen 38(t) entr\u00f2 in servizio con la Wehrmacht non appena inizi\u00f2 la seconda guerra mondiale, vale a dire durante la campagna di Polonia: 80 mezzi infatti erano in uso presso la 2. e 3. Leichte-Division, future 7. e 8. Panzer-Division che lo portarono nella campagna di Francia dove venne ampiamente apprezzato. Circa la decima parte dei carri totali disponibili dall'esercito tedesco erano in quel momento Panzer 38(t), e la 7. Panzer-Division ne ebbe in carico 132, mentre la 8. Panzer-Division ne ricevette 85.\nIl Panzerkampfwagen 38(t) era un carro assai mobile, anche se non molto veloce e oper\u00f2 bene per i primi anni. L'operazione Barbarossa lo vide dispiegato in 754 esemplari, circa 1/4 del totale dei carri tedeschi, ripartiti tra le divisioni corazzate numero 7, 8, 12, 19 e 20. Nel luglio 1941 i carri schierati salirono a 763, numero che cal\u00f2 nell'aprile 1942 a 522. Durante la guerra il cannone si dimostr\u00f2 via via superato, e cos\u00ec il piccolo \u010cKD da 9.700\u00a0kg di peso in ordine di combattimento venne declassato inevitabilmente in seconda linea.\nNon tutto era per\u00f2 finito, perch\u00e9 15 mezzi contrastarono lo sbarco in Normandia Alleato e altri 229 vennero adibiti a compiti di occupazione fino alla met\u00e0 del 1944. A molti carri inoltre venne tolta la torretta in funzione di carri addestramento, con le prime trasferite nelle batterie costiere del Vallo Atlantico e in Italia.\nUn altro impiego del carro fu quello che lo vide impiegato sui Panzerzug, i treni corazzati. Due esemplari del Pz38 erano montati su speciali carri in testa ed in coda al treno. Mediante una rampa mobile potevano scendere a terra e continuare il combattimento assieme alla fanteria di scorta al treno. Tali esemplari avevano la mitragliatrice di scafo rimossa. Il servizio di tali veicoli continu\u00f2 sino alla fine del conflitto.\nPer quello che riguarda invece gli alleati della Germania, il Regno di Romania ne us\u00f2 50, la Repubblica Slovacca 90 o 69 (che li schier\u00f2 contro la Wehrmacht nella rivolta dell'agosto 1944), l'Ungheria 102 e il Regno di Bulgaria 10. Qualche esemplare catturato prest\u00f2 servizio persino nell'Armata Rossa e la rinata Cecoslovacchia lo riutilizz\u00f2 fino al 1950 come carro addestramento."}
{"id": "639842", "revid": "79547", "url": "https://it.wikipedia.org/wiki?curid=639842", "title": "Box-Jenkins", "text": ""}
