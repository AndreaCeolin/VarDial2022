{"id": "556925", "revid": "767487", "url": "https://it.wikipedia.org/wiki?curid=556925", "title": "The Dogs D'Amour", "text": "I Dogs D'Amour sono una band Sleaze rock formata nel 1983 in Inghilterra.\nStile del gruppo.\nI Dogs D'Amour fanno un Sleaze metal debitore sia del rock blues dei Rolling Stones sia del punk glam rock degli Hanoi rocks, da segnalare la chitarra slide suonata da Jo Dog che contraddistingue i Dogs D'amour da tutti i gruppi Sleaze\nBiografia.\nOrigini.\nIl cantante e chitarrista inglese Tyla (vero nome Timpthy Taylor) nel 1982 forma i The Bordello Boys nel 1982 a Londra, assieme al cantante americano Ned Christie, e agli inglesi Nick Halls (chitarra), Karl Watson (basso) e Bam (batteria). Presto il nome del gruppo viene modificato in The Dogs D'Amour.\nDopo una cinquantina di concerti la casa discografica Kumibeat Records propone loro un contratto.\nPoco prima di registrare il disco (ultimi mesi del 1983) Ned Christie e Bam, che insieme suonano parallelamente in un'altra band chiamata On The Wire, e Nick Halls lasciano i Dogs D'amour.\nTyla, restato l'unico cantante della band, e Karl Watson chiamano allora Paul Hornby (all'epoca battersita dei The Quireboys) e Dave Kusworth alla chitarra.\nCon questa formazione viene inciso, nel 1984, il disco The State We're In\nFinita la registrazione il gruppo fa da supporto a Johnny Thunders nel 1985.\nLa formazione classica (fine anni 80 inizio 90).\nIntanto Bam (vero nome Maurice Phillip Ross) torna in seno al gruppo in sostituzione di Paul Hornsby; Jo Dog Almeida sostituisce alla chitarra Kusworth; dopo una serie di avvicendamenti Steve James entra come chitarrista del gruppo.\nFirmato un contaratto con la casa discografica China Records nel 1988 la band pubblica In The Dynamte Jet Saloon. L'anno successivo \u00e8 la volta del mini lp acustico A Graveyard Of Empty Bottles. Finalmente i Dogs D'amour si fanno conoscere dal pubblico inglese e il mini lp arriva al 16 posto della classifica degli album in Uk.\nIl gruppo va in tour con Mick Roson e Ian Hunter.\nEscono in successione gli album Erroll Flynn (1989) e Straight (1990)\nJo Dog Almeida decide di lasciare la band e viene sostituito da Darrell Bath chitarrista proveniente dai Crybabies.\nCol nuovo chitarrista la band registra il disco ... More Unchartered Heights of Disgrace (1993)\nBam lascia nuovamente la band (finir\u00e0 con i Wildhearts) e Tyla pubblica il suo primo disco solista in cui suonano tutti i membri dei Dogs D'Amour del periodo 1993. La band si scioglie.\nAnni 2000.\nNel 2000 Tyla riforma i Dogs D'Amour con Jo Dog Almeida, Bam e la bassista Share Ross che in precedenza col nome Share Pedersen aveva militato nelle Vixen e che nel frattempo aveva sposato Bam.\nEsce quindi l'album Happy Ever After e i Dogs D'Amour vanno in tour con Alice Cooper.\nFinito il tour Share Ross e Bam lasciano la band per formare i Bubble.\nLa band si scioglie nuovamente.\nTyla nel 2004 riforma i Dogs D'Amour chiamando Juli alla batteria, Yella alla voce e Henry Twinch alle tastiere. Ne viene fuori l'album When The Bastards Go To Hell a nome The Dogs D'Amour feat Yella.\nL'anno successivo i soli Tyla e Yella pubblicano sotto il nome The Dogs D'Amour il disco Let Sleeping Dogs...\nCon una formazione rinnovata nuovamente esce quindi nel 2006 il live Unleshed. Il gruppo \u00e8 ora composto da Tyla, Yella, Tom Spencer (chitarra), Rich Jones (chitarra), Simon Hanson (batteria) Stanbo (vero nome Mark Stanbway-tastiere).\nIl gruppo si riscioglie per l'ennesima volta.\nNel 2013 la line-up classica (quella anni 90) dei Dogs D'Amour si rimette insieme per alcuni concerti in Inghilterra e Spagna, per raccogliere fondi da destinare a Paul Hornsby, loro primo batterista, ammlatosi di cancro. Hornsby morir\u00e0 nel 2015.\nNel 2017 esce l'album Swingin' The Bottles: The BBC Radio Sessions contenente vecchie registrazioi dal vivo del gruppo effettuate negli anni 90.\nIl 16 novembre 2018 Tyla fa uscire a nome Tyla Dogs D'amour l'album In Vino Veritas. Oltre a Tyla suonano in questo disco Gary Pennick alla chitarra, Matty James Cassidy al basso e Simon Hanson alla batteria.\nSito ufficiale.\nwww.tyladogsdamour.com"}
{"id": "556927", "revid": "1610933", "url": "https://it.wikipedia.org/wiki?curid=556927", "title": "Lucherino d'america", "text": ""}
{"id": "556928", "revid": "1610933", "url": "https://it.wikipedia.org/wiki?curid=556928", "title": "Cardellino d'America", "text": ""}
{"id": "556929", "revid": "1610933", "url": "https://it.wikipedia.org/wiki?curid=556929", "title": "Cardellino dell'Himalaya", "text": ""}
{"id": "556936", "revid": "287204", "url": "https://it.wikipedia.org/wiki?curid=556936", "title": "Filippo Maria Gherardeschi", "text": "Tra le sue opere, 145 circa in totale, la pi\u00f9 conosciuta \u00e8 la \"Messa di Requiem\" composta nel 1803 per i funerali del Re d'Etruria Ludovico di Borbone.\nBiografia.\nFilippo Maria Gherardeschi nasce in una famiglia di musicisti e organisti.\nIniziati i primi studi di musica con Bosamelli, maestro di cappella del Duomo di Pistoia, and\u00f2 nel 1756, all'et\u00e0 di sedici anni, a studiare contrappunto a Bologna con Padre Giovanni Battista Martini. Nel 1761, terminati i suoi studi fu nominato, grazie alla stima ottenuta, membro dell'Accademia Filarmonica di Bologna, un onore all'epoca molto prestigioso e ambito. Successivamente divenne organista della Cattedrale di Livorno, poi nel 1763, all'et\u00e0 di venticinque anni, fu nominato maestro di cappella a Volterra, compito che abbandon\u00f2 lo stesso anno per diventare organista del Duomo di Pisa. Sempre nello stesso anno, ebbe successo come compositore teatrale con il dramma giocoso \"L'amore artigiano\", opera lirica in 3 atti su libretto di Carlo Goldoni che venne rappresentato al Teatro del Giglio di Lucca.. Negli anni successivi, nonostante l'impegno come organista del Duomo di Pisa, Filippo Maria Gherardeschi si dedic\u00f2 con assiduit\u00e0 al lavoro di composizione di opere liriche: e furono rappresentate le sue opere: \"Il curioso indiscreto\", (1764), \"I visionari\", (1765) al Teatro dei Costanti di Pisa e \"L'astuzia felice\"', (1767) al Teatro San Mois\u00e8 di Venezia.\nNel 1769, in occasione di un soggiorno del Granduca Leopoldo I di Toscana fu rappresentata, al Teatro dei Costanti di Pisa, la commedia \"I gobbi\". Grazie al successo di questo spettacolo e alla sua fama di compositore, venne nominato maestro di cappella della Chiesa di Santo Stefano dei Cavalieri di Pisa. Nello stesso anno, sempre al Teatro dei Costanti di Pisa, fu rappresentata \"La notte critica\".\nNel 1770 divenne maestro di cappella del Duomo di Pistoia, per\u00f2 solo per un periodo limitato di un anno, in quanto abbandon\u00f2 il posto a favore del fratello Domenico. Nel 1771, ritornato a Pisa, riprese il ruolo di organista del Duomo.\nNel 1776 fu rappresentata al Teatro dei Costanti di Pisa \"La contessina\", poi replicata nel 1779 al Teatro dei Risvegliati di Pistoia. L'opera fu scritta in collaborazione con Florian Leopold Gassmann su libretto di Marco Coltellini.\nNel 1777 Filippo Maria Gherardeschi ebbe un figlio, Alessandro, che divenne successivamente un importante architetto toscano.\nConsiderato come il migliore pianista italiano del periodo, nel 1782 pubblica a Firenze \"Sei Sonate per clavicembalo o fortepiano\" dedicate a Maria Teresa d'Austria. Nel 1783, oramai famoso, venne nominato \"maestro di concerti\" della corte del Granduca di Toscana e insegnante di pianoforte dei figli del Granduca. Lavor\u00f2, dunque per il Granduca Leopoldo I e dal 1790, data della nomina imperiale di quest'ultimo, fu a servizio del Granduca Ferdinando III. Nel 1801 ricopr\u00ec la stessa nomina di \"maestro di concerti\" al servizio del re d'Etruria Ludovico di Borbone, per il quale, nel 1803, data del decesso, compose una \"Messa di Requiem\".\nRitiratosi a Pisa non si hanno pi\u00f9 notizie precise sulla sua attivit\u00e0. Mor\u00ec all'et\u00e0 di settant'anni circa, il 30 settembre 1808 a Pisa.\nStile musicale.\nNelle opere di Filippo Maria Gherardeschi si nota un'influenza dovuta ad un approfondito studio della musica sacra rinascimentale effettuato alla scuola di Padre Giovanni Battista Martini. Questa influenza si manifesta in una produzione per molti aspetti legata alla polifonia rinascimentale ma che, tuttavia, non \u00e8 scevra delle aperture verso le tecniche ed espressive dello stile galante.\nRiguardo ai lavori strumentali, fu molto apprezzato per le sue opere liriche, delle quali oggi ci sono pervenuti soltanto i libretti e qualche aria, per il \"Concerto grosso\" e le \"Sonate per clavicembalo\", tre delle quali sono inserite nella raccolta \"Tre sonate per cembalo o forte-piano\" edita presso l'editore fiorentino \"Ranieri del Vivo\".\nRiguardo alle attivit\u00e0 in ambito didattico, scrisse \"Lezioni di contrappunto, cio\u00e8 nota contro nota, contrappunti semplici e doppi, fughe, antifone pel canto fermo e canoni dalle due sino alle otto voci\" e diede un importante impulso all'evoluzione dello stile a tastiera con il trattato \"Elementi per il cembalo\".\nFonti.\nIl Centro Documentazione Musicale della Toscana ha individuato il maggior numero delle sue opere nell'Archivio musicale dell'Ordine dei Cavalieri di Santo Stefano di Pisa, che possiede 48 suoi autografi. Una quarantina di manoscritti, quasi la met\u00e0 autografi, \u00e8 conservata anche a Bologna, al Museo internazionale e biblioteca della musica e all'Accademia filarmonica. Si segnalano copie manoscritte di sue opere anche a:\nAll'estero si segnalano copie manoscritte delle sue opere a Berlino (Musikabteilung del Preu\u00dfischer Kulturbesitz nella Staatsbibliothek zu Berlin), Ginevra (Conservatoire de Musique), Linz (Domchorarchiv), Neuch\u00e2tel (Biblioth\u00e8que publique et universitaire) e Stoccolma (Musik- och teaterbiblioteket); tre copie sono in America, a Louisville (Fondo Ricasoli della University of Kentucky), a New Haven in Connecticut (Music Library della Yale University) e alla Library of Congress di Washington.\nOpere.\nMusica sacra.\nTra le svariate composizioni sacre di Filippo Maria Gherardeschi abbiamo:\nOpere liriche.\nFilippo Maria Gherardeschi compose 7 opere liriche: "}
{"id": "556937", "revid": "161374", "url": "https://it.wikipedia.org/wiki?curid=556937", "title": "SS 202 Triestina", "text": ""}
{"id": "556941", "revid": "643494", "url": "https://it.wikipedia.org/wiki?curid=556941", "title": "Dom (religione)", "text": "Dom, dal latino \"Dominus\", \u00e8 il trattamento riservato ai monaci benedettini. Non va confuso con \"don\", trattamento per i presbiteri diocesani e per alcuni nobili."}
{"id": "556942", "revid": "1540383", "url": "https://it.wikipedia.org/wiki?curid=556942", "title": "Partito della Sinistra - Zona Franca", "text": "Il Partito della Sinistra - Zona Franca (PdS) \u00e8 un partito politico sammarinese di sinistra, socialista democratico.\nIl 20 agosto 2005, dall'unione del Partito della Sinistra - Zona Franca, di Rifondazione Comunista Sammarinese, e di un'ala scissionista del Partito dei Socialisti e dei Democratici, \u00e8 nato il movimento Sinistra Unita, inizialmente come gruppo consiliare, e poi come lista unica per le Elezioni politiche del 2006. L'alleanza ha raccolto l'8.67% delle preferenze conquistando 5 seggi al Consiglio Grande e Generale (di cui 2 di Zona Franca) ed \u00e8 entrata a far parte del Congresso di Stato (il Governo della Repubblica).\nIl Partito della Sinistra - Zona Franca ha quindi ottenuto un rappresentante al governo, la leader Francesca Michelotti, nominata Segretario di Stato alla Pubblica Istruzione, agli Istituti Culturali, all'Universit\u00e0 e agli Affari Sociali."}
{"id": "556943", "revid": "968255", "url": "https://it.wikipedia.org/wiki?curid=556943", "title": "Lawrence Alloway", "text": "L'esordio e la pop art.\nDopo aver esordito scrivendo recensioni artistiche per la rivista \"Art News and Reviews\", Alloway fu un sostenitore del gruppo degli artisti costruttivisti inglesi (Robert Adams, Terry Frost, Adrian Heath, Anthony Hill, Roger Hilton, Kenneth Martin, Mary Martin, Victor Pasmore e William Scott) emersi dopo la Seconda guerra mondiale per aver scritto il libro \"Nove artisti astratti\" che parlava di loro stessi.\nLa teoria di Alloway sull'arte che riflette i materiali concreti della vita moderna apr\u00ec la strada a un interesse su mass media e consumismo. Alloway era un componente dell'Independent Group e tenne alcune conferenze sulla sua teoria di una linea circolare fra l'arte culturale \"bassa\" e \"alta\". Dal 1955 al 1960 fu vicedirettore dell'Institute of Contemporary Arts di Londra, organizzando due esposizioni sull'arte americana. Nel 1956 contribu\u00ec all'organizzazione della mostra \"This is tomorrow\" e recens\u00ec quell'esposizione e altri lavori che aveva visto in un viaggio negli Stati Uniti in un articolo pubblicato nel 1958 nel quale veniva usata per la prima volta l'espressione Pop art.\nNel 1961 in occasione della mostra \"The Art of Assemblage\", tenutasi al Museum of Modern Art di New York aveva coniato il termine Junk Art.\nL'esperienza a New York.\nNel 1961 Alloway si trasfer\u00ec a New York con la moglie, la pittrice realista Sylvia Sleigh, e fu nominato curatore del museo Guggenheim, attraverso il quale sostenne artisti pop come Roy Lichtenstein, Claus Oldenberg e Andy Warhol. Negli anni settanta scrisse per \"The Nation\" e \"Artforum\" e tenne alcune conferenze alla State University di New York."}
{"id": "556950", "revid": "23", "url": "https://it.wikipedia.org/wiki?curid=556950", "title": "Anneliese Van Der Pol", "text": ""}
{"id": "556951", "revid": "43211", "url": "https://it.wikipedia.org/wiki?curid=556951", "title": "Diva Search", "text": ""}
{"id": "556952", "revid": "125999766", "url": "https://it.wikipedia.org/wiki?curid=556952", "title": "Gianni Romoli", "text": "Biografia.\nSi laurea in Lettere Moderne presso l'Universit\u00e0 degli studi di Roma \"La Sapienza\" nel 1973 con una tesi sull'\"Avanguardia e sperimentazione cinematografica a Roma dal 1961 al 1968\". Dopo la laurea parte per gli Stati Uniti dove trascorre quasi un anno. Tornato a Roma, entra qualche anno dopo come programmista responsabile nell'organizzazione del cineclub romano \"L'occhio, l'orecchio e la bocca\", una piccola sala cinematografica presa in gestione da amici a Trastevere, dove si proiettavano film e si proponevano spettacoli di teatro sperimentale. Qui Gianni Romoli pu\u00f2 applicare le idee e le esperienze derivate dal suo soggiorno negli USA: parte l'idea di \"maratona\", la proiezione anche di otto film consecutivi nello stesso giorno, anche amatoriali e in super8, che fonde, in una sorta di Blob, generi, autori, temi affrontati e tecniche. Nel 1977 partecipa a \"Massenzio\", una rassegna promossa dal Comune di Roma.\nIn tandem con Flavio Merkel, scrive \"1000 quiz sul cinema\", pubblicato nel 1981.\nAlla fine degli anni 70, Romoli incontra Giancarlo Giannini, che gli commissiona una sceneggiatura di un breve racconto horror \"Il piccolo assassino\" (Giannini cerca uno sceneggiatore alle prime armi che non costi molto). Romoli scrive diverse sceneggiature per Giannini. Giannini cambia poi genere e gli propone una commedia con la regia di Sergio Corbucci, \"Bello mio, bellezza mia\" del 1983. Inizia un lungo periodo di progetti che non vanno in porto ma che gli serviranno da apprendistato sotto la guida di Sergio Corbucci. Anche \"Sono un fenomeno paranormale\" (1985), un film con Alberto Sordi, non ha il successo sperato.\nDopo una breve collaborazione artistica, tra la cantautrice palermitana Giuni Russo ed il produttore Flavio Merkel, viene chiesto l'aiuto di Gianni Romoli, per la realizzazione della nuova sigla della rubrica televisiva e cinematografica \"Effetto Cinema\" di Flavio Merkel e Claudio Masenza, in onda su Rai Uno, tra il 1987 e il 1988.\nPer la nuova sigla, verr\u00e0 scelto un brano inedito di Giuni, \"Diva divina\", scritto da lei stessa, con l'ausilio di Romoli e di Maria Antonietta Sisini, per il quale verr\u00e0 realizzato anche un videoclip musicale.\nVittorio Cecchi Gori gli chiede di scrivere un film che avrebbe dovuto produrre Dario Argento per Luca Verdone. Quando la regia de \"La setta\" passa da Luca Verdone a Michele Soavi inizia la collaborazione con Dario Argento. Il film uscir\u00e0 poi nel 1991 e l'anno successivo Argento richiama Romoli a scrivere con lui la prima stesura di \"Trauma\". \u00c8 nello stesso periodo che Lamberto Bava chiede allo sceneggiatore di scrivere una fiction favolistica per Mediaset: \"Fantaghir\u00f2\".\nNel 1994 Romoli apre una societ\u00e0 di produzione con Tilde Corsi e Michele Soavi, la \"Audi film\", che produce \"Dellamorte Dellamore\". Negli anni successivi continua a scrivere sceneggiature finch\u00e9 decide di non scrivere pi\u00f9 per altri produttori, ma di dedicarsi come sceneggiatore solo a film che lui stesso produrr\u00e0. Con la sua casa produrr\u00e0 anche film scritti da altri.\nNel 1999 con una nuova societ\u00e0, la R&amp;C Produzioni, produce con Tilde Corsi e scrive con Ferzan \u00d6zpetek (un amico che aveva debuttato l'anno prima con \"Il bagno turco\") il film \"Harem Suare\".\nL'anno successivo esce \"Kippur\" di Amos Gitai e nel 2001 \"Le fate ignoranti\", scritto e prodotto da Romoli sempre per Ozpetek. Il film vince cinque Nastri d'Argento di cui due vanno a Romoli, per Miglior Soggetto e per Miglior Produttore dell'anno.\nNel febbraio del 2003 scrive e produce un altro film di Ozpetek, \"La finestra di fronte\".\nDel 2005, scrive e produce sempre con Ozpetek il film Cuore Sacro.\nNel 2007 \u00e8 la volta dell'ultimo film con la collaborazione di Ozpetek, Saturno Contro.\nCon la R&amp;C Produce e supervisiona la realizzazione dei film di Vincenzo Marra Vento di Terra e di \"Il passato \u00e8 una terra straniera\" di Daniele Vicari."}
{"id": "556959", "revid": "1543377", "url": "https://it.wikipedia.org/wiki?curid=556959", "title": "Abba Lerner", "text": "Biografia.\nNato da famiglia ebraica, si trasferisce con questa in Gran Bretagna all'et\u00e0 di tre anni e va ad abitare nel quartiere londinese dell'East End. Inizia a lavorare all'et\u00e0 di sedici anni come macchinista, ma cambier\u00e0 spesso lavoro (far\u00e0 anche il cappellaio, l'insegnante di lingua ebraica e il compositore). Per qualche tempo studia da rabbino, ma poi sceglie di fondare una stamperia privata che fallir\u00e0 nel 1929, a causa della crisi di Wall Street.\nDurante le sue esperienze lavorative, si iscrive ad un movimento socialista - decisamente numerosi negli anni venti in Gran Bretagna - entrando cos\u00ec in contatto con il mondo dell'economia. Nel 1929, si iscrive alla prestigiosa London School of Economics and Political Science, nel tentativo di capire il perch\u00e9 del fallimento del suo esercizio commerciale.\nNel 1930 Lerner sposa Alice Sendak; essi hanno due figli gemelli, Marion e Lionel, nel 1932. In seguito divorziano. \nLa carriera da studente di Lerner \u00e8 brillante: pubblica vari lavori di primo rilievo sulla teoria economica e trova perfino il tempo per lanciare la \"Review of Economic Studies\" con i suoi colleghi Paul Sweezy ed Ursula Webb. I suoi scritti lo catapultano fra le prime linee della \"rinascita\" delle teorie paretiane, che durante gli anni trenta ha permesso il consolidamento della teoria neoclassica.\nFra il 1934 e il 1935 presta servizio per sei mesi a Cambridge, dove entra in contatto con John Maynard Keynes. Lerner successivamente sar\u00e0 il primo economista \"esterno\" al cosiddetto \"circolo keynesiano\" ad afferrare pienamente il senso della Teoria Generale di Keynes, diventando cos\u00ec uno dei pionieri del post-keynesismo. Nel 1936 viene assunto alla LSE come assistente. Nel 1937, emigra con la famiglia negli Stati Uniti, dove insegner\u00e0 in varie Universit\u00e0 lungo tutta la sua carriera.\nNonostante la quantit\u00e0 e la qualit\u00e0 dei suoi contributi, non vinse mai il Premio Nobel per l'economia, n\u00e9 tantomeno guadagn\u00f2 il giusto riconoscimento come uno dei migliori economisti del XX secolo, n\u00e9 almeno svilupp\u00f2 un seguito fra i suoi studenti. In parte ci\u00f2 dipese dal suo continuo peregrinare, in parte (secondo Tibor Scitovsky dell'Universit\u00e0 di Stanford) dalla sua \"\"implacabile logica\" [che] \"ha annullato qualsivoglia legame di fedelt\u00e0 teorica da lui sviluppato\" [e] \"che lo ha fatto sembrare una persona fredda agli occhi di tutti\"\". Sicuramente quest'ultimo giudizio \u00e8 influenzato dall'incapacit\u00e0 congenita di Lerner di impegnarsi nelle dinamiche \"politiche\" interne alle varie Universit\u00e0 statunitensi in cui ha insegnato.\nPesarono anche la mancata specializzazione in un dato campo economico (i suoi contributi interessano i pi\u00f9 svariati campi economici) e la semplicit\u00e0 ed immediatezza delle intuizioni lerneriane - tanto che molti economisti, che in seguito hanno adottato le sue idee, si sono dimenticati a chi davvero risalgano. Esemplare in tal senso \u00e8 il contributo di Lerner al concetto keynesiano di finanza funzionale.\nSicuramente, ha pesato anche il suo look decisamente \"boh\u00e8mien\" (barba lunga, sandali aperti sul davanti, colletto della camicia sempre sbottonato e sempre privo di cravatta) e il suo viaggio in Messico compiuto per convincere Lev Trockij delle modifiche fondamentali da apportare alla sua dottrina, alla luce della sintesi post-keynesiana.\nLerner resta comunque un economista acuto ed altamente creativo sia in campo teorico che analitico, un professore di alto rango che ha trattato l'Economia come una forma d'arte.\nContributi teorici.\nAbba Lerner \u00e8 stato definito \"il Milton Friedman della sinistra\". Con la sua \"controparte\" condivide infatti alcune caratteristiche: la bravura nell'esposizione, la capacit\u00e0 di rendere perfettamente chiari concetti anche di notevole complessit\u00e0 e soprattutto una mente analitica molto acuta, che lo rende in grado di seguire un argomento fino alle sue logiche conclusioni.\nCome Friedman, Lerner ha anche profondamente in odio il potere del Governo sulle vite dei cittadini ed encomia il settore privato in quanto \"\"alternativa all'impiego pubblico\" e in quanto \"salvaguardia per le libert\u00e0 dell'individuo\". Nella sua carriera si \u00e8 speso per il libero mercato e contro ogni provvedimento di salario minimo e di controllo dei prezzi. Queste misure, per Lerner, interferiscono con il sistema dei prezzi autoregolanti, da lui definito come \"uno degli strumenti pi\u00f9 preziosi della societ\u00e0 moderna\". Inoltre \u00e8 un deciso oppositore degli sprechi, in particolare delle errate allocazioni delle risorse e soprattutto della disoccupazione. I suoi principali contributi, molti dei quali pubblicati ancora da studente, si concentrano sulla teoria del commercio internazionale e sulla teoria dell'equilibrio generale di L\u00e9on Walras.\nIn un suo saggio del 1932, mette insieme la frontiera delle possibilit\u00e0 produttive di Gottfried von Haberler, la curva dell'offerta di Alfred Marshall e le curve di indifferenza di Vilfredo Pareto in un modello di commercio internazionale composto di due settori. Lerner lo completa nel 1934, formando cos\u00ec la base ancora oggi utilizzata per illustrare le dinamiche del commercio internazionale.\nSempre nel 1934, Lerner scrive (ma non pubblica) un saggio in cui individua le condizioni in cui il libero scambio di merci causa il livellamento dei prezzi dei fattori, anche quando i fattori sono mobili. Paul Samuelson arriver\u00e0 alla stessa conclusione nel 1948 (anche se pubblicher\u00e0 il suo saggio solo nel 1952). Successivamente scriver\u00e0: \"Quando ho reso pubblici i risultati della mia ricerca nel 1948, Lord Robbins mi riferisce di avere da qualche parte uno scritto di Lerner che afferma le stesse cose. \"[...]\" Lerner ha portato alla luce questa gemma 17 anni prima che venisse pubblicata sulla \"Economica\" del 1950\".\nAncora nel 1934, Lerner pubblica uno dei suoi lavori pi\u00f9 celebri, \"Il concetto di monopolio e la misurazione del potere di monopolio\", in cui spiega perch\u00e9, in una situazione di equilibrio generale, il prezzo deve eguagliare il costo marginale per ottenere un ottimo paretiano. Sempre Samuelson scrive nel 1964: \"Tutto questo oggi potr\u00e0 sembrare semplice, ma posso assicurarvi che nessuno a Chicago o alla Harvard nel 1935 era in grado di dirmi esattamente perch\u00e9 l'equivalenza fra prezzo e costo marginale era una cosa buona\"\".\nSempre nello stesso saggio introduce il concetto di \"grado di monopolio\", individuabile in base alla differenza fra prezzo e costo marginale: maggiore \u00e8 la differenza fra i due, maggiore \u00e8 il grado di monopolio in quel dato settore produttivo.\nCome parziale risultato di questo enorme contributo alla teoria paretiana, si associa a Oskar Lange nel dibattito sulla cosiddetta \"terza via\", ovvero la implementazione di un socialismo di mercato. Lerner \u00e8 un convinto sostenitore della \"democrazia economica\" e dell'importanza della scelta del consumatore, ritenendo che una impresa privata debba subentrare ad una pubblica perfino nell'ambito di una economia socialista, se risulta essere pi\u00f9 efficiente.\nLerner insiste molto sull'importanza di raggiungere l'efficienza attraverso la regola \"P=MC\", sia in caso di economia di libero mercato sia in caso di economia socialista. Soprattutto afferma che solo la distribuzione iniziale del reddito \u00e8 da affidare alla discrezione del pianificatore centrale, mentre l'allocazione finale pu\u00f2 essere efficiente solo in caso di una economia di libero mercato. Pur essendo convinto dalla bellezza e dall'efficienza del sistema paretiano di equilibrio generale, Lerner sa benissimo che il sistema stesso \u00e8 raramente ottenibile nella realt\u00e0, esattamente come per il sistema socialista.\nNel 1936, un suo saggio prova l'esattezza di una sua vecchia intuizione sulla simmetria degli effetti delle tasse sulle importazioni e sulle esportazioni, conosciuta come il teorema della simmetria.\nSempre nel 1936, Lerner pubblica la sua prima e pi\u00f9 importante analisi della \"Teoria generale dell'occupazione, dell'interesse e della moneta\" di Keynes, fornendo una interessante critica del sistema keynesiano che lui poi riprese nel 1939 e nel 1952. Le sue analisi sugli investimenti e sul risparmio nell'ottica keynesiana (1937, 1938, 1939, 1944) risolvono la disputa sulla \"preferenza a restare liquidi\" e sui prestiti contraibili, oltre che migliorare considerevolmente la teoria degli investimenti chiarendo il concetto del costo unitario del capitale e mostrando la relazione fra produttivit\u00e0 marginale del capitale e efficienza marginale dell'investimento (1936-37, 1943, 1953).\nLerner \u00e8 un efficace smantellatore dell'idea del \"peso del debito\" e degli altri argomenti comunemente usati contro le politiche di \"deficit spending\". Forse il suo pi\u00f9 importante contributo in assoluto \u00e8 lo sviluppo dei principi della finanza funzionale (1941, 1943, 1944, 1948, 1951, 1961, 1973), la cui teoria propugna come obbiettivi il pieno impiego e la stabilit\u00e0 dei prezzi, senza dare eccessivo peso al debito pubblico. Partendo da una ipotesi di bilancio in pareggio, se il Governo ha intenzione di aumentare la domanda aggregata per mantenere stabile il livello di occupazione, le misure da intraprendere (aumento della spesa pubblica o diminuzione delle tasse) devono tendere alla creazione di un deficit. Se invece l'intenzione \u00e8 quella di diminuire la domanda aggregata, le misure da intraprendere (diminuzione della spesa pubblica o aumento delle tasse) devono tendere alla creazione di un surplus.\nQueste proposte sono normalmente attribuite a John Maynard Keynes, ma in realt\u00e0 egli non le ha mai specificate. Pur essendo il naturale sviluppo delle sue teorie, Keynes stesso ne resta inizialmente scioccato. I ragionamenti di Lerner vengono attribuiti all'economista britannico poich\u00e9 gli autori dei manuali di Economia, nel tentativo di spiegare il ragionamento di Keynes, si rifanno immediatamente a quello di Lerner. Come scrisse l'economista David Colander, Keynes pu\u00f2 essere considerato un \"lerneriano\" piuttosto che un \"keynesiano\".\nI suoi lavori sul commercio, sul welfare, sul socialismo e sulla economia keynesiana culminano nella sua pubblicazione pi\u00f9 importante, \"L'Economia del controllo\" (1944). In questo libro, i vecchi temi vengono integrati e riproposti come nuovi (in particolare la regola \"P=MC\" e i principi della finanza funzionale), mentre nuove idee vengono introdotte nel dibattito: l'ipotesi della contro-speculazione sui mercati valutari in caso di cambi flessibili come misura di politica economica; la cosiddetta condizione di Marshall-Lerner per la stabilit\u00e0 nel commercio internazionale; l'ipotesi di una \"area valutaria ottimale\"; il concetto dell'ottima distribuzione del reddito che, in condizioni di \"eguale ignoranza\", pu\u00f2 essere solo quella di una eguale distribuzione del reddito fra gli individui. Soprattutto quest'ultima affermazione lo porta ad avere una forte polemica con Milton Friedman.\nDal 1944 in poi, Lerner sposta il suo interesse dalla teoria economica pura alle misure di politica economica. Si registrano poche eccezioni, come una sua (gi\u00e0 citata) critica della teoria keynesiana del 1952 e un notevole tentativo di \"sintesi\" fra microeconomia e macroeconomia in un suo lavoro del 1962. Un'altra notevole eccezione \u00e8 la sua ricerca sull'inflazione: Lerner \u00e8 forse il primo a capire quanto sia importante la sua influenza nella teoria neo-keynesiana in una lunga serie di articoli e libri (1944, 1947, 1949, 1951, 1972). In particolare, introduce il concetto di \"inflazione del venditore\", una forma generale di inflazione che diventer\u00e0 centrale nelle analisi di Sidney Weintraub e dell'Economia post-keynesiana.\nIn queste sue analisi, Lerner scopre ancora una volta una lunga serie di concetti, prima ancora che essi venissero discussi dalla comunit\u00e0 scientifica: la possibilit\u00e0 della stagflazione, il \"trade-off\" fra disoccupazione ed inflazione della curva di Phillips, il concetto di \"massimo pieno impiego\" (una sorta di predecessore del tasso naturale di disoccupazione di Friedman), il differenziale fra gli effetti dell'inflazione attesa e inattesa e la teoria dei contratti impliciti.\nLa mente di Lerner ribolle di nuove proposte di politica economica. Proprio le sue analisi sull'inflazione lo portano a formulare il \"Market Anti-Inflation Plan\" (MAP, 1980). Il MAP \u00e8 un piano di riduzione, o meglio di internalizzazione, dei costi dell'inflazione attraverso un sistema di incentivi e disincentivi basato sulle forze del libero mercato. In base a tale sistema, un produttore le cui vendite in quel dato anno non raggiungano un particolare livello aggregato avr\u00e0 diritto ad un \"buono\" per aumentare le sue vendite; viceversa, un produttore le cui vendite superino un particolare livello in quel dato anno subir\u00e0 un disincentivo per ridurle. Questi \"diritti di produzione\" sono per\u00f2 commerciabili fra i vari produttori: in questo modo, il mercato internalizza le esternalit\u00e0 dovute all'inflazione e raggiunge l'obbiettivo di controllare il livello di domanda aggregata, senza per\u00f2 perdere il dinamismo del libero mercato.\nLerner continua a sfornare analisi fino al giorno della sua morte. Nel 1980, pubblica un articolo in cui espone un suo piano per spezzare la posizione di dominanza assunta dall'OPEC. Il piano prevede l'applicazione di un dazio del 100% sulla differenza fra il prezzo attuale del petrolio proveniente dai Paesi dell'OPEC e il prezzo operato prima della nascita dell'organizzazione stessa, attualizzato all'inflazione corrente. Il suggerimento di Lerner (giudicato da molti economisti \"a prova di bomba\") avrebbe duplicato gli effetti dell'elasticit\u00e0 della domanda dei Paesi consumatori, che avrebbero ridotto il consumo di petrolio in corrispondenza di prezzi eccessivamente alti e avrebbero dunque messo in seria crisi il cartello costituito dai Paesi OPEC. Il piano non \u00e8 per\u00f2 mai stato adottato da nessun Paese."}
{"id": "556960", "revid": "767487", "url": "https://it.wikipedia.org/wiki?curid=556960", "title": "Indebitamento", "text": "L'indebitamento \u00e8 il corrispettivo del risparmio, in quanto determina un trasferimento di ricchezza dal creditore (che cos\u00ec facendo differisce \"consumo presente\" verso \"consumo futuro\") al debitore (che cos\u00ec facendo si impegna a rimborsare il creditore del prestito aggiungendo un interesse concordato).\nIl prezzo di equilibrio tale che la domanda di debito risulta essere uguale alla domanda di credito \u00e8 detto tasso o saggio di interesse. In economia aziendale e nella contabilit\u00e0 di Stato \u00e8 la situazione cui si giunge quando si ha un saldo negativo tra entrate e uscite (deficit) all'interno del bilancio dell'azienda o dello Stato (bilancio dello Stato).\nPagamento.\nPrima dell'accensione del debito, il debitore e il creditore si accordano sulle modalit\u00e0 di rimborso del capitale e sulla corresponsione degli interessi (\"pagamento differito\"). Questo pagamento \u00e8 di solito quantificato in una somma di denaro in unit\u00e0 di moneta legale, ma in alcuni casi pu\u00f2 essere definito in termini di un'altra valuta o di altri beni. I pagamenti possono essere periodici o pu\u00f2 essere previsto un unico pagamento complessivo alla scadenza del prestito, nel qual caso si parla di rimborso \"bullet\".\nForme di indebitamento.\nEsistono numerose forme di indebitamento, tra le quali i normali prestiti, i prestiti sindacati, i prestiti obbligazionari. I debiti, specie se ingenti, possono essere garantiti attraverso un'ipoteca o altra garanzia reale su alcune delle propriet\u00e0 del debitore, nel qual caso il creditore godr\u00e0 di diritti reali su tale propriet\u00e0 nel caso in cui alla scadenza il debitore risulti inadempiente, cio\u00e8 non ripaghi il debito con gli interessi.\nUn prestito \u00e8 la forma pi\u00f9 semplice di indebitamento; dal punto di vista giuridico, pu\u00f2 consistere in un contratto di mutuo, di apertura di credito, di anticipazione bancaria o di finanziamento \"lato sensu\" inteso, che si differenzia dal mutuo perch\u00e9 si tratta di un contratto che si perfeziona senza che sia necessario, come per il mutuo, la consegna della somma di denaro in questione dal finanziatore al finanziato. Altre forme contrattuali che consentono di raggiungere gli scopi del prestito pu\u00f2 essere lo sconto di cambiali, o altre tipologie contrattuali pi\u00f9 sofisticate come le operazioni di factoring o di cartolarizzazione, nelle quali il finanziatore versa al finanziato una somma di denaro contro il diritto a ricevere flussi futuri di pagamenti derivanti dai crediti che il finanziato vanta verso terzi (incasso della cambiale, pagamento di crediti futuri).\nNei prestiti commerciali sono previsti interessi, calcolati come percentuale annua sul capitale, da pagare periodicamente o anche solo al momento della restituzione del prestito. \u00c8 possibile che anche in mancanza di un interesse si sia comunque in presenza di un prestito, quando una parte concede all'altra una dilazione di pagamento, nel qual caso il corrispettivo dovuto in forza di un accordo commerciale tra le parti non viene pagato subito, ma solo decorso un certo numero di giorni. In tale ultima circostanza, la componente [interessi] \u00e8 contenuta nello stesso corrispettivo che risulter\u00e0 maggiorato di un importo pari a remunerare il percettore, dalla circostanza che il pagamento avverr\u00e0 solo decorso un certo lasso temporale e non immediatamente.\nUn prestito sindacato \u00e8 un prestito che viene accordato a societ\u00e0 che intendono indebitarsi pi\u00f9 di quanto un singolo prestatore sia disposto a rischiare su un singolo debitore, di solito molti milioni di euro. In tal caso, pi\u00f9 banche riunite in un \"sindacato\" (detto anche pool bancario) si accordano per mettere a disposizione il capitale \"pro-quota\", in modo che ognuna delle banche partecipanti si assume solo una porzione di rischio.\nUn prestito obbligazionario consiste nell'emissione di obbligazioni da parte di societ\u00e0 o enti pubblici. Le obbligazioni sono titoli di credito che conferiscono al creditore il diritto al rimborso del capitale pi\u00f9 gli interessi. Gli interessi possono essere liquidati solo alla scadenza oppure periodicamente durante la vita dell'obbligazione (in tal caso si parla di \"cedole\"). Le obbligazioni possono essere collocate privatamente oppure sul mercato obbligazionario, e sono considerate investimenti relativamente sicuri in confronto alle azioni.\nIndice di indebitamento.\nL'indice di indebitamento, conosciuto anche col termine anglosassone di \"leverage\", evidenzia il rapporto esistente fra capitale di terzi e capitale proprio. Consente di verificare il rischio connesso al grado di dipendenza di un'impresa da fonti di finanziamento esterne. Un alto livello di indebitamento rispetto al proprio capitale, tendenzialmente, aumenta il rischio imprenditoriale per effetto di un minor grado di copertura patrimoniale delle potenziali perdite aziendali e di un maggiore peso degli oneri finanziari derivati dall'utilizzo di capitale altrui.\nSovraindebitamento.\nIn Italia la legge 27 gennaio 2012, n. 3 ha introdotto il concetto giuridico di \"sovraindebitamento\" come \"lo squilibrio tra le disponibilit\u00e0 liquide e le obbligazioni contratte da una persona fisica o soggetto giuridico\". A partire dal 2015 si sono viste le prime omologhe di sovraindebitamento che confermano in concreto la possibilit\u00e0 di ottenere una rimodulazione del debito in funzione delle possibilit\u00e0 economiche del creditore, con in alcuni caso forti riduzioni di quanto viene restituito.\nNel corso del 2016 iniziano ad essere pubblicate le prime sentenze di merito con l'applicazione della normativa, rilevabili dal sito sovraindebitamento.org dell'Associazione Italiana Sovraindebitamento.\nLa riduzione dei debiti da sovraindebitamento viene ottenuta tramite l'esdebitamento. Le strade possibili per attivare la procedura di esdebitazione sono due:"}
{"id": "556961", "revid": "77332", "url": "https://it.wikipedia.org/wiki?curid=556961", "title": "Pico della mirandola", "text": ""}
{"id": "556962", "revid": "399", "url": "https://it.wikipedia.org/wiki?curid=556962", "title": "Abba P. Lerner", "text": ""}
{"id": "556966", "revid": "1573940", "url": "https://it.wikipedia.org/wiki?curid=556966", "title": "Eumolpinae", "text": "Eumolpinae , \u00e8 una sottofamiglia di coleotteri della famiglia Chrysomelidae.\nDescrizione.\nLe Eumolpinae si riconoscono a prima vista dagli altri crisomelidi per il torace rotondeggiante, pi\u00f9 o meno sferico o campaniforme, ma sempre nettamente pi\u00f9 stretto delle elitre.\nUlteriori caratteristiche sono la testa piccola ed incassata nel torace, le coxe anteriori sferiche e le zampe solitamente ben sviluppate.\nI generi europei mostrano colorazioni scure, talvolta opache e persino coperte da pubescenza, mentre i generi esotici hanno spesso colorazioni metalliche accese.\nSistematica.\nLa sottofamiglia Eumolpinae comprende le seguenti trib\u00f9:\nIn Europa sono presenti i seguenti generi:"}
{"id": "556968", "revid": "226458", "url": "https://it.wikipedia.org/wiki?curid=556968", "title": "Cantone di Allanche", "text": "Il Cantone di Allanche era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556969", "revid": "767487", "url": "https://it.wikipedia.org/wiki?curid=556969", "title": "Andrea Tofanelli", "text": "Biografia.\nTofanelli ha iniziato a suonare la tromba nel 1976 e nel 1987 si \u00e8 diplomato in tromba all'Istituto Musicale Luigi Boccherini di Lucca. . \u00c8 molto famoso per essere un trombettista acutista, ossia un tipo di trombettista che supera di gran lunga l'estensione scritta di una classica tromba.\nPartecipazioni televisive.\nDal 1995 ha partecipato a produzioni televisive per Rai, Mediaset, LA7, Telemontecarlo e Sky. Tra i programmi a cui ha partecipato ricordiamo: \"Francamente me ne infischio...\", \"125 milioni di caz..te\" e \"Rockpolitik\" con Adriano Celentano, \"Stasera pago io\" con Fiorello, \"Pavarotti &amp; Friends\", \"Maurizio Costanzo Show\", \"Buona Domenica\" con l'orchestra di Demo Morselli, \"Passaparola\", \"La Corrida\" e \"Crozza Italia\".\nCollaborazioni.\nIn ambito jazzistico ha collaborato con la Big Bop Nouveau Band di Maynard Ferguson in Italia, Inghilterra e Stati Uniti. .\nAlcuni dei suoi tour si sono svolti negli Stati Uniti, in Inghilterra, in Lussemburgo, a Malta, in Finlandia, in Germania, in Francia, nel Liechtenstein, in Austria, in Svizzera, nei Paesi Bassi, in Belgio, in Scozia, in Grecia, in Spagna e nel Principato di Monaco.\nDa turnista ha inciso con alcuni artisti italiani: Luciano Pavarotti, Fiorello, Jovanotti, Adriano Celentano, la Big Band di Demo Morselli, Gianni Morandi, Renato Zero, Elio e le Storie Tese, Toto Cutugno, Dirotta su Cuba, Fausto Leali, Articolo 31, Gino Paoli e Tullio De Piscopo.\nInfine ha accompagnato artisti internazionali, ad esempio George Michael, Joe Cocker, Tom Jones, Michael Bubl\u00e9, Dee Dee Bridgewater, Randy Crawford, Matt Bianco, Kid Creole &amp; The Coconuts, Samantha Fox, Imagination, Patrick Hernandez, Tony Hadley, Paul Anka, Paul Young, Gloria Gaynor e Gibson Brothers e l'Arrigo Pedrollo Band."}
{"id": "556970", "revid": "226458", "url": "https://it.wikipedia.org/wiki?curid=556970", "title": "Cantone di Chaudes-Aigues", "text": "Il Cantone di Chaudes-Aigues era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556972", "revid": "767487", "url": "https://it.wikipedia.org/wiki?curid=556972", "title": "Celia Cruz", "text": "Trascorse gran parte della sua vita negli Stati Uniti d'America e, a causa di motivi politici, decise di non fare pi\u00f9 ritorno nella sua amata Cuba, se non per un unico concerto nella base americana di Guant\u00e1namo.\nCelia Cruz \u00e8 stata una delle cantanti latinoamericane pi\u00f9 conosciute e di maggior successo internazionale del secolo XX. Ha ricevuto innumerevoli premi e riconoscimenti in tutto il mondo tra cui spiccano 22 dischi d'oro, 3 Grammy Award e 4 Latin Grammy Award.\n\u00c8 conosciuta in tutto il mondo anche per la sua famosa esclamazione \"\u00a1Az\u00facar!\" (in italiano: \"Zucchero!\"), simbolo del suo modo ottimista di affrontare la vita e del suo orgoglio di cittadina cubana (la canna da zucchero \u00e8 infatti uno dei principali prodotti dell'agricoltura dell'isola).\nBiografia.\nNata a L'Avana nel quartiere di Santos Su\u00e1rez, fu la seconda di quattro fratelli. Studi\u00f2 per diventare maestra e ricevette lezioni di piano all'Accademia Musicale Municipale. Inizi\u00f2 a cantare fin da piccola, esordiendo nel 1947 in un programma radiofonico, chiamato \"La hora del t\u00e8\". Nel 1948 lavor\u00f2 come cantante per il gruppo \"Las Mulatas de Fuego\" di Roderico \"Rodne\" Neyra, con il quale viaggi\u00f2 in tourn\u00e9e in Venezuela e Messico e incise le sue prime canzoni.\nNel 1950 inizi\u00f2 la sua collaborazione con il gruppo Sonora Matancera, prendendo il posto della cantante Myrta Silva, che si era trasferita in Porto Rico.\nCon Sonora Matancera registr\u00f2 il suo primo disco a 78 giri che includeva le canzoni \"Cao, cao man\u00ed pica\u00f3\" (scritta da Jos\u00e9 Carb\u00f3 Men\u00e9ndez) e \"Mata siguaraya\" (scritta da Lino Fr\u00edas)\nIl successo arriv\u00f2 immediato e Celia visse con Sonora Matancera il suo periodo artistico d'oro, che dur\u00f2 15 anni e vide la pubblicazione di molti straordinari successi, quali \"Burundanga\", \"Caramelos\", \"El hierbero moderno\", \"Tu voz\", \"Ritmo tamb\u00f3 y flores\", \"Pa' la paloma\", \"Nuevo ritmo omelenk\u00f3\", \"Vall\u00e1n vallende\", \"La sopa en botella\" e molti altri\nIl viaggio senza ritorno.\nIl 15 luglio 1960 Celia lasci\u00f2 Cuba per andare a cantare in Messico con la Sonora Matancera. Nel 1961 il gruppo and\u00f2 in tourn\u00e9e negli Stati Uniti. Qui Celia fece le prime esperienze come cantante solista all\"'Hollywood Palladium\". Nel 1962 acquist\u00f2 un appartamento a New York e, raggiunta dalle notizie della morte, prima del padre, poi della madre, si spos\u00f2 il 14 luglio con Pedro Knight, suo manager e marito fino alla fine.\nNegli anni successivi inizi\u00f2 una lunga serie di tourn\u00e9e in Europa e nel mondo intero. Ottenne la cittadinanza statunitense e dichiar\u00f2 che non sarebbe pi\u00f9 tornata a Cuba fintantoch\u00e9 Fidel Castro fosse rimasto al potere. Nel 1966 fu chiamata da Tito Puente (che Celia aveva conosciuto in Giappone) per lavorare con la sua orchestra. Il frutto della collaborazione con Tito Puente furono 5 album. Lavor\u00f2 anche con la \"Orquesta de Memo Salamanca\" e con Lino Fr\u00edas. Tutte queste collaborazioni non le dettero per\u00f2 il successo aspettato.\nNel 1973 cant\u00f2 la sua prima canzone di salsa, \"Gracia divina\", cambiando cos\u00ec genere musicale.\nInizi\u00f2 a lavorare per la casa discografica \"Vaya Label\", per la quale inizi\u00f2 nel 1974, in coppia con Johnny Pacheco (che era considerato l'inventore del genere salsa) con l'album \"Celia y Johnny\". Ogni singola canzone di quell'album, che vinse il disco d'oro, divent\u00f2 un grande successo. Fra i brani ricordiamo \"Qu\u00edmbara\", \"Toro Mata\", \"Vieja luna\", \"Lo tuyo es mental\".\nDopo questo successo continu\u00f2 a cantare con Pacheco e con il gruppo \"Fania All Stars\". Arrivarono altre canzoni indimenticabili come \"El guaba\", \"La dicha m\u00eda\", \"As\u00ed cantaba pap\u00e1\", \"C\u00facala\". Nel 1977 inizi\u00f2 a lavorare anche con Willie Col\u00f3n (altri successi furono \"Usted abus\u00f3\", \"A pap\u00e1\", \"Pun Pun Pun Calatu\", \"Berimbau\", \"Un bemb\u00e9 pa' Yemay\u00e1\", \"Se tambalea\"). Negli anni Ottanta Celia and\u00f2 varie volte in tourn\u00e9e in America Latina e fu ospite di molti show televisivi, dove cant\u00f2 con altre stelle della propria epoca.\nNel 1982 si riun\u00ec di nuovo alla Sonora Matancera e con essa registr\u00f2 un altro sensazionale successo: \"Feliz Encuentro\". In questo stesso anno le fu reso omaggio con un concerto in suo onore al Madison Square Garden di New York, al quale parteciparono tutti i compagni della sua gi\u00e0 lunga carriera artistica, oltre ad altri artisti invitati. Nel 1989 vinse il suo primo Premio Grammy Latino con l'album Ritmo en el Coraz\u00f3n con Ray Barretto e fu invitata a celebrare a Central Park i 65 anni di Sonora Matancera. Nel 1990 riusc\u00ec a ritornare a Cuba seppure in territorio statunitense a Guant\u00e1namo per un concerto. L\u00e0 raccolse un pugno di terra cubana, terra che da allora l'accompagner\u00e0 sempre e che sar\u00e0 sepolta con lei.\nNel 1992 fece anche capolino nel mondo del cinema con una piccola comparsa nel film di Arne Glimscher I re del mambo.\nL'anno seguente incise \"Az\u00facar negra\" e \"Saz\u00f3n\", che furono altri due successi. Nel 1997 recit\u00f2 nella telenovela \"El alma no tiene color\". Nel 1998 incise il disco \"Mi vida es cantar\" che contiene quella che \u00e8 forse la pi\u00f9 conosciuta canzone di Celia in Italia, \"La vida es un carnaval\". In questo stesso anno firm\u00f2 un contratto con Sony music. Nel 1999 usc\u00ec una raccolta di artisti vari, \"Fuerte navidad\" con Chichi Peralta, Franco De Vita e Marcela Morelo. Nel 2000, con l'album \"Celia and friends\" vince il suo secondo Grammy, premio che ottenne anche l'anno successivo con l'album \"Siempre vivir\u00e9\".\nNel 2001 partecipa a Modena al Pavarotti &amp; Friends per l'Afghanistan interpretando \"Guantanamera\" assieme a Luciano Pavarotti e Jarabe de Palo.\nLa malattia e la morte.\nColta da un tumore cerebrale, continu\u00f2 a cantare e incise altri due album, \"La negra tiene tumbao\" sempre nel 2001, vincitore di un Grammy Award per Best Salsa Album ed il Disco di platino e \"Regalo del Alma\", pubblicato postumo nel 2003, che vince il Grammy Award per Best Salsa/Merengue Album, due Dischi di platino e contiene l'ultima hit \"R\u00ede y llora.\" Nel 2003, quando la sua malattia era gi\u00e0 in stato molto avanzato, il canale televisivo \"Telemundo\" decise di dedicarle un concerto tributo, presentato da Gloria Estefan e Marc Anthony. In quell'occasione cantarono per lei e alla sua presenza, in un teatro di Miami, oltre a Gloria Estefan e Marc Anthony e alle ospiti anglofone Gloria Gaynor e Patti LaBelle, le pi\u00f9 grandi voci dell'America latina, Jos\u00e9 Feliciano, Millie Quezada, La India, Ana Gabriel, Paulina Rubio, Gilberto Santa Rosa, Tito Nieves, Alicia Villareal, Olga Ta\u00f1\u00f3n, Arturo Sandoval, Rosario, Los Tri-O, Victor Manuelle e suo marito Pedro Knight.\n\u00c8 morta il 16 luglio 2003 nella sua casa a Fort Lee nel New Jersey all'et\u00e0 di 77 anni.\nDopo la sua morte il suo corpo, avvolto nella bandiera cubana, fu portato a Miami e a New York, in modo che tutti potessero renderle omaggio. A Miami circa 150\u00a0000 persone presero parte alle sue esequie ed un numero simile si ebbe a New York, dove il suo funerale \u00e8 stato il pi\u00f9 affollato che la citt\u00e0 abbia visto, dai tempi di quello di Judy Garland nel 1969. Il momento pi\u00f9 commovente delle celebrazioni, si \u00e8 avuto quando, durante la messa nella cattedrale San Patrizio di New York, Victor Manuelle ha cantato a cappella dal legg\u00eco le note di \"La vida es un carnaval\" con parte del testo modificato a braccio con parole dedicate a Celia Cruz, cos\u00ec come aveva fatto pochi mesi prima durante l'omaggio alla stessa Celia nell'introduzione allo spettacolo a lei dedicato di Telemundo. La cantante e amica di Celia Cruz Patti LaBelle ha intonato invece \"Ave Maria\".\nPremi e riconoscimenti.\nNella sua carriera ha ottenuto molti premi e riconoscimenti, fra cui una stella sulla Hollywood Walk of Fame, 3 premi Grammy, 3 lauree honoris causa negli Stati Uniti ed il \"National Endowment for the Arts\", consegnatole nel 1994 da Bill Clinton. Nel 2004 la figura di Celia Cruz fu il tema dei carnevali di Santa Cruz de Tenerife.\nCelia Cruz \u00e8 conosciuta universalmente come \"La guarachera de Cuba\", \"La guarachera de Oriente\", \"La guarachera del mundo\", ma soprattutto come \"La reina de la Salsa\", ossia \"La regina della salsa\".\nDiscografia.\nEtichetta Seeco.\nCon la Sonora Matancera\nCon la Orquesta de Rafael Hern\u00e1ndez\nCon la Orquesta de Vicentico Vald\u00e9s\nEtichetta Tico.\nCon Tito Puente y Orquesta\nCon Lino Fr\u00edas y Orquesta\nCon la Sonora de Memo Salamanca\nEtichetta Fania - Vaya.\nCon Johnny Pacheco\nCon la Sonora Ponce\u00f1a\nCon Willie Col\u00f3n\nCon Ray Barretto\nCon la Fania All Stars\nCon Tito Puente y orquesta"}
{"id": "556973", "revid": "226458", "url": "https://it.wikipedia.org/wiki?curid=556973", "title": "Cantone di Condat", "text": "Il Cantone di Condat era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556974", "revid": "226458", "url": "https://it.wikipedia.org/wiki?curid=556974", "title": "Cantone di Massiac", "text": "Il Cantone di Massiac era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556977", "revid": "287204", "url": "https://it.wikipedia.org/wiki?curid=556977", "title": "Cantone di Murat", "text": "Il Cantone di Murat \u00e8 una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 27 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "556978", "revid": "1318658", "url": "https://it.wikipedia.org/wiki?curid=556978", "title": "Lutherstadt Eisleben", "text": "Lutherstadt Eisleben \u00e8 una citt\u00e0 tedesca di abitanti situata nel land della Sassonia-Anhalt. Appartiene al circondario di Mansfeld-Harz Meridionale. \u00c8 conosciuta come citt\u00e0 natale di Martin Lutero (che pure vi mor\u00ec), da cui il nome ufficiale \"Lutherstadt Eisleben\".\nDal 1991 al 1994 \u00e8 stata capoluogo del circondario omonimo; dal 1994 al 1\u00ba luglio 2007 \u00e8 stata invece capoluogo del circondario di Mansfelder Land.\nStoria.\nEisleben fu menzionata la prima volta nel 994 sotto il nome di Islebia, per indicare un antico mercato. Come citt\u00e0 le fonti la registrano dal 1180. Appartenne ai conti di Mansfeld e nel 1780 pass\u00f2 alla Sassonia. Nel 1815 divenne prussiana.\nGeografia fisica.\nLa citt\u00e0 si divide in citt\u00e0 vecchia (Altstadt) e citt\u00e0 nuova (Neustadt), quest'ultima creata per i minatori nel corso del XIV secolo. Con abitanti (2005), la citt\u00e0 si trova lungo la linea ferroviaria Berga-Kelbra per Haale.\nCultura.\nI monumenti legati alla vita di Martin Lutero che si trovano a Wittenberg e ad Eisleben, sono stati inseriti nel 1997 nell'elenco del Patrimonio dell'umanit\u00e0 dell'UNESCO. Ad Eisleben si trovano la casa natale del grande riformatore religioso e la casa dove mor\u00ec (di grande suggestione il letto in cui spir\u00f2 e il calco della sua maschera funeraria), nonch\u00e9 la Chiesa dei Santi Pietro e Paolo, dove Lutero fu battezzato (il fonte battesimale \u00e8 tuttora conservato) e la Chiesa di Sant'Andrea, dove tenne i suoi ultimi sermoni.\nAmministrazione.\nEisleben \u00e8 stato il capoluogo del circondario rurale Mansfelder Land e sede della \"Verwaltungsgemeinschaft\" (\"comunit\u00e0 amministrativa\") Eisleben, che comprendeva le seguenti municipalit\u00e0 (popolazione del 2005 tra parentesi):\nDal 1\u00ba gennaio 2007 \u00e8 entrata a far parte del circondario di Mansfeld-Harz Meridionale, del quale \u00e8 capoluogo Sangerhausen. Eisleben \u00e8 inoltre diventata una citt\u00e0 indipendente dalle comunit\u00e0 amministrative (\"Verwaltungsgemeinschaften\")."}
{"id": "556981", "revid": "226458", "url": "https://it.wikipedia.org/wiki?curid=556981", "title": "Cantone di Pierrefort", "text": "Il Cantone di Pierrefort era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556983", "revid": "226458", "url": "https://it.wikipedia.org/wiki?curid=556983", "title": "Cantone di Ruynes-en-Margeride", "text": "Il Cantone di Ruynes-en-Margeride era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di"}
{"id": "556985", "revid": "17654", "url": "https://it.wikipedia.org/wiki?curid=556985", "title": "Ischl", "text": ""}
{"id": "556986", "revid": "1573940", "url": "https://it.wikipedia.org/wiki?curid=556986", "title": "Chrysochus", "text": "Chrysochus \u00e8 un genere di insetti coleotteri della famiglia Chrysomelidae (sottofamiglia Eumolpinae).\nIn Europa \u00e8 conosciuta una sola specie:\nSi tratta di un crisomelide lungo circa 1\u00a0cm, allungato e di colore viola scuro. Alcune variet\u00e0 mostrano il capo e il torace pi\u00f9 o meno verdastro."}
{"id": "556987", "revid": "226458", "url": "https://it.wikipedia.org/wiki?curid=556987", "title": "Cantone di Saint-Flour-Nord", "text": "Il Cantone di Saint-Flour-Nord era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Flour e i comuni di"}
{"id": "556989", "revid": "619191", "url": "https://it.wikipedia.org/wiki?curid=556989", "title": "Chitarra Warr", "text": "La Warr guitar, che fa parte della famiglia delle \"touch guitar\" o \"tap guitar\", \u00e8 uno strumento musicale simile ad una comune chitarra elettrica, ma \u00e8 caratterizzata dal maggior numero di corde e da una scala (distanza tra ponte e capotasto dello strumento) pi\u00f9 lunga, con un conseguente ampliamento dell'estensione, che raggiunge anche le 6 ottave nei modelli di maggiori dimensioni.\nViene per lo pi\u00f9 suonata con la tecnica del tapping, ma \u00e8 possibile anche usare tecniche tipiche del basso come lo slap e altre tipiche della chitarra, usando un plettro.\nSi pu\u00f2 suonare in verticale per facilitare il tapping a due mani o in posizione pi\u00f9 orizzontale per facilitare l'esecuzione di tecniche tipiche di basso e chitarra.\nCaratteristiche dello strumento.\nPu\u00f2 avere manico avvitato al corpo, o costruzione neck-thru, in cui il manico passa attraverso di esso, con corpo solido o scavato, simile ad un classico strumento elettroacustico (serie Artisan). Il numero di corde \u00e8 variabile, da otto a dodici per la serie Artist, Trey Gunn signature e Artisan, che pu\u00f2 montare anche corde in nylon o bronzo. La serie Phalanx (dodici o quattordici corde) si caratterizza per una diversa spaziatura delle corde (pi\u00f9 vicine quelle di chitarra e pi\u00f9 distanziate quelle di basso) e per una maggiore distanza tra i due gruppi di esse. Ci\u00f2 oltre al maggior sustain dovuto alla maggiore massa dello strumento, cosa che fa per\u00f2 aggravare il peso dello stesso, facilita le tecniche di basso e permette una migliore separazione tra i suoni dei due diversi gruppi di corde, permettendo ad esempio di usare suoni molto distorti nella parte melody senza che i bassi interferiscano troppo con essi.\nLe accordature possibili sono molte, con bassi accordati in quarte o quinte come nello stick, la \"crafty tuning\" inventata da Robert Fripp e usata da Trey Gunn sulla sua otto corde, \"uncrossed tuning\" (standard sulle phalanx), in cui le mani che suonano non si incrociano e con parti di basso e chitarra invertite rispetto alle accordature standard.\nSono stati costruiti, a richiesta, strumenti non standard con pi\u00f9 corde o diverse forme del corpo, pick-up diversi, intarsi, ecc.\nI pick-up sono dei classici magneti attivi Bartolini per le solid-body, a cui si possono aggiungere dei trasduttori piezoelettrici con opzione midi. Negli strumenti elettroacustici della serie Artisan i Bartolini sono opzionali, cos\u00ec come il midi mentre il piezo \u00e8 di serie (Trey Gunn ne suona una versione con parte di basso fretless).\n\u00c8 anche possibile personalizzare la scelta del legno, dai pi\u00f9 comuni ai pi\u00f9 esotici, in base alle determinate caratteristiche timbriche che l'artista richiede dallo strumento.\nMusicisti.\nUno dei chitarristi Warr pi\u00f9 conosciuti \u00e8 Trey Gunn, che ha suonato nei King Crimson sia la Warr guitar che il Chapman Stick. Altri artisti noti sono Ron Fairchildf, membro degli Oak Ridge Boys, Brian Kenney-Fresno, Jim Wright, Carson McWhirter, Mark Cook dei 99 Names of God and Hands, Markus Reuter, membro dei Tuner and Centrozoon, e Colin Marston, frontman dei Behold, The Arctopus."}
{"id": "556991", "revid": "226458", "url": "https://it.wikipedia.org/wiki?curid=556991", "title": "Cantone di Saint-Flour-Sud", "text": "Il Cantone di Saint-Flour-Sud era una divisione amministrativa dell'Arrondissement di Saint-Flour.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Saint-Flour e i comuni di"}
{"id": "556996", "revid": "767487", "url": "https://it.wikipedia.org/wiki?curid=556996", "title": "Coppa Intertoto UEFA 1997", "text": "La Coppa Intertoto UEFA 1997, terza edizione della manifestazione, vide vincitrici il Bastia, il Lione e l', le quali guadagnarono l'accesso alla Coppa UEFA 1997-1998.\nFase a gruppi.\nLe squadre che si assicurano un posto alle semifinali sono indicate in grassetto.\nSemifinali.\n\"Andata il 26 e 27 luglio, ritorno il 30 luglio.\"\nFinali.\n\"Andata il 12 agosto, ritorno il 26 agosto.\""}
{"id": "556997", "revid": "119343891", "url": "https://it.wikipedia.org/wiki?curid=556997", "title": "Trio", "text": "In musica il termine trio viene usato per indicare:\nGruppi strumentali.\nEsistono diversi tipi di gruppi strumentali; tra questi, i pi\u00f9 praticati sono:\nMusica classica.\nNella musica classica la formazione pi\u00f9 consueta \u00e8 costituita dal trio con pianoforte (violino, violoncello e pianoforte o tastiera).\nDurante il periodo barocco era molto pi\u00f9 diffuso il trio d'archi formato da due violini e violoncello, poi sostituito nel periodo classico dal trio violino-viola-violoncello.\nEsistono tuttavia anche altre formazioni altre formazioni, come ad esempio:\nMusica leggera.\nNella musica rock la formazione pi\u00f9 classica \u00e8 costituita da chitarra, basso e batteria. Esistono comunque altre formazioni come Emerson Lake &amp; Palmer, dove la chitarra \u00e8 sostituita dal pianoforte.\nQuesto genere di formazione permette di mettere in risalto il virtuosismo degli esecutori e dona una sensazione pi\u00f9 acuita dell'improvvisazione. Questa avviene veramente nei complessi di musica jazz nelle cosiddette jam session. Uno dei pi\u00f9 famosi rock trio fu quello costituito da Jimi Hendrix e uno dei pi\u00f9 energici fu quello dei Mot\u00f6rhead al suo debutto. Altri trii musicali notevoli includono Rush, The Police e Nirvana."}
{"id": "556999", "revid": "12582", "url": "https://it.wikipedia.org/wiki?curid=556999", "title": "Chitarra warr", "text": ""}
{"id": "557002", "revid": "438678", "url": "https://it.wikipedia.org/wiki?curid=557002", "title": "Un cuore in inverno", "text": "Un cuore in inverno (\"Un c\u0153ur en hiver\") \u00e8 un film del 1992 diretto da Claude Sautet.\nLa pellicola \u00e8 ispirata alla novella \"La principessina Mary\" in \"Un eroe del nostro tempo\" (1840) di Lermontov.\nTrama.\nSt\u00e9phane e Maxime sono liutai, amici dai tempi del conservatorio e ora soci. Tanto \u00e8 estroverso e brillante Maxime, quanto introverso e cupo St\u00e9phane. Maxime vive una bella storia d'amore con la giovane e affascinante violinista Camille. Il rapporto tra St\u00e9phane e Camille \u00e8 sin dall'inizio acceso e contrastante e ben presto sorge, forse persino in St\u00e9phane, un interesse sentimentale tra i due. Il liutaio per\u00f2 confesser\u00e0 all'innamorata che quelli creduti dalla donna come i segnali di una passione reciproca, celavano solamente la vanit\u00e0 di conquistarla.\nCommento.\nDialoghi, silenzi, musiche, sguardi, in una costruzione molto raffinata che l'ottima interpretazione dei tre protagonisti rende ancora pi\u00f9 preziosa.\nRiconoscimenti.\nIl premio alla regia alla Mostra del cinema di Venezia (ex-\u00e6quo con Dan Pita e Bigas Luna) del 1992 apre ad una serie di candidature e riconoscimenti che nel 1993 faranno di \"Un cuore in inverno\" uno dei film pi\u00f9 premiati in Europa. \u00c8 il film di Sautet che ha raccolto in assoluto il maggior numero di premi.\nCon il C\u00e9sar e il David, in particolare, sono raccolti in maniera equanime premi per il regista, per Dussollier (in Francia) cos\u00ec come per Auteuil, la B\u00e9art e il film stesso (in Italia)."}
{"id": "557005", "revid": "433605", "url": "https://it.wikipedia.org/wiki?curid=557005", "title": "Sarno (fiume)", "text": "Il Sarno \u00e8 un fiume della Campania che, a dispetto della sua brevit\u00e0 (appena 24\u00a0km), pu\u00f2 contare su un bacino notevolmente esteso (c. 500\u00a0km\u00b2).\nSe un tempo il fiume era navigabile e pescoso nonch\u00e9 citato da poeti e scrittori nelle loro opere, dal XX secolo \u00e8 diventato noto per essere considerato da alcuni, insieme ai torrenti Cavaiola e Solofrana (suoi tributari tramite il torrente Alveo Comune Nocerino), il corso d'acqua perenne pi\u00f9 inquinato d'Europa. .\nIl nome.\nGiovanni Maria Della Torre, scrittore e ricercatore XVII secolo, citando le opere di altri illustri del passato, scrisse che un tempo il fiume era chiamato \"Drangone, Dragoncello, Draconte e Draconzio\".\nLo storico Servio ha tramandato l'informazione che i primi abitanti della valle furono i Sarrasti, una popolazione pelasgica proveniente dal Peloponneso, e che furono loro a chiamare \"Sarno\" il fiume e s\u00e9 stessi \"Sarrasti\".\nIl bacino.\nIl bacino del Sarno, da est verso ovest, si apre dai monti Picentini (nel comune di Solofra) fino al golfo di Napoli (nei distretti della citt\u00e0 metropolitana di Napoli, di Castellammare di Stabia frazione Ponte Persica e, Torre Annunziata quartiere Rovigliano), mentre da sud verso nord va dai monti Lattari ai monti di Sarno, per una estensione complessiva di 438\u00a0km\u00b2 che interessa le province di Salerno, Napoli e Avellino.\nDal punto di vista politico-amministrativo il bacino si compone di 39 Comuni, di cui 17 appartengono alla Provincia di Salerno, 17 a quella di Napoli e 4 a quella di Avellino.\nDa qualche anno, con Legge Regionale 29 dicembre 2005 n. 24, \u00e8 stato istituito l'Ente Parco regionale Bacino Idrografico del fiume Sarno, che abbraccia il territorio dei Comuni di Sarno, San Valentino Torio, San Marzano sul Sarno, Scafati, Nocera Inferiore, appartenenti alla Provincia di Salerno, e dei Comuni di Striano, Poggiomarino, Pompei, Torre Annunziata e Castellammare di Stabia, appartenenti alla citt\u00e0 metropolitana di Napoli.\nIl corso.\nIl Sarno nasce alla quota di circa 30 metri sul livello del mare dalle pendici del monte Saro, facente parte del gruppo montuoso del Sant'Angelo-Pizzo d'Alvano.\nQuesto a sua volta costituisce la propaggine occidentale dei Monti Picentini, una catena montuosa a cavallo delle province di Avellino e Salerno, caratterizzata da una distesa forestale di oltre 40.000 ettari e da numerosi torrenti che rendono l'area il pi\u00f9 ricco serbatoio di acqua potabile dell'Italia meridionale.\nIl tratto iniziale del fiume era un tempo alimentato da numerose sorgenti ma, a partire dalla met\u00e0 del secolo scorso, le maggiori portate furono captate per alimentare l\"'Acquedotto Campano\".\nIl Sarno \u00e8 tuttora alimentato dalle acque di cinque sorgenti, la pi\u00f9 importante delle quali \u00e8 la \"Foce\", che si trova a nord-ovest della citt\u00e0 di Sarno e da cui traeva origine anche il \"Canale del Conte di Sarno\", un corso artificiale fatto costruire nel Cinquecento.\nLa seconda sorgente, \"Palazzo\", si trova nel centro abitato di Sarno, mentre la terza, \"Santa Marina\", si trova nel comune di Nocera Inferiore, in localit\u00e0 Fiano.\nQueste alimentano tre rivoli, il \"Rio Foce\", l'\"Acqua di Palazzo\" o \"Rio Palazzo\" e l'\"Acqua Santa Marina\" o \"Rio Santa Marina\", i quali, dopo un percorso rispettivamente di 2,5\u00a0km, 2\u00a0km e 6,7\u00a0km circa, si incontrano in localit\u00e0 \"Affrontata dello Specchio\", dopo di che un unico corso d'acqua, lento e sinuoso, si avvia verso occidente, segnando per alcuni tratti i confini delle province di Salerno e di Napoli, nonch\u00e9 quelli dei Comuni di Sarno, Striano, Poggiomarino, San Valentino Torio, San Marzano sul Sarno, Scafati, Pompei, Castellammare di Stabia e Torre Annunziata.\nDopo l'\"Affrontata dello Specchio\" il fiume incontra il ponte di San Marzano e, subito prima, riceve da sinistra il tributo del \"Fosso Imperatore\" proveniente da Nocera Inferiore, e poco pi\u00f9 a valle quello del \"Rio San Mauro\", sorgente in localit\u00e0 San Mauro di Nocera Inferiore.\nUna volta raggiunto il punto di confluenza con l'Alveo Nocerino il corso del fiume \u00e8 caratterizzato da diverse opere idrauliche che furono realizzate per fronteggiare due problemi: il deflusso delle acque, alterato dai cospicui apporti dell'Alveo Comune Nocerino; e la bassa pendenza del letto, che si aggira intorno allo 0,1%.\nPer fronteggiare detti problemi, parallelamente al fiume furono costruiti due alvei artificiali: il \"rio Mannara\" (o \"Controfosso sinistro\") e il \"Canale Piccolo Sarno\". \nA questi due va aggiunto il \"Controfosso Destro\" dell'Alveo Nocerino, che, sempre allo scopo di non incrementare la portata del predetto corso d'acqua, sottopassa a sifone l'alveo principale, per confluire nel Controfosso Sinistro, il quale raccoglie anche la modestissima portata di un altro corso d'acqua naturale, il fiumicello di \"Acquaviva\", che un tempo raggiungeva direttamente il Sarno.\nLe acque raccolte dal Canale Piccolo Sarno e quelle convogliate dal Controfosso sinistro ritornano nel corso del Sarno alcuni chilometri pi\u00f9 a valle: il primo, infatti, si reimmetteva in un'ansa del fiume posta a valle della frazione San Pietro di Scafati (oggi, invece, mediante un canale che sottopassa il Sarno, raggiunge il Controfosso sinistro), il secondo lo fa a valle della traversa di Scafati.\nNel centro di Scafati, accanto alla Chiesa \"Madonna delle Vergini\", il fiume incontra la traversa di Scafati, che, di fatto, \u00e8 la versione moderna dello sbarramento fatto costruire nel Seicento dal Conte di Celano.\nIn corrispondenza di quest'opera idraulica, il corso d'acqua si suddivide in due parti: il corso principale, che \u00e8 ancora il fiume vero e proprio, e una sua derivazione, il \"canale Bottaro\".\nQuest'ultimo, dividendosi dal Sarno, gli sottrae una portata di circa 2.000 litri al secondo utilizzata in parte per l'irrigazione dei terreni posti lungo la riva destra del fiume, e in parte per usi industriali. Quello che ne resta ritorna nel Sarno a circa un chilometro dalla foce, a monte dello stabilimento Lepetit. \nIl canale Bottaro fu costruito contemporaneamente alla pi\u00f9 nota traversa al fine di alimentare alcuni mulini in localit\u00e0 Bottaro, di propriet\u00e0 di Alfonso Piccolomini d'Aragona Conte di Celano, e probabilmente con l'ulteriore scopo di fare concorrenza agli eredi del Conte di Sarno, che, pochi anni prima, aveva fatto costruire il canale che da lui aveva preso il nome.\nDopo un ultimo tratto, che come si dir\u00e0 pi\u00f9 avanti \u00e8 stato oggetto di rettifica, il Sarno conclude la sua corsa di circa 24 chilometri, arrivando nel Mar Tirreno di fronte al pittoresco \"scoglio di Rovigliano\" nel Golfo di Napoli.\nIl Sarno prima dell'eruzione del Vesuvio del 79 d.C..\nNavigabilit\u00e0 del Sarno.\nIl primo fra gli autori antichi a riferire l'informazione circa la navigabilit\u00e0 del Sarno, fu il geografo Strabone:\nIl Sarno fiume e dio.\nIl Sarno, in epoca antica, al pari di altri fiumi pi\u00f9 famosi, svolse un ruolo di promotore della civilt\u00e0 umana e, per questo, fu adorato come un dio.\nDi esso \u00e8 stata tramandata un'immagine quasi univoca e facilmente riconoscibile: un vecchio con la barba, seminudo, disteso su un fianco e circondato da piante fluviali (in genere canne e papiri), nell'atto di reggere un vaso da cui sgorga acqua.\nLa pi\u00f9 notevole delle rappresentazioni note del dio Sarno \u00e8 certamente quella esistente in sul cosiddetto Fonte Helvius a Sant'Egidio del Monte Albino.\nIl Sarno dopo l'eruzione del 79 d.C..\nA seguito dell'eruzione del 79 d.C., buona parte della valle fu ricoperta di materiale vulcanico, il cui spessore vari\u00f2, in funzione di vari fattori, da pochi centimetri alle decine di metri, ma comunque il risultato fu che sotto quella coltre scomparvero terreni coltivati, case, strade e corsi d'acqua.\n tanto \u00e8 vero che, qualche centinaio di anni dopo e precisamente nel 552, data della battaglia dei Monti Lattari tra il generale bizantino Narsete e il re degli Ostrogoti Teia, del fiume si era perso anche il nome:\nIl fiume e le attivit\u00e0 antropiche.\nOltre alla pesca, all'irrigazione e al trasporto delle merci, sin dal Medioevo si ha notizia dell'esistenza lungo il corso del fiume di numerosi mulini.\nTuttavia l'attivit\u00e0 che pi\u00f9 di ogni altra caratterizz\u00f2 il fiume, per le sue ricadute positive (sotto l'aspetto economico) e negative (sotto il profilo sanitario), fu quella delle \"fusare\", una sorta di laghetti artificiali destinati alla coltivazione della canapa.\nDal momento che la valle degrada verso il mare con una pendenza bassissima, il fiume Sarno accumula sedimenti con una velocit\u00e0 impressionante. Per questa ragione, fin dal Medioevo si ha notizia del fatto che le istituzioni, per impedire le esondazioni, provvedessero alla pulizia del fondo del corso d'acqua e alla rimozione della vegetazione (detta \"moglia\") che si formava lungo gli argini.\nSeguendo una consuetudine consolidata nel tempo, la pulizia veniva eseguita a cura della citt\u00e0 di Sarno, ma col concorso nella spesa delle universit\u00e0 di San Valentino, San Marzano, Striano e San Pietro di Scafati. L'operazione avveniva facendo scendere nelle acque del fiume una mandria di bufale (non meno di trenta o quaranta animali) che, con gli zoccoli, agitavano il limo sabbioso del fondale, facilitandone il trasporto verso valle da parte della corrente.\nOggi ogni tipo di attivit\u00e0 \u00e8 preclusa per l'enorme inquinamento del corso d'acqua; infatti, a causa degli sversamenti delle concerie e delle industrie conserviere presenti lungo il flusso del fiume e dei suoi affluenti, quasi tutte le forme di vita si sono estinte e qualunque utilizzo delle acque \u00e8 pericoloso per la salute.\nQueste sono maleodoranti e malsane, e il loro colore rosso in certi periodi dell'anno - dovuto agli scarti delle industrie per produrre i famosi pomodori San Marzano - ha fatto s\u00ec che il fiume venisse soprannominato \"Rio Pomodoro\".\nLe modifiche al corso del fiume.\nL'estensione artificiale del bacino.\nPrima del 1800 il fiume, una volta giunto a nord di San Marzano, accoglieva in sinistra idraulica il \"Fosso Imperatore\" e poco pi\u00f9 a valle, il \"Rio San Mauro\".\nDal 1803 l'allora Soprintendenza dei Ponti e delle Strade - con lo scopo di risolvere il problema degli allagamenti di Nocera e dei suoi casali - realizz\u00f2 alcuni canali artificiali per convogliare le acque del \"Cavaiola\" e del \"Solofrana\" nel \"Rio San Mauro\"; si produsse quindi la prima sostanziale alterazione del fiume, ampliandone artificialmente il bacino e la portata.\nNel 1857, con la realizzazione del canale artificiale Alveo Comune Nocerino, venne alterato il corso in modo definitivo, strutturando il deflusso delle acque del Solofrana e del Cavaiola dal Quartiere militare di Nocera Inferiore fino al fiume, in un punto a valle dell'immissione del \"Rio San Mauro\".\nLa rettifica del basso Sarno.\nAgli inizi del Seicento Alfonso Piccolomini, feudatario di Scafati, fece scavare un canale artificiale e costru\u00ec uno sbarramento sul corso del fiume per attivare due nuovi mulini di sua propriet\u00e0 in localit\u00e0 Bottaro.\nLa novit\u00e0 comport\u00f2 due conseguenze negative: una drastica riduzione della navigabilit\u00e0 del fiume e l'allagamento di vaste aree a monte della diga, con danni incalcolabili all'attivit\u00e0 agricola e alla salute delle popolazioni della valle.\nDopo vari ricorsi fu avviato un giudizio presso il Consiglio Collaterale di Napoli, che si concluse favorevolmente per gli attori solo nel 1630. Il Conte rimosse la diga, ma nel 1656 innalz\u00f2 un nuovo sbarramento e, questa volta, la vertenza divent\u00f2 secolare.\nNel 1843, a seguito di un preciso quesito del Re, un Ufficiale del Genio Militare, il tenente colonnello Vincenzo degli Uberti, fu chiamato a relazionare circa la possibilit\u00e0 di rimuovere le cause che rendevano la valle malsana per la stagnazione delle acque del fiume, salvando nel contempo i mulini del feudatario di Scafati.\nSi giunse cos\u00ec al 1855, quando la lunga contesa fra Universit\u00e0 e feudatari trov\u00f2 un'imprevista soluzione. Ferdinando II, infatti, decise di rendere navigabile il fiume da Scafati alla foce, in modo che da mare si potesse raggiungere la fabbrica produttrice di polvere da sparo che era stata costruita in questa citt\u00e0.\nIl progetto richiese la rettifica del corso del basso Sarno, la cui lunghezza, eliminando una serie di tortuosit\u00e0, fu ridotta dai 12 chilometri iniziali a soli 5 e, nello stesso tempo, comport\u00f2 la bonifica dei terreni a monte.\nL'intervento, che dur\u00f2 fino al 1915, recep\u00ec l'orientamento di tenere in vita il sistema delle chiuse e di salvare le industrie esistenti.\nBisogna ammettere che si tratt\u00f2 di un intervento che incise profondamente sulla geografia e sulle condizioni igienico-sanitarie della valle, costituendo la premessa per una ripresa economica senza precedenti.\nLa rettifica dell'alto Sarno.\nDopo il 1860, quando i Borbone persero il Regno delle due Sicilie, si verific\u00f2 un cambio nell'orientamento politico.\nIl Governo post-unitario fu meno favorevole all'interventismo pubblico, ma ci\u00f2 non interruppe l'attivit\u00e0 dell'Amministrazione delle Bonifiche, e l'opera di risanamento prosegu\u00ec anche dopo l'Unit\u00e0 d'Italia, quando si concentr\u00f2 sull'alto corso del Sarno con interventi di raddrizzamento del corso d'acqua e di eliminazione delle anse - limitatamente al rio Foce - per favorire una maggiore velocit\u00e0 di deflusso.\nQuesti interventi, ritenuti al tempo utili alla regimazione delle acque, decretarono invece il peggioramento dell'idrologia del fiume che ne risult\u00f2 stravolta."}
{"id": "557009", "revid": "3831", "url": "https://it.wikipedia.org/wiki?curid=557009", "title": "Divisione Trasporto Regionale", "text": ""}
{"id": "557010", "revid": "787967", "url": "https://it.wikipedia.org/wiki?curid=557010", "title": "Salar (popolo)", "text": "I Salar (in cinese: \u6492\u62c9\u65cf, in Pinyin: \"S\u0101l\u0101z\u00fa\") sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese.\nLa popolazione dei Salar si attesta sulle 104.503 unit\u00e0 (secondo il censimento del 2000) di cui la maggior parte vive nella provincia di Qinghai (nella Contea Autonoma Salar di Xunhua, \u5faa\u5316\u6492\u62c9\u65cf\u81ea\u6cbb\u7e23, e nella Contea Autonoma Hui di Hualong, \u5316\u9686\u56de\u65cf\u81ea\u6cbb\u7e23), nella provincia di Gansu (nelle contee autonome dei Bonan, dei Dongxiang e dei Salar, \u7a4d\u77f3\u5c71\u4fdd\u5b89\u65cf\u6771\u9109\u65cf\u6492\u62c9\u65cf\u81ea\u6cbb\u7e23) e nella Regione Autonoma Uigura dello Xinjiang (nella Prefettura Autonoma Kazakh di Ili, \u4f0a\u7281\u54c8\u85a9\u514b\u81ea\u6cbb\u5dde).\nGli antenati dei Salar sono i popoli turchi degli Oghuz che migrarono in Cina e si mescolarono ai Tibetani, agli Han e agli Hui. I Salar sono musulmani e vivono in una societ\u00e0 patriarcale a base di agricoltura.\nLingua.\nLa lingua salar \u00e8 divisa in due grandi dialetti. La divergenza \u00e8 dovuta alle diverse influenze culturali: da una parte le lingue tibetane e cinesi, dall'altra le lingue uigure e kazake. Solo un terzo dei Salar parla la propria lingua. Il resto usa il cinese o il tibetano. La lingua salar non ha una sua forma scritta. Infine, vi sono numerose similitudini fra il salar e la lingua turkmena.\nAntropologicamente i Salar fanno parte del ceppo mongolo dell'Asia Centrale, anche se ci sono all'interno di esso molte influenze di gruppi etnici tibetani e Han."}
{"id": "557011", "revid": "123736538", "url": "https://it.wikipedia.org/wiki?curid=557011", "title": "Guardia nazionale", "text": ""}
{"id": "557012", "revid": "287204", "url": "https://it.wikipedia.org/wiki?curid=557012", "title": "White widow", "text": "White widow \u00e8 una variet\u00e0 di \"Cannabis\" molto ricca in principi attivi, venduta nei coffee-shop nei Paesi Bassi. Ha vinto la Cannabis Cup.\nStoria.\nLa White widow \u00e8 stata creata per la prima volta nel 1995, in serra nei Paesi Bassi, e nello stesso anno di creazione ha vinto il premio 1st Bio HTCC. La pianta \u00e8 diventata subito famosa per le sue foglie che diventano bianche durante la fioritura. La genetica era stata tenuta inizialmente sconosciuta per evitare emulazioni da parte di altre compagnie, ora \u00e8 noto che i semi per l'incrocio vengono dal Brasile (Manga Rosa) e dal sud dell'India (Kerala).\nPurtroppo la pianta originale di White widow \u00e8 andata distrutta per errore dal suo stesso creatore e dato che la pianta era sterile in quanto data da incroci genetici il ceppo originale \u00e8 da considerarsi perso.\nColtivazione.\nSia all'aperto che in serra. Come per le altre piante il raccolto \u00e8 maggiore se la pianta \u00e8 coltivata all'aperto. Tuttavia \u00e8 pi\u00f9 difficile controllare l'ecosistema. La coltivazione in serra permette di mantenere temperatura, umidit\u00e0 e illuminazione prefissati oltre che avere una pianta protetta da parassiti ed altri animali infestanti.\nPer la coltivazione indoor la pianta richiede 8-9 settimane con la possibilit\u00e0 di raggiungere una produzione anche di 400-600 grammi/m^2,in outdoor pu\u00f2 raggiungere i 500-600 g a pianta, si semina in primavera e fiorisce nei primi di ottobre nell'emisfero Nord."}
{"id": "557013", "revid": "110157", "url": "https://it.wikipedia.org/wiki?curid=557013", "title": "Pinacoteca nazionale (Cagliari)", "text": "La Pinacoteca nazionale di Cagliari, situata all'interno del complesso museale della Cittadella dei musei, si trova in piazza Arsenale 1 a Cagliari ed espone varie raccolte derivate sia da donazioni private che da acquisizioni statali.\nNelle sale della Pinacoteca sono ospitati dipinti di artisti sardi dal Cinquecento al Novecento, opere pittoriche dei secoli XV-XVIII di scuola genovese, napoletana e romana e una raccolta di retabli sardi e catalani del '400 e '500.\nIl museo possiede anche una collezione etnografica e di artigianato, che viene esposta a rotazione.\nStoria.\nLo spazio espositivo della pinacoteca nasce all'interno del perimetro dell'ex regio arsenale militare dopo essere stata ospitata a partire dalla fine dell'Ottocento nel palazzo delle Seziate e chiusa al pubblico per pi\u00f9 di un secolo. \nLa mostra \u00e8 allestita dal 1992 all'interno del complesso della Cittadella dei musei.\nIl primo nucleo della collezione si form\u00f2 dopo il 1866 in seguito alle leggi di soppressione degli enti ecclesiastici, che fecero confluire nel patrimonio dello Stato numerose opere pittoriche, e alla distruzione della chiesa di San Francesco di Stampace nel 1875.\nInterno.\nL'edificio si snoda su tre livelli intorno alle antiche mura spagnole.\nPiano superiore.\nIl retablo (dal latino \"retro tabula\", cio\u00e8 \"dietro la mensa dell'altare\") \u00e8 una grande pala d'altare costituita da numerose tavole dipinte con soggetti sacri, assemblate entro una grande struttura architettonica in legno dorato. \nSono inoltre presenti opere di:\nPiano intermedio.\nAl piano intermedio sono conservati dipinti del XVII-XVIII secolo, opera di artisti prevalentemente extraisolani come Domenico Fiasella (\"San Gerolamo\"; \"Rebecca alla fonte\").\nPiano inferiore.\nSono inoltre presenti opere di autori sardi dell'Ottocento e del Novecento che rappresentano temi della vita rurale, paesaggi e ritratti di personaggi locali.\nEsposizioni temporanee del materiale etnografico.\nLa collezione etnografica (che per motivi di spazio viene esposta a rotazione) \u00e8 databile tra la fine del 1800 e gli inizi del 1900 e comprende:\nServizi.\nIl museo offre un servizio di visita guidata ed un opuscolo (in italiano e in inglese) che illustra il percorso espositivo."}
{"id": "557015", "revid": "1442080", "url": "https://it.wikipedia.org/wiki?curid=557015", "title": "Formazioni di difesa proletaria a Genova", "text": "Le formazioni di difesa proletaria a Genova nacquero e operarono nel periodo 1920-1922 da formazioni politiche che spaziavano dal mazzinianesimo al socialismo rivoluzionario alle aggregazioni anarchiche ai socialisti internazionalisti alla neonata frangia comunista (poi Partito Comunista d'Italia nel 1921).\nLe societ\u00e0 di Mutuo Soccorso, sindacato e politicizzazione.\nNascono le societ\u00e0 di mutuo soccorso e le associazioni di difesa operaia, mentre la classe operaia genovese \u00e8 sotto l'influsso di ideologie mazziniane, ma \u00e8 anche presente una forte componente anarchica (a Genova nel '19 sbarca Errico Malatesta .\nLe organizzazioni proletarie passano dal mazzinianesimo e dall'associativismo di mutuo soccorso alle Leghe di resistenza, organizzazioni di tipo sindacale moderno, sul modello francese delle Bourses du Travail, che si formano sia per categoria di lavoro che sul territorio.\nLa prima Camera del Lavoro a costituirsi \u00e8 quella di Sampierdarena (1895, circa 2000 iscritti), la seconda \u00e8 quella di Genova (1896, circa 4000 iscritti). Primo caso in una citt\u00e0 italiana per la libert\u00e0 di associazione \u00e8 a Genova: il governo deve cedere, la partecipazione \u00e8 massiccia, completa a Sestri: viene ricostituita la Camera del Lavoro di Genova, di cui Sestri Ponente, Sampierdarena e Voltri sono sezioni distaccate. La Camera del Lavoro di Sestri dal 1902 diviene autonoma, primo segretario \u00e8 il socialista rivoluzionario Dino Bruschi. \u00c8 l'inizio della combattiva e solidaristica storia del proletariato di Sestri con le sue anvanguardie formate da anarchici e la massa di combattivi attivisti socialisti rivoluzionari e socialisti intransigenti.\nNello sciopero generale nazionale del 1904 si hanno scontri e feriti, mentre inizia la chiarificazione politica fra le varie ali del movimento operaio, che anche dopo la scissione di Sala Sivori del 1892 fra socialisti ed anarchici non ne intacca la compattezza operativo-sindacale. Una conseguenza \u00e8 per\u00f2 il passaggio nel 1906 di anarchici e socialisti intransigenti (ormai passati quasi in massa al socialismo rivoluzionario) al sindacalismo rivoluzionario: a Genova e a Sampierdarena accanto alle Camere del Lavoro confederali nasceranno \"Camere sindacaliste rivoluzionarie\", a Sestri l'intera Camera del Lavoro passa integralmente al sindacalismo rivoluzionario. Angelo Faggi e Antonio Negro si alterneranno alla guida della CdL sestrese dal 1912 (costituzione USI) fino alla sua chiusura ad opera del fascismo.\nDagli anni dieci inizia il periodo pi\u00f9 ricco della lotta del proletariato Sestrese, con rivendicazioni ed opposizione al padronato (lotte per miglioramenti salariali, scioperi generali per solidariet\u00e0 con altre categorie di lavoratori, sciopero contro il regolamento di officina, concordato con i rappresentanti sindacali confederali), in un crescendo di scioperi e manifestazioni per i diritti della classe operaia, ma anche per solidariet\u00e0 verso gli altri lavoratori che avr\u00e0 il suo culmine nel contesto nazionale della Settimana Rossa.\nDopo la Grande guerra e gli scioperi del Biennio Rosso la Camera del Lavoro di Sestri Ponente (circa 14.000 iscritti) \u00e8 guidata da militanti dell'USI, e in essa giocano un ruolo di primo piano numerosi anarchici (Giovanni Mariani, Pietro Caviglia, i fratelli Angelo e Antonio Dettori, i fratelli Cristoforo e Lorenzo Piana, i fratelliCarlo, Attilio, Dante Stanchi). In quel periodo il Sindacato Nazionale Metallurgici \u00e8 diretto da Alibrando Giovannetti, l'associazione possiede un giornale che tiene informati gli operai e lancia parole d'ordine di lotta.\nNel 1920 il movimento \u00e8 al culmine ma, come accadde in seguito agli Arditi del Popolo ed ai movimenti armati antifascisti in generale, l'ala riformista della sinistra e la dirigenza del Partito Comunista d'Italia impediscono l'unit\u00e0 del movimento.\nDifesa della Camera del Lavoro di Sestri Ponente.\n5 luglio 1921: squadre fasciste assaltano la Camera del Lavoro di Sestri Ponente (la \"palazzina Liberti\"), respinti in un primo tempo riescono successivamente ad entrare con l'aiuto di alcune Guardie Regie e di due autoblindo, incendiando gli uffici e la biblioteca civica che aveva sede nello stesso edificio. \nA Genova sono presenti diverse formazioni di autodifesa antifascista: i Lupi Rossi ed i Figli di Nessuno e sono stati strutturati in quattro battaglioni: \"Lenin\" e \"Trotsky\", comunisti, \"Tolstoj\", socialisti, \"Nulla da Perdere\", anarchici.\nTutte le formazioni genovesi confluiranno negli Arditi del Popolo o ne seguiranno l'organizzazione che, essendo di tipo paramilitare, pu\u00f2 ribattere colpo su colpo le incursioni squadriste applicando anche il metodo della \u201cdifesa preventiva\u201d. L'attacco a Sestri \u00e8 ben preparato e gli squadristi sono prevalentemente toscani, tra i quali i fascisti carrarini:\nGrazie alle direttive di Ivanoe Bonomi carabinieri e polizia interverranno per ristabilire l'ordine: nella Camera del Lavoro sono per\u00f2 attestati un centinaio di operai e militanti, molti armati, che daranno luogo ad una violenta sparatoria che dura fino all'alba del 5, due saranno i feriti gravi tra gli aggressori. I difensori riescono a defilarsi ed a mettersi in salvo, mentre i fascisti entrano mediante una autoblindo che sfonda il cancello.\nLa Camera del Lavoro di Sestri Ponente comunque riaprir\u00e0 e richiuder\u00e0 a vicende alterne sino a settembre, dimostrando la difficolt\u00e0 che ebbero gli squadristi a prenderne possesso.\nA Genova i fascisti passano battendo le formazioni di difesa proletaria, con scontri che si protraggono per quasi tutto il 1922, con lo sciopero generale del 31 luglio, che vede una partecipazione compatta ma in fase terminale.\nMolti dei fuoriusciti genovesi (ovvero gli esiliati e/o riparati all'estero) combatteranno nella Guerra civile spagnola e/o come comandanti partigiani (Gaetano Perillo)."}
{"id": "557018", "revid": "125391903", "url": "https://it.wikipedia.org/wiki?curid=557018", "title": "Miranda Cosgrove", "text": "Biografia.\nI primi anni.\nMiranda Cosgrove \u00e8 nata a Los Angeles in California. Ha origini inglesi, irlandesi e francesi. All'et\u00e0 di tre anni \u00e8 stata scoperta da un agente mentre cantava e ballava in un ristorante; dopo aver scelto di intraprendere la carriera di attrice \u00e8 apparsa in alcuni spot per Mello Yello (marchio di bibite gassate) e per le catene di fast food McDonald's e Burger King. All'et\u00e0 di 7 anni inizi\u00f2 a fare provini per ruoli teatrali e televisivi.\nCarriera.\n2001-2007: il debutto cinematografico.\nLa prima apparizione televisiva di Miranda \u00e8 stata nel 2001, come la doppiatrice di 5 anni di Lana Lang nel primo episodio di \"Smallville\". Miranda poi ha fatto la sua prima apparizione nel cinema con il film del 2003 \"School of Rock\". Nel film interpreta Hathaway Summer, una giovane ragazza ambiziosa che diventa la manager della rock band della classe. \"School of Rock\" \u00e8 stato un successo incassando oltre 130 milioni di dollari in tutto il mondo, e la recitazione di Miranda \u00e8 stata ben accolta dalla critica.\nNel gennaio 2004 Miranda ha presto ottenuto il suo primo ruolo importante in una serie televisiva Drake &amp; Josh di Nickelodeon, al fianco di Drake Bell e Josh Peck. Nella serie, ha interpretato Megan Parker, la sorella minore furba dei due protagonisti.\nNel 2004 ha interpretato per un episodio (poi sostituita di Shelby Rabara) il ruolo di Jessica nella serie I Finnerty. Nel 2005 ha doppiato il personaggio di Munch nel film \"Here Comes Peter Cottontail: The Movie\" e un personaggio minore in un episodio della serie \"Lilo &amp; Stitch\" in onda su Disney Channel. \nCosgrove ha ricevuto il suo secondo ruolo importante nel film \"I tuoi, i miei e i nostri\", in cui interpretava il personaggio di Joni. Il film ha incassato $ negli Stati Uniti.\n2007-2012: iCarly e inizio carriera da cantante.\nNel 2007 ha interpretato in Zoey 101 il ruolo di Paige Howord; il suo vero successo, tuttavia, \u00e8 iniziato con la sit-com \"iCarly\", nella quale era la protagonista Carly Shay, una bloggista e ragazza americana che vive con suo fratello.\nIl debutto di Miranda come cantante \u00e8 stato con la sigla di \"iCarly\" \"Leave It All to Me\", in collaborazione con Drake Bell. \u00c8 stato pubblicato come singolo nel dicembre 2007 attraverso la distribuzione digitale e l'anno dopo ha debuttato alla posizione n.28 della Billboard 200 e ha raggiunto la posizione numero 100 nella Billboard Hot 100. L'album ha debuttato al numero uno della Billboard Album Kid Graphic.\nIl 3 febbraio 2009 ha pubblicato il suo primo disco da solista: \"Extended Play About You Now\".\nTra il 2009 e il 2011 ha collaborato con i cantautori The Matrix, Dr. Luke, Max Martin, Leah Haywood, e Daniel James. Nel gennaio 2011 ha rivelato che il suo nuovo EP sarebbe intitolato \"High Maintenance\". La prima canzone, intitolata \"Crazy Dance\", \u00e8 stato scritto da Max Martin, Shellback, e Avril Lavigne e prodotto da Martin e Shellback. Il 24 gennaio 2011 ha iniziato il suo tour \"Crazy Dancing Tour\" nel Nord America. Miranda ha continuato il tour in estate per promuovere il suo secondo singolo, \"High Maintenance\". Il 15 luglio 2011 il tour \u00e8 proseguito con un nuovo nome, \"Crazy Dancing Summer Tour\" negli Stati Uniti e in Canada.\nMiranda ha doppiato Margo in \"Cattivissimo me\", uscito nelle sale il luglio 2010.\n2013-presente: Dopo iCarly.\nMiranda torna a doppiare Margo in \"Cattivissimo me 2\" nel 2013.\nNel 2015 \u00e8 protagonista nel film horror \"The Intruders\" con Austin Butler interpretando il ruolo di Rose. \nNel 2016 ottiene la parte di Shea Moore, uno dei ruoli principali della serie televisiva \"Crowded\". \nNel 2017 ha ripreso il ruolo di Margo in \"Cattivissimo me 3\". \nNel 2021, torna ad interpretare il ruolo di Carly Shay, nel revival di ICarly, in onda su Paramount+.\nDoppiatrici italiane.\nDa doppiatrice \u00e8 stata sostituita da:"}
{"id": "557019", "revid": "465169", "url": "https://it.wikipedia.org/wiki?curid=557019", "title": "Voulez-Vous", "text": "Voulez-Vous \u00e8 il sesto album del gruppo svedese degli ABBA, distribuito internazionalmente a partire dall'aprile del 1979.\nTrascinato dal successo dei due album precedenti e dal fenomeno della disco music, l'ABBA-mania perdur\u00f2 ancora sia in Scandinavia che in Regno Unito che in Oceania grazie all'uscita di \"Voulez-Vous\": dall'album furono estratti ben cinque singoli, tutti entrati nella top ten britannica. Per la quarta volta consecutiva, l'album finisce al primo posto della classifica britannica, saldandosi per quattro settimane e vendendo 400\u00a0000 copie solamente nella prima settimana.\nIl disco \u00e8 stato rimasterizzato digitalmente due volte, nel 1997 e nel 2001, per la Universal Records.\nTracce.\nTutte le canzoni sono state composte da Benny Andersson e Bj\u00f6rn Ulvaeus\nClassifiche.\nAlbum\nSingoli"}
{"id": "557020", "revid": "2074539", "url": "https://it.wikipedia.org/wiki?curid=557020", "title": "Mark Owen", "text": "Biografia.\nDa piccolo frequenta la \"Holy Rosary Primary School\" e la \"St. Augustine of Canterbury R.C. High School\" di Oldham. Il suo sogno era quello di diventare un calciatore professionista: sostenne vari provini per molti club inglesi, fra cui il Manchester United, l'Huddersfield Town e il Rochdale. Un infortunio serio lo costrinse ad abbandonare i suoi sogni di ragazzo. Owen inizi\u00f2 dunque a lavorare prima come commesso in un negozio di vestiti, poi come impiegato alla Barclays Bank. Nel 1990, dopo un incontro con Gary Barlow, venne selezionato per entrare a far parte dei Take That.\nDopo lo scioglimento del gruppo, Mark intraprende una carriera solista. Pubblica un primo album nel 1996, \"Green Man\", mentre gli altri vengono alla luce dopo la sua vittoria al reality show Grande Fratello VIP inglese nel 2002. Nel 2003 pubblica un nuovo album di discreto successo, \"In Your Own Time\", di cui le canzoni pi\u00f9 acclamate sono \"Alone Without You\" e \"Four Minute Warning\". Due anni dopo, torna alla ribalta con il suo ultimo album da solista, \"How The Mighty Fall\", in cui escono \"Hail Mary\", \"Believe in The Boogie\" e \"Makin' Out\", le pi\u00f9 famose ancora oggi.\nNel 2005 ritorna agli esordi, riformando con i suoi vecchi compagni il gruppo musicale che gli ha regalato la fama, e il 19 agosto 2006 diventa padre del piccolo Elwood Jack, nato dalla relazione con l'attrice Emma Ferguson. La famiglia si \u00e8 allargata nel novembre 2008 con l'arrivo della piccola Willow Rose. Il 24 luglio 2012 \u00e8 nata la piccola Fox India, terzogenita di Mark ed Emma. Nel 2013 scrive un pezzo per Marco Mengoni, \"Pronto a correre\", contenuto nell'omonimo album"}
{"id": "557021", "revid": "767487", "url": "https://it.wikipedia.org/wiki?curid=557021", "title": "Madadayo - Il compleanno", "text": " \u00e8 un film del 1993 diretto da Akira Kurosawa.\nIl titolo significa \"non ancora\", frase propiziatoria che, nella tradizione nipponica, gli anziani declamano il giorno del loro compleanno, riferendosi alla morte. Si tratta dell'ultimo film firmato dal regista giapponese Kurosawa.\nTrama.\nTokyo, 1943. Un maturo professore universitario di letteratura tedesca lascia l'insegnamento. Nonostante la scarsit\u00e0 di viveri, egli decide di offrire a cinque discepoli una cena in ricordo degli anni trascorsi insieme. Terminata la guerra, gli ex allievi continuano a frequentare il loro insegnante, celebrando ogni anno un banchetto in suo onore. Di volta in volta, in occasione del compleanno del professore, la cena sar\u00e0 sempre pi\u00f9 sontuosa e riunir\u00e0 un numero sempre maggiore di convitati. Ogni volta il rito prevede la domanda dei suoi allievi \"Mada kai?\" (tr. \"Sei pronto?\"), alla quale egli risponde: \"Madadayo\" (tr. \"Non ancora\").\nDistribuzione.\nFu presentato fuori concorso al 46\u00ba Festival di Cannes."}
{"id": "557025", "revid": "77358", "url": "https://it.wikipedia.org/wiki?curid=557025", "title": "Madadayo, il compleanno", "text": ""}
{"id": "557026", "revid": "77358", "url": "https://it.wikipedia.org/wiki?curid=557026", "title": "Madadayo", "text": ""}
{"id": "557029", "revid": "287204", "url": "https://it.wikipedia.org/wiki?curid=557029", "title": "I mille volti del terrore", "text": "I mille volti del terrore (\"The Year's Best Horror Stories. Serie VI\") \u00e8 un'antologia di racconti horror di vari autori curata da Gerald W. Page."}
{"id": "557037", "revid": "363629", "url": "https://it.wikipedia.org/wiki?curid=557037", "title": "Mondino dei Liuzzi", "text": "Biografia.\nFiglio di Nerino Frazoli de' Luzzi, farmacista, e nipote di Liuzzo de' Luzzi professore di medicina, Mondino nasce a Bologna da una famiglia di speziali di origine fiorentina. La famiglia di Mondino risulta infatti iscritta alla Societ\u00e0 dei Toschi di Bologna tra gli anni 1259 e 1314. Negli atti di questa corporazione della gente originaria della Toscana l'ortografia del cognome varia tra Liucci, Lucci, Liuzzi, Luzzi e dal Luzzo (la forma latina risulta essere in vari documenti dell'epoca \"de Luciis\", \"de Liuccis\", \"de Leuciis\"). \nLa Bologna dell'epoca era dilaniata dai contrasti tra guelfi e ghibellini, la famiglia de' Liuzzi si schiera con questi ultimi. A seguito del prevalere della fazione guelfa, Mondino viene esiliato da Bologna ove rientrer\u00e0, dopo alcuni anni, a seguito del pagamento di un riscatto molto oneroso.\nL'anatomia.\nDiscepolo di Taddeo Alderotti, Mondino si laure\u00f2 in medicina all'ateneo bolognese intorno al 1292. Nel 1321 divent\u00f2 lettore pubblico nell'ateneo bolognese ove insegn\u00f2 medicina e soprattutto tenne corsi di anatomia.\nMondino de' Liuzzi fu il primo anatomista che riprese la pratica delle dissezioni del corpo umano, che, iniziata da Erofilo nel III secolo a.C., era stata abbandonata gi\u00e0 dai suoi immediati successori (la scuola medica salernitana aveva ripreso lo studio dell'anatomia, ma praticando solo dissezioni di animali).\nL'esempio di Mondino fu imitato ben presto dagli anatomisti di Montpellier e poi da quelli delle altre principali universit\u00e0 europee. Guy de Chauliac, considerato il fondatore della chirurgia francese e, come tanti, discepolo dell'ateneo bolognese, lo citer\u00e0 nella sua \"Chirurgia Magna\" riconoscendolo quale Maestro di Anatomia.\nLo scopo delle dissezioni anatomiche praticate da Mondino e dai suoi seguaci era molto pi\u00f9 didattico che di ricerca e ci\u00f2 spiega la lentezza con cui nei secoli successivi furono superate alcune errate concezioni anatomiche di Galeno, al quale lo stesso Mondino continu\u00f2 a fare spesso riferimento. In qualche caso tuttavia egli sottolinea punti di disaccordo con l'antica autorit\u00e0, cominciando quell'opera di erosione che dovr\u00e0 proseguire ancora per secoli prima di vedere finalmente demoliti alcuni postulati del medico greco-romano.\nNel 1316 Mondino scrisse il suo \"Anothomia\": un testo che sar\u00e0 utilizzato da intere generazioni di studenti, ai quali egli si rivolge spiegando i tempi ed i modi della dissezione autoptica; lo studio degli organi, distinti in \"nutritivi\" (addominali), \"spirituali\" (toracici), \"animali\" (testa) ed \"estremit\u00e0\", si svolgeva con un ben preciso ordine: \"positio\", \"complexio\", \"quantitas\", \"numerus\", \"figura\", \"colligatio\", \"actio et utilitas\", \"aegritudines\".\nOltre che questo manuale di anatomia, Mondino scriver\u00e0 anche di argomenti clinici e commenter\u00e0 le opere dei grandi medici del mondo classico e della scuola araba, per i quali mostr\u00f2 sempre un grande rispetto.\n\"Mundinus\" nell'arte e letteratura.\nLe ricerche di \"Mundinus\", professore a Bologna, vengono messe in scena nel racconto \"Don Andrea Versalius, l'anatomista\" di P\u00e9trus Borel, detto \u00abil Licantropo\u00bb, riferendosi a un tempo intorno al 1315 quando Mondino de' Liuzzi mise in mostra tre scheletri umani sezionati. Lo scandalo, condannato dalla Chiesa, ritenuto formalmente sacrilego, non ebbe alcun seguito e lo stesso \"Mundinus\", intimorito dall'editto \"Ancor caldo\" di Bonifacio VII non trasse vantaggi notevoli dalle sue ricerche. "}
{"id": "557038", "revid": "767487", "url": "https://it.wikipedia.org/wiki?curid=557038", "title": "Boysetsfire", "text": "I Boysetsfire sono un gruppo hardcore punk statunitense fondato nel 1994 a Newark nel Delaware.\nStoria del gruppo.\nI Boysetsfire sono uno dei gruppi di rappresentanza di quel filone post hardcore che era andato a mescolarsi con l'ondata emo dei primi anni novanta. La strada fatta da \"Consider\" a \"The Misery Index: Notes From The Plague Years\" \u00e8 tanta e li ha portati quasi a cambiare totalmente genere, tanto che in dodici anni di carriera sono diventati capofila del genere, non abbandonando per\u00f2 i messaggi che trascinavano dagli inizi. Contano una discografia iniziata con un paio di demo e di EP e terminata con vari album e raccolte e, come citato, sono passati in questi anni da un suono molto \u00e0 la Snapcase (coi quali hanno fatto uno split, oltre a Coalesce e Shai Hulud), ad una serie di brani molto melodici spesso molto da sing-along, esempio \u00e8 \"Walk Astray\", da \"The Misery Index: Notes From The Plague Years\".\nDopo una serie di tour e di album, il 31 luglio 2006 il gruppo ha deciso di chiudere la carriera, con un ultimo tour in Europa e in America. Hanno effettuato per\u00f2 una reunion nel 2010 (membri originali rimasti sono il cantante e i due chitarristi) e hanno inciso altri 2 album.\nContrariamente a molti altri gruppi su etichette come Victory Records o Equal Vision, un gruppo come i Boysetsfire che hanno iniziato con una demo intitolata \"Premonition, Change, Revolt\" non hanno mai abbandonato i messaggi d'estrema sinistra che hanno sempre lasciato nei testi, per quanto alla fine non fossero la massima rappresentanza della \"tradizione hardcore\" di non suonare in locali enormi, e di essere totalmente indipendenti da legami con major o comunque etichette grosse."}
{"id": "557040", "revid": "27723", "url": "https://it.wikipedia.org/wiki?curid=557040", "title": "Alpha Centauri A", "text": ""}
{"id": "557044", "revid": "49980", "url": "https://it.wikipedia.org/wiki?curid=557044", "title": "Sanpietrini", "text": ""}
{"id": "557046", "revid": "122148371", "url": "https://it.wikipedia.org/wiki?curid=557046", "title": "Quintetto", "text": "In musica, il quintetto \u00e8 un complesso musicale di cinque esecutori o una composizione musicale per tale organico.\nLa combinazione con due viole \u00e8 la pi\u00f9 diffusa nella musica classica occidentale; esistono tuttavia casi in cui il quinto strumento \u00e8 un contrabbasso, come nel quintetto op.77 di Anton\u00edn Dvo\u0159\u00e1k. Mozart, autore di sei quintetti con due viole, \u00e8 riconosciuto come il primo grande autore di quintetti, mentre un altro grande capolavoro \u00e8 il quintetto in do maggiore (con due violoncelli) di [Franz Schubert]. [Luigi Boccherini] fu invece il maggior sostenitore del quintetto con due violoncelli.\nMusica colta.\nIl quintetto nasce per lo pi\u00f9 dall'aggiunta di uno strumento (spesso il pianoforte ma anche il clarinetto) al classico quartetto d'archi costituito da due violini, viola e violoncello.\nIn molti casi il quartetto d'archi diventa quintetto quando viene integrato da una seconda viola, o da un secondo violoncello, oppure da un contrabbasso.\nEsiste tuttavia anche un altro quintetto classico, nato nel XIX secolo e basato interamente sugli strumenti a fiato, e solitamente si indica con il termine \"quintetto di fiati\".\nUn quintetto di fiati \u00e8 solitamente composto da: clarinetto, oboe, flauto, fagotto e corno francese, oppure oboe d'amore.\nLa fortuna di queste piccole formazioni \u00e8 strettamente legata alla grande diffusione della musica da camera nel XIX secolo.\nPopular music.\nIl quintetto, nella musica moderna, \u00e8 una formazione attualmente molto in voga e fa parte della cosiddetta musica \"colta\", in quanto di solito i suoi componenti sono di studi ed impostazione classica.\nIl repertorio musicale del quintetto moderno \u00e8 in larga misura costituito da trascrizioni di ogni tipo di composizioni di tutte le epoche, anche se non mancano ovviamente composizioni contemporanee espressamente dedicate.\nQuesta formazione comprende in genere varie taglie di strumenti, dalla pi\u00f9 acuta alla pi\u00f9 grave, per poter coprire tutti i registri musicali, e poter eseguire musiche anche molto complesse, come per esempio la trascrizione di una famosa sinfonia, o di un'opera per organo di Bach.\nL'obiettivo del quintetto \u00e8 infatti quello di rendere gli stessi cromatismi e la stessa melodia di una orchestra, anzi questa formazione si pu\u00f2 considerare una vera e propria orchestra in miniatura.\nI componenti di questi gruppi sono infatti spesso le prime parti di importanti orchestre, che si riuniscono periodicamente per eseguire musica, dando origine in alcuni casi a veri e propri fenomeni di costume, come il famoso quintetto di ottoni Canadian Brass.\nQuintetti di popular music.\nI tipi di quintetti moderni pi\u00f9 importanti sono essenzialmente due: il quintetto di ottoni e il quintetto di ance.\nIl classico quintetto di ottoni \u00e8 costituito da una prima tromba, una seconda tromba, un corno francese in fa, un trombone e una tuba. Chi esegue le parti di prima tromba spesso utilizza anche il trombino.\nTale formazione prende il nome di \"Symphonic Brass Quintet\".\nUn altro quintetto di ottoni, non dissimile dal precedente ma pi\u00f9 diffuso nei paesi anglosassoni, \u00e8 composto da 2 cornette in sib, un corno francese, un eufonio, e una tuba in mib.\nTale formazione prende il nome di \"Brass Band Quintet\".\nTalvolta si costituiscono quintetti di ottoni utilizzando le varie taglie dei flicorni.\nIl quintetto di ance pu\u00f2 essere composto per esempio da 5 sassofoni, o da 5 clarinetti: nel quintetto di sassofoni confluiranno il sassofono soprano, il sassofono contralto, il sassofono tenore, il sassofono baritono e il sassofono basso, e in quello di clarinetti il clarinetto soprano, il clarinetto contralto e il clarinetto basso, equamente distribuiti.\nAltre combinazioni di strumenti sono comunque possibili.\nMusica jazz.\nNel jazz le formazioni per cinque strumenti in genere comprendono la batteria, il basso acustico o elettrico (o il contrabbasso), e tre fra i seguenti strumenti:\nFra i pi\u00f9 celebri quintetti jazz vi furono quello formato da Charlie Parker (sassofono), Dizzy Gillespie (tromba), Bud Powell (pianoforte), Charles Mingus (contrabbasso) e Max Roach (percussioni) e quello di Miles Davis (con varie formazioni)."}
{"id": "557051", "revid": "751106", "url": "https://it.wikipedia.org/wiki?curid=557051", "title": "Polar Music", "text": "La Polar Music \u00e8 una casa discografica svedese fondata nel 1963 da Stikkan Andersons e il suo amico Bengt Bernhag. Il primo gruppo che firm\u00f2 con l'etichetta furono i Hootenanny Singers, di cui faceva parte Bj\u00f6rn Ulvaeus, uno dei membri dei futuri ABBA. La Polar guadagn\u00f2 un'enorme fortuna scritturando gli ABBA. Oggi \u00e8 parte del gruppo Universal Music Group.\nDal 1989, Stig Andersson ha istituito il \"Polar Music Prize\" assegnato annualmente.\nArtisti della Polar.\nABBA, Alive Feat, Jessie Martins, Lena Andersson, Chana, Crosstalk, Dilba, Emilia, Frida, Agnetha &amp; Linda, Ted G\u00e4rdestad, Hellacopters, The Infinite Mass, Fredrik Kempe, Lambretta, Maarja, Paulo Mendonca, Mr. Vegas Fea Intense, Emma Nilsdotter, Mats Paulson, Pineforest Crunch, Sam, Skintrade, Starr Chukki/infinit, Svenne &amp; Lotta, Joey Tempest, Top Notch, Topaz Sound, e Anders Widmark."}
{"id": "557052", "revid": "1543377", "url": "https://it.wikipedia.org/wiki?curid=557052", "title": "Polar (genere)", "text": "Il polar \u00e8 un genere cinematografico e letterario, neologismo francese nato dalla fusione dei termini poliziesco (\"policier\") e noir.\nIdentifica un genere di romanzi e film dalle note cupe ed introspettive caratteristiche del noir, i cui protagonisti per\u00f2 sono tipicamente appartenenti alle forze dell'ordine, spesso coinvolti in un percorso catartico o di mutamento della propria esistenza. Il termine \u00e8 stato coniato dalla critica francese per definire il noir nazionale di quel paese dagli anni quaranta agli anni settanta. Alcuni critici parlano di \"polar noir\"."}
{"id": "557060", "revid": "13415", "url": "https://it.wikipedia.org/wiki?curid=557060", "title": "Pataria", "text": ""}
{"id": "557062", "revid": "765341", "url": "https://it.wikipedia.org/wiki?curid=557062", "title": "Angelo Luigi Fiorita", "text": "Biografia.\nNato da famiglia benestante, nel 1915 partecip\u00f2 quale ufficiale di complemento di artiglieria alla prima guerra mondiale, durante la quale fu decorato con una medaglia di bronzo al valor militare. Laureatosi a Torino in matematica pura, nel periodo fra le due guerre si diede al giornalismo, alla critica e prosegu\u00ec nella produzione letteraria gi\u00e0 iniziata nel 1911. Richiamato in servizio nel 1939 con il grado di maggiore, partecip\u00f2 alle campagne di Francia, di Jugoslavia e di Russia con il CSIR. Promosso tenente colonnello, assunse il comando della difesa costiera nella Liguria occidentale. Dopo l'8 settembre 1943 fu ufficiale della RSI ad Alessandria, dove perse due figli in tenerissima et\u00e0, vittime di un bombardamento su quella citt\u00e0 il 5 aprile 1945. Per questo motivo, dopo la guerra, aggiunse alle sue multiformi produzioni letterarie anche la letteratura per ragazzi.\nQuale giornalista ha ricoperto l'incarico di caporedattore de \"Il Piccolo di Alessandria\", \"La Forgia\", \"Il Caffaro\" e della rivista \"A Voxe de Zena\".\nVanta fra la sua produzione un folto numero di commedie in dialetto genovese, molte delle quali in collaborazione con Costanzo Carbone (la ditta Fiorita e Carbone), di massima trasmesse dall'emittente regionale ligure della RAI per l'interpretazione della compagnia di Giuseppe Marzari.\nNegli anni '30 pubblic\u00f2 alcune opere con lo pseudonimo di Dino Perrja "}
{"id": "557064", "revid": "1540383", "url": "https://it.wikipedia.org/wiki?curid=557064", "title": "Nuovo Partito Socialista (San Marino)", "text": "Il Nuovo Partito Socialista \u00e8 stato un partito politico sammarinese.\nStoria.\n\u00c8 stato fondato nel 2005 per volont\u00e0 di dissidenti del Partito Socialista Sammarinese che non hanno aderito alla fusione di quest'ultimo col Partito dei Democratici in seguito alla quale \u00e8 stato costituito il Partito dei Socialisti e dei Democratici.\nAlle elezioni politiche del 2006 ha ottenuto 1.194 voti, pari al 5,41% delle preferenze vedendosi attribuire 3 seggi al Consiglio Grande e Generale.\nPartito d'opposizione fino a dicembre 2008, dopo le elezioni vinte della coalizione guidata dal PDCS, il Nuovo Partito Socialista \u00e8 entrato nel governo con il suo segretario Augusto Casali, nominato Segretario di Stato alla Giustizia, Informazione, Ricerca e Rapporti con le Giunte di Castello.\nL'organo stampa del movimento politico era il mensile \"Il Binocolo\".\nIl partito ha comunicato poi una collaborazione con il Partito Socialista Riformista Sammarinese, che \u00e8 culminata il 30 maggio 2012 con la fusione tra i due partiti e la costituzione del Partito Socialista."}
{"id": "557083", "revid": "228587", "url": "https://it.wikipedia.org/wiki?curid=557083", "title": "Breath figures", "text": "Con il termine Breath Figures si suole indicare il particolare ordinamento spaziale dell'acqua che si ottiene respirando (\"breath\") su una superficie fredda, sia essa solida oppure liquida: a seconda delle propriet\u00e0 di bagnabilit\u00e0 della superficie si possono formare sia un film uniforme, che appare scuro, sia un insieme di goccioline, che riflettono la luce ed appaiono bianche.\nPer analogia, il termine \"Breath Figures\" \u00e8 utilizzato per designare la morfologia indotta dalla configurazione delle gocce che si ottengono per condensazione di un liquido da una fase gassosa su una superficie che non sia bagnata dal liquido stesso.\nI primi studi su questo fenomeno si situano all'inizio del '900, ma a lungo l'unica applicazione pratica ha riguardato l'osservazione dell'inquinamento dovuto ad olii su superfici vetrose. Solamente intorno alla met\u00e0 degli anni ottanta si \u00e8 sviluppata un'attivit\u00e0 di ricerca pi\u00f9 approfondita, resa possibile soprattutto dai progressi avutisi nel campo della microscopia elettronica.\nAttualmente i settori maggiormente interessati dall'utilizzo di questo metodo sono:"}
{"id": "557085", "revid": "767487", "url": "https://it.wikipedia.org/wiki?curid=557085", "title": "Il ragazzo di campagna", "text": "Il ragazzo di campagna \u00e8 un film italiano del 1984 di Castellano e Pipolo, interpretato da Renato Pozzetto.\nTrama.\nArtemio \u00e8 un contadino che vive in un piccolo e sperduto borgo della campagna lombarda, abitato principalmente da anziani, dove l'unico passatempo \u00e8 osservare il passaggio del treno. Abita con l'anziana madre Giovanna, la quale vorrebbe tanto vederlo sposato con Maria Rosa, l'unica ragazza del paese, da tempo innamorata di lui. Artemio per\u00f2 non ricambia questi sentimenti e, nel giorno del suo quarantesimo compleanno, si rende improvvisamente conto di non aver mai realmente vissuto una vita al di fuori delle campagne in cui \u00e8 nato e cresciuto, e soprattutto di non voler continuare a fare il contadino per il resto dei suoi giorni. Decide quindi di lasciare tutto e di tentare la fortuna partendo per Milano.\nArrivato nella metropoli lombarda, non sapendo dove alloggiare, chiede aiuto a suo cugino Severino, da tempo trasferitosi in citt\u00e0, il quale gli offre ospitalit\u00e0 e lavoro; Artemio accetta, ma non sa che Severino \u00e8 in realt\u00e0 un ladro che entra ed esce di prigione e che, a sua insaputa, lo coinvolge immediatamente in degli scippi. Una volta resosene conto, abbandona il cugino e decide di restituire il bottino dell'ultimo furto alla sua legittima proprietaria, Angela, una giovane e bella ragazza in carriera.\nTra i due nasce un'amicizia e la ragazza gli trova anche un posto dove stare, un piccolo, costoso e tecnologico monolocale in un asettico \"residence\". A questo punto Artemio si dedica alla ricerca di un impiego: tenta di fare l'assicuratore, il metronotte, l'attore negli spot pubblicitari e addirittura l'accompagnatore per non vedenti, ma sempre senza successo. Alla fine si ritrova inesorabilmente senza occupazione e senza un soldo. Nel frattempo si accorge di essersi innamorato di Angela, tanto da proporle di sposarlo dopo una notte passata insieme, ma la ragazza rifiuta, dichiarandosi moderna e troppo presa dal lavoro, quindi non interessata a compiere un simile passo.\nDisperato, Artemio tenta il suicidio gettandosi nel Naviglio, ma viene salvato da un ricco e losco uomo che gli propone di lavorare per lui, vendendo marijuana ai ragazzi davanti alle scuole. Artemio rifiuta indignato e, ormai stanco della vita a Milano, comincia a inveire contro la citt\u00e0 e i suoi abitanti. Fermato per questo dalla polizia, viene espulso e rimandato al suo paese, dove ricomincia la vita di contadino.\nUn giorno riceve inaspettatamente la visita di Angela, la quale lo informa che \u00e8 stato accettato nel colloquio di lavoro per diventare assicuratore, e coglie l'occasione di quella comunicazione per dimostrarsi disponibile verso la sua vecchia proposta di nozze; ma Artemio, che ha ormai capito le intenzioni poco serie di Angela e di preferire i valori e la quiete della campagna, decide di trascorrere la sua vita insieme all'unica donna che lo ha amato fin da principio per quello che \u00e8, ovvero Maria Rosa peraltro divenuta nel frattempo una bella ragazza, e di vivere con lei per sempre \"contadini e contenti\".\nProduzione.\nCast.\nInizialmente, il ruolo di Artemio era stato proposto a Enrico Montesano, il quale tuttavia in quel periodo era impegnato nelle riprese de \"I due carabinieri\"; la produzione vir\u00f2 cos\u00ec su Pozzetto.\nRiprese.\nAd eccezione di alcuni interni, come la casa milanese di Angela, ricostruiti prevalentemente negli studi romani di Cinecitt\u00e0, la gran parte delle riprese rispetta l'ambientazione e i luoghi narrati. La prima parte del film nonch\u00e9 il breve epilogo, ovvero le sequenze relative la vita nelle campagne della Pianura Padana, vennero girate nei pressi di Molino d'Isella di Gambol\u00f2 (dove si trova la casa del protagonista, in localit\u00e0 Belcreda) e Cascina Casoni di Carbonara al Ticino, due piccole localit\u00e0 della Lomellina, nella provincia pavese; il passaggio del treno venne invece ripreso lungo la linea ferroviaria situata nei pressi di Villanova d'Ardenghi, sempre nel Pavese.\nIl resto della pellicola, incentrato su Milano, vide sfruttare alcuni luoghi-simbolo del capoluogo lombardo quali piazza San Babila, corso Vittorio Emanuele II o via Monte Napoleone, nonch\u00e9 vari altri siti secondari della citt\u00e0 come piazza Sant'Eustorgio, di fronte all'omonima basilica dove ha luogo il primo incontro fra Artemio e il cugino Severino, e del suo \"hinterland\", come il \"residence\" nel quartiere periferico di Bruzzano; solamente la scena del tentato suicidio di Artemio, ambientata sul Naviglio Grande, venne in parte filmata a Pavia lungo il fiume Ticino.\nColonna sonora.\nLa canzone che accompagna i titoli di testa e di coda del film, \"Beato te contadino\", \u00e8 interpretata da Patrizia Tapparelli.\nEdizioni home video.\nIl film \u00e8 stato pubblicato per la prima volta in \"home video\" solo nel 2017, in un'edizione in DVD-Video curata dalla Mustang Entertainment, contenente extra quali interviste ai protagonisti Renato Pozzetto, Massimo Boldi e Sandra Ambrosini.\nInfluenza culturale.\n\"Il ragazzo di campagna\" rappresenta un piccolo film di culto nella storia del cinema italiano. Fin dall'uscita nelle sale emerse come uno snodo focale nella cultura cinematografica del Paese, essendo tra le prime rappresentazioni satiriche delle contraddizioni insite in quella che veniva definita la Milano da bere; \"a posteriori\" la sua importanza \u00e8 accresciuta, sia per l'essere una sorta di \u00abcontenitore di memoria urbanistica\u00bb circa la Milano del tempo, sia per aver dato vita a vari modi di dire entrati da allora nella cultura di massa italiana."}
{"id": "557087", "revid": "547034", "url": "https://it.wikipedia.org/wiki?curid=557087", "title": "Colin Powell", "text": "Capo dello stato maggiore congiunto delle forze armate statunitensi dal 1989 al 1993, \u00e8 stato il 65\u00ba Segretario di Stato degli Stati Uniti sotto il Presidente George W. Bush (2001-2005), e l'ideatore dell'omonima dottrina.\nBiografia.\nNacque da genitori giamaicani immigrati negli USA. Si laure\u00f2 dapprima al City College di New York, e successivamente consegu\u00ec un \"master in Business Administration\" alla George Washington University. \nCarriera militare.\nSi arruol\u00f2 nell'esercito, e dal 1962, con il grado di capitano prest\u00f2 servizio in Vietnam nella 3\u00aa Divisione di fanteria. A capo di un'unit\u00e0 dell'esercito sudvietnamita, cerc\u00f2 di tagliare la guerriglia del Fronte di Liberazione Nazionale del Vietnam dalle sue basi sociali bruciando villaggi nella valle di A Shau. Questa strategia fu criticata come crudele e controproducente da altri consiglieri americani, ma lui la giustific\u00f2 nelle sue memorie pubblicate nel 1995.\nNel 1968, dopo il Massacro di My Lai, venne incaricato delle investigazioni sull'accaduto. Powell scrisse che le relazioni tra soldati americani e civili vietnamiti erano eccellenti, anche se la strage cost\u00f2 la vita a 347 civili vietnamiti.\nNel 1970 fu promosso tenente colonnello.\nIl suo ingresso in un incarico governativo avvenne nel 1972 come assistente del sottosegretario Frank Carlucci. Dal 1976 al 1977 comand\u00f2 la 2^ Brigata della 101st Airborne Division. Nel 1979 fu promosso brigadier generale. Quindi dal 1981 prest\u00f2 servizio come aiutante di campo del Segretario della difesa Caspar Weinberger sotto la presidenza di Ronald Reagan, che assist\u00e8 durante l'invasione di Grenada del 1983. Nel 1986 Powell assunse il comando del V Corpo a Francoforte, in Germania.\nPromosso tenente generale, l'anno successivo, ha servito come vice consigliere per la sicurezza nazionale degli Stati Uniti, con Frank Carlucci.\nDal 23 novembre 1987 al 20 gennaio 1989, ricopr\u00ec l'incarico di consigliere per la sicurezza nazionale sotto la presidenza Reagan.\nLa sua ultima assegnazione militare avvenne dal 1\u00ba ottobre 1989 al 30 settembre 1993 come XII capo dello stato maggiore congiunto, nominato dal presidente George Bush, la pi\u00f9 alta posizione militare nel reparto di difesa statunitense: all'et\u00e0 di 52 anni, divent\u00f2 l'ufficiale pi\u00f9 giovane che abbia mai avuto questo incarico. Durante questo periodo ha \"gestito\" 28 crisi, compresa l'invasione statunitense di Panama nel 1989 per \"rimuovere\" il generale Manuel Noriega e l'Operazione Desert Storm nella guerra del Golfo del 1991.\nCarriera politica.\nNel 1993 si ritir\u00f2 dalla vita militare, dedicandosi soprattutto all'attivit\u00e0 politica e alla cura di varie organizzazioni no profit. Nel 1995, Nonostante non sia stato in corsa, Powell vinse le primarie repubblicane del New Hampshire per la vicepresidenza degli Stati Uniti del 1996. Nel 1997, Powell ha fondato \"America's Promise\" con l'obiettivo di aiutare i bambini di tutti i settori socioeconomici. Powell ha sostenuto Bush per la presidenza e ha parlato a suo favore alla Convention nazionale repubblicana del 2000.\nDal 2001 al 2005, ricopr\u00ec la carica di Segretario di Stato degli Stati Uniti durante la presidenza di George W. Bush.\nIl suo pi\u00f9 celebre discorso fu quello tenuto al Consiglio di sicurezza delle Nazioni Unite il 5 febbraio 2003 a New York, nel quale, agitando una fialetta contenente della polvere bianca (antrace), denunci\u00f2 l'Iraq come produttore di armi di distruzione di massa. Un mese dopo l'Iraq fu invaso: successivamente le affermazioni di Powell risultarono completamente false, come dovette ammettere lui stesso.\nPur dichiarandosi repubblicano, ed essendo registrato come tale, sia nelle elezioni presidenziali del 2008 che in quelle del 2012 dichiar\u00f2 pubblicamente il proprio sostegno in favore del candidato democratico Barack Obama, attirandosi cos\u00ec le critiche di diversi esponenti repubblicani. Inoltre dichiar\u00f2 pubblicamente di aver votato il candidato democratico Hillary Clinton alle presidenziali 2016, insieme all'ex presidente Bush; nel giugno 2020 dichiar\u00f2 di aver intenzione di votare per Joe Biden alle presidenziali 2020.\nMorte.\nPowell, che era in cura per mieloma multiplo, \u00e8 morto il 18 ottobre 2021, all'et\u00e0 di 84 anni, a causa di complicazioni dovute alla COVID-19 presso il Walter Reed National Military Medical Center di Bethesda, nel Maryland. Nonostante fosse stato vaccinato contro la malattia, il mieloma aveva compromesso il suo sistema immunitario.\nAl servizio funebre, tenutosi il 5 novembre presso la cattedrale nazionale di Washington, erano presenti il Presidente Joe Biden e gli ex presidenti Barack Obama e George W. Bush, insieme alla First Lady Jill Biden e alle ex first lady Michelle Obama, Laura Bush e Hillary Clinton (in rappresentanza anche di suo marito, l'ex presidente Bill Clinton, che ha deciso di non partecipare dopo il trattamento per la sepsi) cos\u00ec come molti altri dignitari. Il giorno successivo, in seguito ad un funerale militare, \u00e8 stato sepolto presso il cimitero nazionale di Arlington."}
{"id": "557090", "revid": "287204", "url": "https://it.wikipedia.org/wiki?curid=557090", "title": "Il colore del male", "text": "Il colore del male (\"The Dark Descent\") \u00e8 un'antologia di racconti horror di vari autori curata da David G. Hartwell nel 1987."}
{"id": "557096", "revid": "1610933", "url": "https://it.wikipedia.org/wiki?curid=557096", "title": "Verdone di Cina", "text": ""}
{"id": "557105", "revid": "599013", "url": "https://it.wikipedia.org/wiki?curid=557105", "title": "SXE", "text": ""}
{"id": "557107", "revid": "834", "url": "https://it.wikipedia.org/wiki?curid=557107", "title": "Sxe", "text": ""}
{"id": "557108", "revid": "12582", "url": "https://it.wikipedia.org/wiki?curid=557108", "title": "SxE", "text": ""}
{"id": "557109", "revid": "36426", "url": "https://it.wikipedia.org/wiki?curid=557109", "title": "Chiostro grande (Santa Maria Novella)", "text": ""}
{"id": "557110", "revid": "1709158", "url": "https://it.wikipedia.org/wiki?curid=557110", "title": "Inland Empire (California)", "text": "L'Inland Empire (IE) \u00e8 un'area metropolitana e regione della California meridionale. Il termine pu\u00f2 essere usato per riferirsi alle citt\u00e0 della parte occidentale della contea di Riverside e della parte sud-occidentale della contea di San Bernardino. Una definizione pi\u00f9 ampia include le citt\u00e0 della parte orientale della contea di Los Angeles nella valle di Pomona e, a volte, le comunit\u00e0 nel deserto di Palm Springs e il resto della valle di Coachella; una definizione molto pi\u00f9 ampia comprende le contee di San Bernardino e Riverside."}
{"id": "557112", "revid": "228587", "url": "https://it.wikipedia.org/wiki?curid=557112", "title": "Inland Empire", "text": ""}
{"id": "557115", "revid": "34392", "url": "https://it.wikipedia.org/wiki?curid=557115", "title": "About a boy", "text": ""}
{"id": "557116", "revid": "767487", "url": "https://it.wikipedia.org/wiki?curid=557116", "title": "About a Boy - Un ragazzo", "text": "About a Boy - Un ragazzo (\"About a Boy\") \u00e8 un film del 2002 diretto dai fratelli Paul e Chris Weitz con protagonista Hugh Grant.\nIl film \u00e8 tratto dal best seller omonimo di Nick Hornby che nel 1998 ha venduto oltre un milione di copie in Inghilterra diventando uno dei libri inglesi pi\u00f9 venduti di tutti i tempi.\nTrama.\nWill \u00e8 un ricco single londinese che vive frequentando caff\u00e8 e ristoranti alla moda, guardando quiz televisivi e intraprendendo sempre brevi relazioni con diverse donne. Will non lavora, ma vive di rendita grazie ai diritti d'autore di una famosa canzoncina natalizia scritta da suo padre molti anni prima, e da lui palesemente odiata. Fortunatamente, Will si rende conto che quello delle madri single \u00e8 per lui un ottimo \"campo di caccia\": le donne gli evitano l'imbarazzo di dover essere lui a lasciarle, dato che sono loro stesse a farsi da parte dopo poco tempo, ma non prima di essersi lasciate avvicinare dall'uomo sensibile e altruista che lui si finge per l'occasione.\nWill decide cos\u00ec di partecipare ad un gruppo di aiuto per genitori single, dipingendosi come un premuroso padre di un bambino di appena due anni abbandonato dalla moglie, che lo ha lasciato spezzandogli il cuore. Qui, per\u00f2, trova solo donne complessate e tutt'altro che graziose, eccezione fatta per Susie. Will decide cos\u00ec di conquistarla e tenta vari trucchi, ma un giorno, ad un pic-nic, trova sulla propria strada Marcus, il figlio dodicenne di Fiona, una cara amica di Susie.\nMarcus entra prepotentemente nella vita di Will, anche per superare il trauma del tentato suicidio della madre e avere lungo la giornata una piccola parentesi che lo escluda dalle pressioni quotidiane. I due iniziano inevitabilmente ad instaurare un rapporto che far\u00e0 uscire Will dalla sua precedente vita, ch'egli scopre paurosamente piatta e monotona, e dar\u00e0 a Marcus la possibilit\u00e0 di crescere e di accettarsi.\nProduzione.\nDue attori molto importanti rifiutarono di entrare a far parte del cast: Emma Thompson e Brad Pitt. All'inizio del film il giovane Marcus, in un monologo, allude al film \"Il sesto senso\"; \u00e8 curioso in quanto l'attrice che interpreta la madre di Marcus, Toni Collette, ha interpretato anche la mamma di Haley Joel Osment, protagonista di \"Il sesto senso\".\nNella stanza di Ali si pu\u00f2 vedere una bandiera dell'Arsenal. Nick Hornby \u00e8 un tifoso molto acceso di questa squadra. Nella cucina di Will si vede uno stemma dell', una caffettiera e un barattolo di caff\u00e8 Illy, oltre ad un megaposter con la scritta jazz, un Power Mac G4 Cube e uno stereo Bang &amp; Olufsen. \nQuando Will descrive la sua giornata, si vede digitare l'URL www.supermodelswithseethroughtops.com che esiste realmente ma rappresenta papa Giovanni Paolo II seduto nella Papa-mobile.\nLa citazione \"No Man is an Island\" che Will attribuisce a Jon Bon Jovi in realt\u00e0 \u00e8 stata scritta da John Donne nel 1624 nelle \"Meditation XVII\". Viene attribuita a Jon Bon Jovi perch\u00e9 il testo di una sua canzone, Santa Fe, inizia proprio con quelle parole. La canzone che Marcus canta a scuola, rischiando la derisione, \u00e8 \"Killing Me Softly with His Song\". Nella stanza di Marcus \u00e8 presente il poster del film del 1998 con Robin Williams, \"Patch Adams\", il cui protagonista amava molto i bambini."}
{"id": "557120", "revid": "1573940", "url": "https://it.wikipedia.org/wiki?curid=557120", "title": "Gruppi etnici della Cina non riconosciuti", "text": "I gruppi etnici della Cina non riconosciuti (\u672a\u8bc6\u522b\u6c11\u65cf \"w\u00e8i sh\u00edbi\u00e9 m\u00ednz\u00fa)\"\nsono i gruppi etnici della Cina non ufficialmente riconosciuti dal governo centrale della Repubblica Popolare Cinese.\nQuesti gruppi contano circa 730.000 persone e costituirebbero il ventesimo pi\u00f9 grande gruppo etnico cinese se fossero considerati una sola etnia. La grande maggioranza di questi gruppi si trova nella provincia di Guizhou. I gruppi etnici non riconosciuti non includono i gruppi che sono stati classificati come sottogruppi di altre etnie, come, per esempio, i Mosuo, che vengono ufficialmente riconosciuti come Naxi, e i Chuanqing, che vengono classificati come Han.\nTra i gruppi etnici cinesi non riconosciuti si possono trovare:"}
{"id": "557128", "revid": "767487", "url": "https://it.wikipedia.org/wiki?curid=557128", "title": "Nick Lachey", "text": "Biografia.\n98\u00ba Degrees.\nAssieme al fratello Drew frequenta la Cincinnati's school for the creative and performing arts. Qui si mette in mostra per le sue doti canore e sportive. Anni dopo, saputo di un provino per una nuova boy band, parte assieme al fratello alla volta di Los Angeles. Sia lui che il fratello passano il provino, ed assieme a Jeff Timmons e Justin Jeffre formano i 98 Degrees.\nNegli anni successivi il gruppo pubblica 5 album piazzando vari singoli nelle classiche di mezzo mondo, singoli come \"The hardest thing\", \"Give me just one night\" e molti altri. Hanno l'onore di duettare con Stevie Wonder nel brano \"True to your heart\" che fa da colonna sonora al cartoon Disney \"Mulan\" e di partecipare al brano \"Thank God I found you\" di Mariah Carey.\nAll'inizio del 2002 la band si divide, e Nick decide di intraprendere la carriera solista.\nSolista.\nAlla fine del 2002 Nick sposa Jessica Simpson conosciuta 10 mesi prima, e assieme intraprendono l'avventura televisiva del reality show di MTV Newlyweds.\nNel novembre del 2003 pubblica il suo primo album solista \"SoulO\" con i singoli \"This I swear\" (che fa da tema a Newlyweds) e \"Shut up\".\nNel maggio 2006 pubblica il suo secondo album \"What's left on me\" anticipato dal singolo omonimo, e a seguire \"I can't hate you anymore\".\nOltre alla musica si \u00e8 dedicato alla recitazione, infatti ha ottenuto un ruolo in \"Vita da strega\" con Nicole Kidman, \u00e8 stato guest-star in alcuni episodi di \"Hope &amp; Faith\" e \"Streghe\".\nNel febbraio del 2006 annuncia la separazione dalla moglie Jessica Simpson, successivamente avr\u00e0 una relazione con Kim Kardashian.\nNell'estate del 2006 Nick gira tutta l'America con il suo \"What's left on me Tour\" fermandosi nelle citt\u00e0 pi\u00f9 importanti. Nel 2007 ottiene un piccolo ruolo nel film horror \"La setta delle tenebre\".\nAppare nell'episodio 21 della stagione 6 di \"One Tree Hill\", Le seconde opportunit\u00e0 dove canta il brano \"All in my head\" interpretando se stesso. Appare anche nell'episodio 23 Uniti per sempre ma canta solo per pochi secondi.\nVita privata.\nDal 2002 al 2005 \u00e8 stato sposato con Jessica Simpson. \nIl 15 luglio 2011 ha sposato Vanessa Minnillo. La coppia ha tre figli: Camden John Lachey, nato il 12 settembre 2012; Brooklyn Elisabeth Lachey, nata il 5 gennaio 2015 e Phoenix Robert Lachey, nato nel 2017.\nCuriosit\u00e0.\nNel video ironico in cui Dave Grohl annuncia il suo fittizio abbandono dai Foo Fighters, gli altri quattro membri della band lo inseriscono in una lista di probabili sostituti del cantante. Nick compare nel video e canta una versione acustica di Everlong."}
{"id": "557133", "revid": "767487", "url": "https://it.wikipedia.org/wiki?curid=557133", "title": "Senegambia", "text": "La Confederazione del Senegambia fu una confederazione che un\u00ec gli Stati africani del Senegal e del Gambia.\nLa confederazione nacque il 1\u00ba febbraio 1982 dopo che i due paesi ebbero stipulato un accordo il 12 dicembre 1981. L'obiettivo della confederazione era quello di promuovere la cooperazione fra i due stati.\nLa Confederazione del Senegambia venne dissolta dal Senegal il 30 settembre 1989, dopo che il Gambia aveva espresso la sua contrariet\u00e0 a proseguire lungo il cammino di una maggiore integrazione.\nStoria.\nI tentativi di unione tra Senegal e Gambia risalgono al 1700 quando Francia e Gran Bretagna iniziarono a lottare per il controllo dell'area, importantissimo snodo commerciale nei traffici tra Europa e Stati Uniti e luogo di partenza di numerose navi negriere dirette verso il Nuovo Mondo.\nNel 1758 la Gran Bretagna riusc\u00ec a prendere possesso di tutte le principali basi francesi e form\u00f2 la colonia della Corona del Senegambia ma nel 1779 i francesi ripresero possesso di Saint-Louis distruggendo molti insediamenti britannici nel Gambia.\nIl trattato di Versailles del 1783 (firmato assieme al trattato di Parigi che poneva ufficialmente fine alla rivoluzione americana) defin\u00ec l'attuale sistemazione della zona: Saint-Louis, l'isola di Gor\u00e9e e la regione del fiume Senegal vennero assegnati alla Francia mentre il Gambia and\u00f2 alla Gran Bretagna.\nIl problema dei confini.\nQuesto assetto creer\u00e0, al momento dell'indipendenza (che per il Senegal arriver\u00e0 nel 1960 mentre per il Gambia nel 1965), numerosi problemi ad entrambi i Paesi: era infatti arduo mantenere separate due entit\u00e0 caratterizzate da forti legami etnici e culturali.\nLa nascita della Confederazione.\nLe reciproche influenze inizieranno a manifestarsi ben presto. Nel 1981, un tentativo di colpo di Stato ordito ai danni del presidente gambiano Dawda Jawara venne scongiurato grazie all'intervento delle truppe di Dakar.\nDal punto di vista economico i due Paesi perseguirono politiche diverse. Il governo senegalese scelse di applicare un regime preferenziale alle importazioni francesi, penalizzando al contempo con alti dazi le merci provenienti da altri Paesi. Al contrario il Gambia opt\u00f2 per un livello molto basso di barriere commerciali e ci\u00f2 caus\u00f2 la nascita d'un imponente mercato nero nella zona di confine fra i due Stati.\nIl Senegal, inoltre, istitu\u00ec un sistema di pagamento dilazionato per i produttori di noccioline: gli agricoltori ricevevano in cambio della loro merce un buono che veniva convertito in denaro solo dopo tre mesi. I contadini iniziarono dunque a vendere i loro prodotti al mercato di Banjul, dove venivano pagati in contanti.\nLa fine della Confederazione.\nLa nascita del Senegambia fu dunque una soluzione pragmatica per cercare di risolvere i problemi tra i due Stati tenendo conto degli interessi di ciascuno. Negli anni '60 Senegal e Gambia commissionarono alle Nazioni Unite uno studio sui vantaggi di un'eventuale confederazione. Ma fu il gi\u00e0 citato tentativo di golpe del 1981 a fornire la spinta necessaria per procedere all'unione.\nIl progetto, voluto fortemente dalle \u00e9lite gambiane e senegalesi, non era particolarmente apprezzato dall'opinione pubblica. Il Senegambia, inoltre, era nato per scongiurare che l'instabilit\u00e0 politica dell'uno potesse influenzare l'altro. Quando il ricordo del tentato golpe inizi\u00f2 ad offuscarsi venne anche meno la spinta alla prosecuzione della confederazione: il 23 agosto 1989 il presidente senegalese Diouf decise di porvi fine."}
{"id": "557137", "revid": "27723", "url": "https://it.wikipedia.org/wiki?curid=557137", "title": "Catalogo HD", "text": ""}
{"id": "557141", "revid": "110157", "url": "https://it.wikipedia.org/wiki?curid=557141", "title": "Lachi", "text": "I Lachi sono un gruppo etnico del Vietnam. Secondo un censimento del 1999, la popolazione Lachi si attesta sulle 10.765 unit\u00e0. Ne esiste una comunit\u00e0 anche in Cina, nella provincia dello Yunnan, che nel 2000 era composta da 1634 abitanti, di cui solo 60 continuavano a parlare la lingua lachi.\nLa maggioranza dei Lachi vive nella provincia di Ha Giang, nelle regioni a nord confinanti con la Cina e si suddividono in Lachi Neri (Manyou) e in Lachi dai capelli lunghi (Manpeng). Nomi alternativi per i Lachi sono: La Chi, Lach\u00ed, Laji, Lati, Tai Lati, Lipulio, Y To, Y P\u00ed, Y P\u00f3ng, Y Mia, C\u00f9 Te, Cu-T\u00ea.\nI Lachi vivono principalmente di agricoltura (riso \"in primis\") e di allevamento.\nLingua.\nI Lachi parlano la lingua lachi, divisa in due dialetti principali: il Liputi\u00f5 (Lachi Neri) e il Lipupi (Lachi dai capelli lunghi). Questa etnia \u00e8 considerata, a livello linguistico, strettamente correlata ai Gelao, come dimostrato dall'affinit\u00e0 esistente tra i due idiomi. Altre similitudini vi sono tra la lingua Lachi e le lingue dei Buyang, dei Zhuang, dei Dong e dei Li (lingua Hlai). La lingua \u00e8 classificata all'interno del ceppo Tai-Kadai. Molti Lachi adoperano, oltre alla lingua nativa, le lingue Zhuang, Miao e il cinese tradizionale."}
{"id": "557142", "revid": "1457847", "url": "https://it.wikipedia.org/wiki?curid=557142", "title": "XBoard", "text": "XBoard \u00e8 un'interfaccia grafica per motori scacchistici e un client per server scacchistici. \u00c8 un software libero facente parte del progetto GNU. L'interfaccia, ideata da Tim Mann, \u00e8 nativa per i sistemi GNU/Linux ma esiste un \"port\" per Microsoft Windows, chiamato WinBoard.\nInterfaccia grafica.\nCon XBoard \u00e8 possibile giocare non solo agli scacchi \"ortodossi\" e alle loro principali varianti, come gli Scacchi960 (pi\u00f9 noti come Fischer Random), Suicide Chess, Crazyhouse, Bughouse, gli scacchi Atomici, gli scacchi Capablanca, ma anche agli scacchi sviluppatisi da altri contesti culturali, come lo Xiangqi, lo Sh\u014dgi, il Makruk, nonch\u00e9 all\"originale gioco indiano da cui gli scacchi stessi (occidentali e orientali) si sono evoluti, il Chaturanga.\nL'interfaccia consente sia di giocare contro un singolo motore sia di eseguire duelli tra due motori. Permette, inoltre, di visualizzare le mosse di partite trascritte in formato PGN e di posizioni di gioco nelle notazioni FEN ed EPD.\nXBoard gestisce nativamente solo il Chess Engine Communication Protocol, il protocollo standard di GNU Chess, a differenza di analoghe interfacce per Windows come Arena, che supportano nativamente anche Universal Chess Interface (UCI). Tuttavia XBoard/WinBoard pu\u00f2 supportare questo protocollo (e i suoi \"dialetti\" USI e UCCI, comuni per lo Shogi e lo Xiangqi) grazie a programmi di \"traduzione\" come Polyglot oppure UCI2WB.\nClient.\nXboard \u00e8 anche un client che consente di collegare ad alcuni server di scacchi come Internet Chess Club o Free Internet Chess Server. Pu\u00f2 collegarsi anche al server Variant-ICS, dedicato agli scacchi eterodossi."}
{"id": "557150", "revid": "102831418", "url": "https://it.wikipedia.org/wiki?curid=557150", "title": "Nomenclatura di Marte", "text": "La nomenclatura marziana segue le mappe create dai primi osservatori del pianeta. Una tre le prime mappe in cui sono definiti i nomi della superficie del pianeta risale al 1877 ed \u00e8 opera di Giovanni Virginio Schiaparelli, il quale determin\u00f2 e descrisse le principali conformazioni ricavando i nomi da termini indicanti antichi popoli (\"Ausonia\"), dei, luoghi geografici (\"Syrtis Major\", \"Benacus Lacus\"), mitologici (\"Cerberus\", \"Gorgonium Sinus\") ecc.\nSono poi seguite altre mappe come quelle di Lowell (1894), Antoniadi (1909), De Mottoni (1957).\nSuccessivamente la nomenclatura \u00e8 stata approvata all'IAU e ufficialmente introdotta per identificare i luoghi marziani."}
{"id": "557154", "revid": "27723", "url": "https://it.wikipedia.org/wiki?curid=557154", "title": "Centaurus", "text": ""}
{"id": "557155", "revid": "1543377", "url": "https://it.wikipedia.org/wiki?curid=557155", "title": "Catalogo SAO", "text": "Il catalogo SAO (nome completo Smithsonian Astrophysical Observatory Star Catalogue) \u00e8 un catalogo stellare. Fu pubblicato dallo Smithsonian Astrophysical Observatory nel 1966 e contiene 258\u00a0997 stelle. Il catalogo fu compilato a partire da vari altri cataloghi astrometrici precedenti, e contiene stelle fino alla nona magnitudine, delle quali era conosciuto con precisione il moto proprio.\nI nomi del catalogo SAO iniziano con le lettere \"SAO\", seguite da un numero. I numeri sono assegnati dividendo il cielo in 18 bande di 10 gradi di declinazione e ordinando le stelle in ascensione retta all'interno di ogni banda."}
{"id": "557165", "revid": "1005847", "url": "https://it.wikipedia.org/wiki?curid=557165", "title": "Uccisione di Giovanni Gentile", "text": "L'uccisione di Giovanni Gentile avvenne a Firenze il 15 aprile 1944 ad opera di Bruno Fanciullacci, partigiano comunista dei Gruppi di Azione Patriottica (GAP). Fu un episodio che divise lo stesso fronte antifascista, venendo disapprovato dal CLN toscano con la sola esclusione del Partito Comunista Italiano.\nSi tratta dell'azione dei GAP che ha suscitato il maggior numero di discussioni insieme all'attentato di via Rasella. Le polemiche sull'evento non si sono mai sopite, rinfocolandosi ancora negli anni duemila.\nL'adesione alla Repubblica Sociale Italiana.\nTra i pi\u00f9 autorevoli intellettuali organici del regime, Giovanni Gentile aveva svolto fin dal 1923 una fondamentale azione a favore della legittimazione storica e ideologica del fascismo, presentandolo come la compiuta realizzazione del Risorgimento. Tuttavia, dopo aver ricoperto l'incarico di Ministro della pubblica istruzione dal 1922 al 1924, rimase confinato in un ruolo politico minore, pur non facendo mai mancare il suo sostegno al regime e in particolare alla persona di Mussolini.\nDurante la guerra, nel 1942 si trasfer\u00ec in Toscana, dove prese dimora prima a Troghi e poi a Firenze nella Villa di Montalto al Salviatino, ai piedi della collina di Fiesole. Dopo il crollo del regime del 25 luglio 1943, il suo ex segretario al dicastero della pubblica istruzione Leonardo Severi, divenuto egli stesso ministro del governo Badoglio, pubblic\u00f2 tre lettere private da lui ricevute, contenenti consigli relativi principalmente alla Scuola normale superiore di Pisa, rispondendo tramite una lettera aperta pubblicata dal \"Giornale d'Italia\" e ripresa da altri quotidiani. In tale lettera, Severi prese le distanze da Gentile, scrivendo di lui che\nLa pubblicazione delle lettere procur\u00f2 a Gentile critiche sia da parte dei fascisti che degli antifascisti, venendo accusato di essere pronto a mettersi al servizio del nuovo governo.\nSubito dopo l'annuncio dell'armistizio dell'8 settembre 1943, Gentile divenne destinatario di vari violenti attacchi di parte fascista tramite Radio Monaco, ispirati probabilmente da Giovanni Preziosi. Dopo la proclamazione della Repubblica Sociale Italiana, su insistenza del ministro dell'Educazione Nazionale (questo era il nome dato al ministro della pubblica istruzione nella RSI) Carlo Alberto Biggini, il 17 novembre Gentile incontr\u00f2 Mussolini e decise di aderire al regime di Sal\u00f2, venendo nominato presidente dell'Accademia d'Italia, trasferita a Firenze presso Palazzo Serristori. Assunse inoltre la direzione della rivista \"Nuova Antologia\", dopo aver esplicitamente chiesto a Ferdinando Mezzasoma, ministro della Cultura Popolare, di essere autorizzato ad avvalersi \u00abanche di collaboratori non fascisti purch\u00e9 sinceramente e lealmente italiani\u00bb. Circa le ragioni che lo indussero a schierarsi ancora una volta al fianco del Duce, Gennaro Sasso ha scritto:\nL'impegno per la \u00abconcordia degli animi\u00bb.\nSecondo le idee politiche di Gentile i concetti di fascismo, Stato e nazione erano sinonimi. In coerenza con tali idee, gi\u00e0 nel discorso tenuto al Campidoglio il 24 giugno 1943, prima del crollo del regime, aveva invocato l'unit\u00e0 nazionale al di sopra dei partiti e delle fazioni. La visione gentiliana, affermando il primato dello Stato sul partito, aveva contribuito non poco a delineare le caratteristiche del sistema politico durante il Ventennio (1922-1943), in cui il Partito Nazionale Fascista, salvo alcuni brevi periodi, non aveva mai avuto grande rilevanza, a differenza dei contemporanei modelli totalitari tedesco e sovietico, dove il partito unico esercitava ben altro ruolo. All'interno della RSI, il Partito Fascista Repubblicano, sotto la guida di Alessandro Pavolini, in aperta contestazione dell'esperienza del Ventennio (e quindi delle idee di Gentile) aspirava invece ad ottenere una posizione di preminenza, proponendo la centralit\u00e0 del partito e una visione del fascismo rivoluzionaria e antiborghese, con forti influenze del modello nazista. In questo quadro, Gentile era una personalit\u00e0 invisa ai fascisti pi\u00f9 estremisti, i cui attacchi contro il filosofo, dopo il suo colloquio con Mussolini, si intensificarono. Particolarmente violenti quelli apparsi il 27 novembre e nelle settimane successive su \"Il Fascio\" di Milano (che lo accus\u00f2 di essere stato disposto a collaborare col governo Badoglio e di aver trasformato l'Enciclopedia Italiana in una \u00abcasa di ebrei\u00bb), \"Il Regime fascista\" e \"La Sera\".\nInsomma, per gli estremisti fascisti, Gentile era il principale esponente di quella categoria di intellettuali che, pur avendo aderito alla RSI, non sarebbero stati dei veri fascisti rivoluzionari consapevoli del senso della lotta in corso, ma dei \u00abliberali borghesi\u00bb, dei \u00abpietisti\u00bb inclini al compromesso e pronti a invocare presso Mussolini la \u00abconcordia nazionale\u00bb e la \u00abtolleranza\u00bb verso i \u00abmortali nemici\u00bb del fascismo. Intervistato da \"La Nazione\" il 10 dicembre, Gentile espresse dei concetti su cui in seguito sarebbe tornato spesso, affermando la necessit\u00e0 di \u00abcercare e valorizzare tutto ci\u00f2 che faciliti e affretti la conciliazione e l'unione degli animi\u00bb. Giovanni Preziosi, scrivendo a Mussolini il 31 gennaio, al contrario consigli\u00f2: \u00abCompito numero uno non \u00e8 la cos\u00ec detta 'concordia nazionale', della quale insieme a Gentile vanno blaterando altri, ma la totale eliminazione degli ebrei [...]\u00bb.\nGentile disapprov\u00f2 gli eccessi criminali del Reparto Servizi Speciali di Mario Carit\u00e0 che allora operava a Firenze, minacciando di denunciarlo, tanto che in un primo tempo si pens\u00f2 che l'attentato a Gentile fosse stato commesso proprio da componenti della banda, allo scopo di porre fine alle proteste del filosofo verso le loro violenze. Inoltre intervenne pi\u00f9 volte per aiutare numerosi antifascisti chiedendo per loro la grazia.\nIl 1\u00ba dicembre 1943 i gappisti nella loro prima azione uccisero il tenente colonnello Gino Gobbi, comandante del distretto militare; per rappresaglia furono fucilati cinque militanti comunisti gi\u00e0 detenuti nelle carceri. Ciononostante i gappisti intensificarono le azioni. L'ex ministro scrisse il 28 dicembre 1943 sul \"Corriere della Sera\" un articolo intitolato \"Ricostruire\":\nL'articolo suscit\u00f2 le proteste degli elementi pi\u00f9 estremisti del fascismo repubblicano ed in particolare del giornale di Roberto Farinacci \"Il Regime Fascista\". Gentile replic\u00f2 nuovamente sul quotidiano milanese il 16 gennaio 1944 con una lettera al direttore Ermanno Amicucci:\nQualche giorno dopo Gentile invi\u00f2 ad Amicucci un pezzo - intitolato \"La macchina bolscevica\" - nel quale affermava che nel Regno del Sud l'Unione Sovietica avesse istituito una commissione per educare i giovani al comunismo: le tesi di questo scritto furono giudicate \"infondate\" e quindi esso non venne dato alle stampe. Il 16 febbraio venne gravemente ferito in un agguato gappista l'archeologo Pericle Ducati, nominato due mesi prima presidente del tribunale straordinario di Firenze: l'episodio fu foriero di nuove critiche contro Gentile, stavolta da parte di Ezio Maria Gray, direttore dell'EIAR, che lo attacc\u00f2 indirettamente biasimando i paladini della \u00abriconciliazione universale\u00bb.\nNella primavera del 1944 il filologo Vittore Branca, allora membro del CLN toscano, si rec\u00f2 a Palazzo Serristori per far visita a Gentile, di cui era stato allievo alla Normale. Branca ha ricordato che in quell'occasione l'antico maestro gli chiese di collaborare alla \"Nuova Antologia\", ma egli rifiut\u00f2: \u00abormai c'\u00e8 troppa tragedia, ci sono troppi morti, ci sono troppe inumanit\u00e0 tra le diverse sponde su cui siamo. Non posso...\u00bb. Gentile rispose: \u00abTu non capisci niente, sei troppo giovane, non hai vissuto i drammi della storia di questa nostra Italia; e non hai visto quell'uomo [Mussolini], cui io devo tutto, tutto, distrutto dall'angoscia e che quattro mesi fa mi chiedeva aiuto per salvare il salvabile\u00bb. Durante l'incontro Branca chiese a Gentile di intervenire in favore di due antifascisti: Attilio Momigliano e l'ex normalista Aldo Braibanti, deferito al tribunale militare. In seguito Branca ebbe modo di appurare \u00abche per Momigliano e Braibanti aveva fatto, e che per altri continuava a fare\u00bb. Per quanto riguarda Braibanti, arrestato da Carit\u00e0 e torturato, Gentile intervenne affidandone la difesa all'avvocato Dante Ricci, il quale essendo collega di studio del federale fascista della citt\u00e0 avrebbe potuto influenzare l'esito del processo in favore dell'imputato.\nLa lettera di Concetto Marchesi.\nAll'articolo di Gentile rispose l'umanista Concetto Marchesi con un articolo dal titolo \"Rinascita fascista e concordia di animi\" pubblicato il 24 febbraio 1944 sul quotidiano socialista luganese \"Libera Stampa\", nella cui introduzione, ad opera della redazione del giornale, si definiva quello di Gentile un \u00abappello per una impossibile unione degli Italiani sotto l'insegna del neofascismo\u00bb. Circa l'appello di Gentile per la rinascita dell'Italia fascista dopo l'armistizio, Marchesi scrisse:\nL'articolo venne ripreso da vari fogli clandestini e nella versione pubblicata in marzo nel numero 4 de \"La Nostra lotta\", principale organo del PCI nell'Italia occupata dai tedeschi, il finale apparve modificato in tal modo:\nNel novembre 1968 Girolamo Li Causi deposit\u00f2 presso l'Istituto Gramsci di Roma una \"nota di carattere riservato\", in cui si assumeva la responsabilit\u00e0 di aver sostituito le ultime frasi dello scritto di Marchesi. Precisamente afferm\u00f2 di essere l'autore degli ultimi due periodi della versione modificata, cio\u00e8 del testo che va dalle parole \"La spada non va riposta\" in poi, mentre non si attribu\u00ec la paternit\u00e0 del periodo precedente, anch'esso mutato rispetto all'articolo originale di Concetto Marchesi.\nL'elogio di Gentile a Hitler.\nIl 19 marzo, durante la commemorazione di Giambattista Vico innanzi all'Accademia d'Italia, Gentile tenne un discorso in favore della prosecuzione della guerra a fianco dell'Asse, giustificando l'occupazione tedesca e contrapponendo alla figura del re, colpevole di aver consegnato il paese al nemico, quelle di Mussolini e di Hitler:\nSi \u00e8 ipotizzato che questo elogio di Gentile nei riguardi del F\u00fchrer \u2013 verso il quale il filosofo siciliano era sempre stato freddo, avendo negli anni mostrato nei confronti del nazismo \u00abtutt'altro che inclinazione o simpatia\u00bb \u2013 sia da collegare al suo tentativo di far rientrare in Italia il figlio Federico, capitano d'artiglieria del Regio Esercito, dopo l'8 settembre internato dai tedeschi in un campo di prigionia a Leopoli in condizioni particolarmente severe: era l'unico ufficiale italiano del campo a non ricevere la posta di ritorno. Federico Gentile aveva aderito alla RSI ma non aveva accettato l'arruolamento nell'Esercito Nazionale Repubblicano, preferendo tornare in Italia da civile per dirigere la casa editrice Sansoni e \u2013 secondo la testimonianza dell'ex internato Enzo Ciantelli \u2013 sentendosi responsabile per altri militari che lo avrebbero seguito nella sua scelta. Il 14 marzo, dopo aver cercato l'intercessione di Mussolini, Gentile aveva scritto al figlio: \u00abIo sto tentando una nuova via\u00bb. Undici giorni dopo l'elogio di suo padre al dittatore tedesco, Federico Gentile fu trasferito nel pi\u00f9 vicino campo di Wietzendorf, dove i tedeschi, dopo mesi di angherie, gli offrirono la possibilit\u00e0 di tornare in Italia.\nLe minacce di morte.\nIl 30 marzo 1944 Giovanni Gentile ricevette una cartolina anonima, con timbro postale di Firenze del 28 marzo, recante il seguente messaggio:\nL'accusa era chiaramente riferita alla fucilazione di cinque giovani renitenti alla leva, avvenuta al Campo di Marte. Catturati in seguito all'avvenuta uccisione di diversi simpatizzanti fascisti presi prigionieri dai partigiani nella cittadina di Vicchio il 6 marzo 1944. In un'intervista pubblicata dal \"Corriere della Sera\" il 6 agosto 2004, Teresa Mattei, deputata comunista dell'Assemblea Costituente, ha peraltro attribuito l'iniziativa dell'omicidio al marito Bruno Sanguinetti, ricordando anche il ruolo giocato da lei stessa (che conosceva personalmente il filosofo) raccont\u00f2:\nTeresa Mattei rivendic\u00f2 la legittimit\u00e0 dell'esecuzione di Gentile:\nSecondo Mattei, la decisione di assassinare Gentile fu approvata, senza alcuna consultazione col centro nazionale del partito o con gli altri partiti del Comitato di liberazione toscano, dal capo del PCI clandestino di Firenze Giuseppe Rossi e dall'archeologo Ranuccio Bianchi Bandinelli.\nL'agguato.\nIl 15 aprile due gappisti fiorentini, Bruno Fanciullacci e Antonio Ignesti o forse Giuseppe Martini \"Paolo\", dopo attenti studi degli orari della vittima, si appostarono nei pressi della Villa di Montalto al Salviatino, dove Gentile \u2013 che confidando nella sua immagine di \"pacificatore\" era privo di scorta \u2013 dimorava con la famiglia, ospite di Tammaro De Marinis.\nAppena mezzora prima dell'agguato aveva ricevuto a Palazzo Serristori due docenti della Facolt\u00e0 di scienze politiche \"Cesare Alfieri\", il preside Renato Galli e Giuseppe Vedovato, i quali si erano rivolti a lui per salvaguardare l'autonomia della facolt\u00e0, di tradizione liberale e da anni oggetto di tentativi di condizionamento da parte del regime. Tornato in auto alla villa verso le 13.30, mentre l'autista era intento ad aprire il cancello, i gappisti gli si avvicinarono tenendo sotto braccio dei libri per camuffarsi da studenti e per nascondere le armi: il filosofo settantenne abbass\u00f2 il vetro per prestare ascolto ma fu subito investito dai colpi.\nGli storici hanno tramandato che Fanciullacci - mentre sparava all'intellettuale siciliano - esclam\u00f2 \"Non uccido l'uomo ma le sue idee!\"; secondo altre fonti invece l'esponente del PCI fiorentino disse pi\u00f9 prosaicamente \"Questo lo manda la giustizia popolare!\".\nDileguatisi in bicicletta i due gappisti (che trovarono rifugio in casa del pittore Ottone Rosai, che stigmatizz\u00f2 il fatto con dure parole: \"Bella impresa uccidere un povero vecchio\"), l'autista si diresse immediatamente all'ospedale di Careggi trasportandovi il filosofo in gravissime condizioni, ma invano. I tentativi di rianimare Gentile si rivelarono inutili: i colpi di pistola, esplosi quasi a bruciapelo, lo avevano colpito in pieno petto, uno al cuore. Tra i primi a vedere il filosofo in quello stato fu il figlio Gaetano, che prestava servizio in ospedale presso il reparto chirurgico. Immediatamente accorse anche Benedetto, un altro figlio, che dirigeva la Casa Editrice Sansoni.\nDifferenti versioni della dinamica dell'agguato riportano, oltre a Fanciullacci e Ignesti, la presenza di uno o due uomini appartenenti al commando gappista, forse con funzione di \"palo\" o come appoggio eventuale al gruppo di fuoco principale, ma non sono emerse conferme o comunque tali individui sono rimasti anonimi. Secondo le autorit\u00e0 fasciste si trattava di Elio Chianesi, mentre gli altri sono stati identificati, dalle loro stesse testimonianze, col citato Martini e la staffetta Liliana Benvenuti Mattei \"Angela\" come appoggio. Del resto la responsabilit\u00e0 di aver esploso i colpi che hanno raggiunto Gentile venne poi attribuita al solo Fanciullacci.\nLa mancata rappresaglia.\nDopo l'attentato le autorit\u00e0 della RSI promisero mezzo milione di lire in cambio di informazioni sui responsabili, mentre venne disposto l'arresto di cinque docenti, indicati dal capo della provincia Raffaele Manganiello come i mandanti morali dell'agguato: Ranuccio Bianchi Bandinelli, Renato Biasutti, Francesco Calasso, Ernesto Codignola, Enrico Greppi; ma gli ultimi due sfuggirono alla cattura. Grazie al diretto intervento della famiglia Gentile gli arrestati scamparono alla consueta rappresaglia che i fascisti eseguivano in seguito alle azioni gappiste (meno di due settimane prima, il 3 aprile, a Torino erano stati fucilati cinque prigionieri per l'uccisione del giornalista Ather Capelli), venendo rimessi in libert\u00e0. Cos\u00ec Gaetano Gentile ricord\u00f2 nel 1954 il suo intervento presso la prefettura:\nLe reazioni.\nNella RSI.\nUn bollettino riservato della Guardia Nazionale Repubblicana riferisce: \u00abI funerali di Giovanni Gentile si sono svolti in un'atmosfera di raccoglimento. La popolazione vi ha partecipato in massa, mantenendo per\u00f2 un atteggiamento del tutto riservato\u00bb. Poi rettific\u00f2: Ai funerali di Gentile scarso concorso di cittadinanza. Forze di servizio 720\u00bb.\nIl primo cordoglio fascista sull'uccisione del filosofo \u00e8 cauto e intempestivo, forse per il timore dell'effetto terroristico di quella morte sugli incerti e gli indecisi: la radio del 15 tace la notizia, se ne danno rapidi cenni l'indomani. Tace, o quasi, la \"Nuova Antologia\", la rivista di cui Gentile aveva assunto la direzione, tanto che i suoi amici dell'Accademia d'Italia Ardengo Soffici ed Enrico Sacchetti dovranno ricorrere ad un'altra rivista, \"Italia e civilt\u00e0\", per sfogarsi. Su quest'ultima rivista intervenne il 22 aprile anche Giovanni Spadolini, all'epoca diciottenne allievo di Gentile, lamentando la mancata proclamazione del lutto nazionale e la scarse manifestazioni di cordoglio da parte delle autorit\u00e0 e dei personaggi pubblici, elogiando viceversa la partecipazione popolare:\nSpadolini prosegu\u00ec deprecando le uccisioni di esponenti moderati della RSI, secondo lui dovute a una precisa strategia:\nIl compianto di Mussolini fu manifestato pubblicamente solo all'uscita della \"Corrispondenza Repubblicana\", ove scrisse:\nPadre Agostino Gemelli invi\u00f2 un telegramma di condoglianze all'Accademia d'Italia a nome dell'Universit\u00e0 Cattolica del Sacro Cuore della quale era rettore. In giugno padre Gemelli pubblic\u00f2 sulla \"Rivista di filosofia neo-scolastica\" un articolo di deplorazione dell'uccisione di Gentile, lamentando come questa avesse impedito l'attesa evoluzione del pensiero del filosofo verso i fondamenti del cattolicesimo; evoluzione che il contenuto di un colloquio fra Gentile e papa Pio XII, in cui il primo aveva dichiarato \u00abdi aver sempre cercato e di cercare spassionatamente la verit\u00e0\u00bb, faceva sperare.\nNella Resistenza toscana.\nQuanto agli antifascisti, apparvero divisi sul giudizio da esprimere sull'esecuzione. La prima rivendicazione, piuttosto vaga, dell'attentato da parte della Resistenza appare nell'edizione laziale de \"l'Unit\u00e0\" il 20 aprile: \u00abQuasi alla stessa ora in cui a Roma professori e studenti rievocavano, in mezzo al popolo, il sacrificio dei tre professori romani caduti per la Patria e per la civilt\u00e0 nel tragico massacro del 24 marzo, la giustizia popolare si abbatteva a Firenze sul traditore Giovanni Gentile\u00bb.\nSoltanto il 22 aprile venne diffuso a Firenze un volantino di rivendicazione, dal titolo \"Il caso Gentile\", nel quale l'azione gappista era esaltata come vendetta per i martiri del Campo di Marte, riproducendo l'articolo di Concetto Marchesi. Preparato da Orazio Barbieri per iniziativa dei soli comunisti, recava arbitrariamente la firma \"Il Comitato di Liberazione Nazionale\", ma venne immediatamente sconfessato dal CTLN (CLN toscano) in seguito a una netta presa di posizione di Enzo Enriques Agnoletti, rappresentante del Partito d'Azione.. Cosicch\u00e9 il CTLN vot\u00f2, con l'astensione del rappresentante del PCI, la deplorazione dell'uccisione di Gentile. Secondo Orazio Barbieri: \u00abL'ordine del giorno di deplorazione \u00e8 approvato con l'astensione dei comunisti, i quali pur non avendo il loro partito deciso l'uccisione di Gentile, non possono disapprovare quell'atto vindice e giustiziere compiuto da giovani col rischio della propria vita\u00bb. Enriques Agnoletti redasse a nome del suo partito un documento, datato 23 aprile, in cui circa Gentile \u00e8 scritto:\nTale posizione \u00e8 confermata da Gianfranco Musco, rappresentante del PCI presso il CLN toscano: \u00abQualche giorno dopo l'attentato contro Gentile incontrai per strada Enriques Agnoletti, che mi manifest\u00f2 il suo disaccordo per questa azione dei GAP contro un uomo di indubbio valore intellettuale\u00bb. Molti anni dopo, Enriques Agnoletti scrisse dell'omicidio Gentile che \u00absolo la notoriet\u00e0 della vittima ne fece un caso particolare\u00bb.\nUn altro esponente del Partito d'Azione, Tristano Codignola, il 30 aprile prese duramente posizione contro il suo omicidio, scrivendo sul giornale clandestino del partito, \"La Libert\u00e0\":\nL'articolo conteneva giudizi contrastanti sulla figura del filosofo: se da un lato si sosteneva che \u00abaveva incarnato, nei primi decenni del secolo, il migliore pensiero filosofico italiano e che la sua opera di quei decenni resta a testimonianza di un ingegno fervido e vivo, e di nobili interessi speculativi ed umani\u00bb, lodando la riforma scolastica da lui promossa, che \u00absebbene legata al fascismo e viziata da una concezione autoritaria ed hegeliana dello stato, sostanzialmente sorda ad esigenze democratiche e liberali, costitu\u00ec tuttavia, nel suo complesso, un'opera ammirevole, alla quale l'amore sincero per la scuola ed il rispetto per l'autonomia dell'insegnamento infusero un severo carattere di seriet\u00e0 e di unit\u00e0, che si ricollegava alle tradizioni dello Spaventa e del De Sanctis\u00bb; dall'altro gli veniva imputata \u00abuna parte preponderante nel mercimonio e nella corruttela delle coscienze d'intere generazioni di giovani\u00bb e si diceva che si era mostrato \u00abaccecato da un insensato spirito di parte e da un'orgogliosa ostinatezza\u00bb.\nProprio i giudizi contrastanti espressi nell'articolo permisero al Partito Comunista fiorentino nella lettera di risposta, uscita su \"Azione Comunista\" l'11 maggio e direttamente rivolta agli azionisti col titolo \"Agli amici del Partito d'Azione, Sezione di Firenze\", di esprimere meraviglia \u00abche il disagio creato nelle vostre coscienze non sia stato eliminato e superato \"dall'analisi senza settarismi e spregiudicata serenit\u00e0\" condotta attraverso tutto l'articolo\u00bb e di replicare:\nLa scrittrice inglese Iris Origo, impegnata nel sostegno alla Resistenza in Val d'Orcia insieme al marito Antonio Origo, il 16 aprile annot\u00f2 sul proprio diario:\nQualche giorno dopo, il 5 maggio, Origo riport\u00f2 che, a seguito dell'interruzione delle indagini, si diffusero \u00abvoci secondo le quali la responsabilit\u00e0 del delitto dovrebbe essere attribuita agli stessi fascisti estremisti\u00bb.\nPiero Calamandrei nel sul suo diario defin\u00ec l'agguato \u00abun episodio che fa fremere\u00bb, aggiungendo comunque che \u00abstoricamente questa uccisione \u00e8 un atto di guerra\u00bb con il quale la storia ripagava il filosofo \u00abdella sua stessa moneta\u00bb.\nTra gli antifascisti di altre regioni occupate.\nNon tutti gli azionisti condivisero la condanna dell'attentato. In Veneto, Egidio Meneghetti realizz\u00f2 un volantino contro Gentile che venne pubblicato nel numero del 15 maggio di \"Fratelli d'Italia\", e quindi con l'approvazione di tutto il CLN veneto. Il movimento Giustizia e Libert\u00e0, per mano di Carlo Dionisotti (con lo pseudonimo di Carol Botti), sul primo numero dei \"Nuovi Quaderni di Giustizia e Libert\u00e0\" di maggio-giugno 1944, considera che Gentile con le sue tre ultime uscite pubbliche (l'accettazione della presidenza dell'Accademia, l'invito alla concordia tra le parti \u00abcome si trattasse di una divergenza di opinioni su problemi di lieve entit\u00e0\u00bb e l'accettazione dell'occupazione tedesca durante la commemorazione di Vico) \u00abha firmato ormai la sua condanna\u00bb con \u00abla foga animale dell'uomo sordo a ogni monito altrui\u00bb e \u00abuna meschinit\u00e0 rivoltante a confronto dell'originaria statura dell'uomo\u00bb, concludendo: \u00abChi sta col fascismo condivide, chiunque esso sia, quella responsabilit\u00e0, e partecipa del destino di violenza e di sangue che ne consegue... E tuttavia proprio la morte gli \u00e8 stata propizia, perch\u00e9 se anche lo ha colto impreparato e suo malgrado, lo ha comunque involto finalmente... in questa orrenda ma necessaria, espiatrice tragedia dell'Italia\u00bb.\n\"Bandiera Rossa\", giornale milanese ispirato dal socialista Lelio Basso, il 25 maggio 1944 pubblic\u00f2 una \"Commemorazione di Giovanni Gentile\", in cui si giustificava l'uccisione ricordando un passaggio di un discorso elettorale tenuto dal filosofo a Palermo il 24 marzo 1924:\nIl discorso, gi\u00e0 citato all'indomani del delitto Matteotti per accusare Gentile di giustificare le violenze fasciste, nei giorni successivi alla sua morte fu largamente ricordato da vari favorevoli all'attentato, tra cui Antonio Banfi ed Eugenio Curiel, i quali su \"La Nostra Lotta\" n. 9 del maggio 1944, dopo aver definito Gentile \u00abquel retore che a Palermo celebr\u00f2 il manganello come la spada della nuova libert\u00e0\u00bb, affrontarono la questione sul piano della responsabilit\u00e0 politica dell'intellettuale: \u00abEra uno studioso, si dice, un filosofo, un uomo di cultura e che la cultura protesse, difese e sempre celebr\u00f2 i valori dello spirito e non era questo uno scudo sufficiente per i suoi errori politici?\u00bb. La risposta \u00e8 no poich\u00e9, nella \u00ablotta esaltante e terribile\u00bb in corso, un \u00abprivilegio di salvezza\u00bb, specialmente a chi \u00abdel suo ingegno e del suo sapere ha fatto uno strumento di inganno e perversione\u00bb, non pu\u00f2 che essere negato; e conclusero: \u00abCos\u00ec l'infelice, che dinanzi al trionfo del male tanto spesso ha vantato, con alterigia da profeta, la provvidenzialit\u00e0 della storia, cade vittima della moralit\u00e0 della storia\u00bb.\nI democristiani, pur esprimendo un \"sentimento di deplorazione\" per la morte di Gentile sottoposero la carriera politico-filosofica del filosofo ad una critica serrata incentrata sul fatto che egli fosse effettivamente il filosofo del fascismo, in quanto predicatore e apologeta della violenza:\nE ricordando il discorso del filosofo a proposito della \"predica o il manganello\", l'articolo de \"Il Popolo\" concludeva ironicamente: \u00abQuale \"pezza d'appoggio\" per chi dovr\u00e0 difendere i quattro che nei pressi della Villa del Salviatino forse ritennero che la forza materiale sia un equivalente della forza morale!\u00bb.\nDieci giorni dopo \"Il Popolo\" critic\u00f2 padre Agostino Gemelli per il telegramma di condoglianze recante la sua firma, invitandolo a dichiarare pubblicamente se ne fosse o meno l'autore.\nA Roma, il liberale Umberto Zanotti Bianco comment\u00f2 la notizia nel suo diario:\nIl partito liberale, su \"L'Italia e il secondo Risorgimento\" pubblicato a Lugano il 10 giugno 1944, condann\u00f2 la figura di Gentile \u00abin sede morale\u00bb sospendendo il giudizio su \u00abun gesto [l'attentato], le cui ultime cause determinanti ci possono essere in parte ignote\u00bb.\nTra gli antifascisti in esilio.\nIn una trasmissione di Radio Londra, l'esponente socialista in esilio Paolo Treves, commentando l'azione dei GAP, disse:\nEnzo Tagliacozzo, nel numero del 1\u00ba maggio de \"Italia Libera\", pubblicazione legata a Randolfo Pacciardi e Gaetano Salvemini stampata a New York, attacc\u00f2 l'opera di Gentile definendolo \"traditore della cultura e della giovent\u00f9\" e concludendo che \"ha meritato di finire sotto le armi vendicatrici dei patrioti\".\nGiuseppe Prezzolini, allora negli Stati Uniti, annot\u00f2 nel suo diario il 17 aprile \u00abC'era da aspettarsi qualche cosa di simile\u00bb e \u00abHa evitato, morendo per mano di sicari, le umiliazioni che non gli sarebbero mancate in caso di vittoria degli alleati e, magari, anche in caso di vittoria dei tedeschi\u00bb.\nL'orientalista Giorgio Levi Della Vida, uno dei 12 professori universitari su 1200 che si erano rifiutati di giurare fedelt\u00e0 al fascismo, espatriato negli Stati Uniti dopo la promulgazione delle leggi razziali fasciste, scrisse: \u00abAtterrato dal piombo di un ignoto, togliendo se stesso da una situazione penosa e l'Italia post-fascista dall'imbarazzo di doverlo condannare salvo poi riabilitarlo, come \u00e8 avvenuto per tanti altri\u00bb.\nNel Regno del Sud.\nBenedetto Croce manifest\u00f2 dolore per l'uccisione del suo ex collaboratore ed amico, annotando sul suo diario il 17 aprile:\nIn seguito, quando chiese al genero Raimondo Craveri chi ne fossero i responsabili \u2013 alla risposta \u00abi partigiani\u00bb \u2013 comment\u00f2: \u00abammazzano anche i filosofi\u00bb. Secondo Craveri \u00abcon quelle parole Croce prendeva coscienza di una guerra civile ormai in corso e non soltanto di una animosa resistenza militare contro i Tedeschi\u00bb.\nIn un dattiloscritto del settembre 1944 (di cui lo stesso Croce aveva stabilito la pubblicazione solo dopo la propria morte e solo in via eventuale), il filosofo napoletano annot\u00f2:\nIn un articolo pubblicato su \"l'Unit\u00e0\" di Napoli il 23 aprile e firmato \"x.y.\", il segretario del PCI Palmiro Togliatti, sbarcato nella citt\u00e0 partenopea il 27 marzo dopo un lungo viaggio da Mosca, e nominato da appena un giorno vicepresidente del Consiglio del secondo governo Badoglio, esord\u00ec attaccando coloro che avevano espresso contrariet\u00e0 all'attentato: \u00abParlando di Giovanni Gentile, condannato a morte dai patrioti italiani e giustiziato come traditore della patria, non riesco a prendere il tono untuoso di chi, facendo il necrologio di una canaglia, dissimula il suo pensiero e la verit\u00e0 col pretesto del rispetto dei morti\u00bb. Poi continu\u00f2: \u00abChi tradisce la patria impegnata in una lotta a morte contro l'invasore straniero, chi tradisce la stessa civilt\u00e0 umana ponendosi al servizio della barbarie, deve pagare con la vita. L'esecuzione di Giovanni Gentile \u00e8 una vittoria del nostro paese nella tragica lotta in cui esso \u00e8 oggi impegnato: \u00e8 un trionfo della causa della giustizia. Salutiamo con commozione ed esprimiamo la nostra riconoscenza di cittadini ai giovani combattenti che hanno compiuto quest'atto di risanamento del nostro paese\u00bb. Defin\u00ec Gentile \u00abtraditore volgarissimo\u00bb, \u00abuno dei responsabili e autori principali di quella degenerazione politica e morale che si chiam\u00f2 fascismo\u00bb, \u00abbandito politico\u00bb, \u00abcamorrista, corruttore di tutta la vita intellettuale italiana\u00bb, affermando che \u00abnon fu solo intellettualmente disonesto, ma moralmente un aborto\u00bb, e che \u00abriceveva e distribuiva prebende e accumulava milioni, classico tipo del gerarca corruttore e corrotto alla sommit\u00e0 del mondo culturale italiano, simbolo vivente della sua decomposizione\u00bb.\nL'articolo di Concetto Marchesi, nella versione modificata da Girolamo Li Causi, per volont\u00e0 di Togliatti venne riprodotto sul numero di \"Rinascita\" del 1\u00ba giugno 1944, preceduto da una nota intitolata \"Sentenza di morte\", della quale Sergio Bertelli ha ritrovato il testo autografo:\nDibattito successivo.\nLuigi Russo, normalista nel dopoguerra vicino al PCI, nel 1949 comment\u00f2 uno scritto dell'intellettuale organico al partito Fabrizio Onofri e, riconoscendovi l'influenza del pensiero gentiliano, espresse parole di biasimo per l'uccisione di quello che gli appariva un maestro rinnegato:\nNel 1974, il liberale Giacomo Devoto scrisse: \u00abA distanza di 30 anni la mia protesta non si attenua... a nessuno dovrebbe essere lecito condannare un uomo di altro sentire solo per le sue opinioni\u00bb.\nNel 1984 il filosofo Norberto Bobbio, all'epoca dell'uccisione di Gentile rappresentante del Partito d'Azione a Torino, rileggendo alcuni episodi della Resistenza alla luce dell'esperienza del terrorismo degli anni di piombo, afferm\u00f2 di aver superato la valutazione che aveva dato all'indomani del fatto:\nNel 1993 Indro Montanelli rievocando la morte di Gentile scrisse sul \"Giornale\": \u00abAppresi quella notizia mentre mi trovavo prigioniero a Gallarate in uno scantinato della Gestapo. Mi ci trovavo da molti mesi, e sempre avevo creduto di trovarmici dalla parte giusta: quella dei resistenti. Per la prima volta dubitai di essere dalla parte sbagliata: quella dei sicari\u00bb.\nLo stesso anno, nell'ambito delle polemiche sulla dedica di un francobollo a Gentile, fu raggiunto a New York e intervistato lo studioso ebreo tedesco Paul Oskar Kristeller. Sfuggito alle persecuzioni naziste, Kristeller era stato accolto dal filosofo siciliano alla Normale e poi, dopo l'approvazione delle leggi razziali in Italia nel 1938, vista l'impossibilit\u00e0 di preservare il suo impiego accademico, era stato aiutato a trasferirsi negli Stati Uniti e a trovare una cattedra a Yale e alla Columbia. Circa l'uccisione del suo protettore, Kristeller afferm\u00f2: \u00abfu un delitto che gett\u00f2 un'ombra sinistra su tutta la Resistenza. Si \u00e8 capito in Italia che quello fu un parricidio? Che fu uccisa l'espressione pi\u00f9 pura e disinteressata di una Nazione: l'amore per il sapere e per la civilt\u00e0? Che spararono all'intelligenza?\u00bb.\nInterpretazioni storiografiche.\nGiorgio Bocca interpreta l'uccisione di Gentile come una vendetta per la sopra ricordata fucilazione di cinque renitenti alla leva, avvenuta al Campo di Marte il 22 marzo 1944. Secondo Bocca, la deplorazione dell'attentato a Gentile formulata da Benedetto Croce esprimerebbe la concezione secondo cui gli intellettuali risiedono in una sfera superiore a quella dei conflitti mondani e dovrebbero pertanto rimanere immuni da tali conflitti e non essere mai coinvolti nei relativi rischi; a tale idea, Bocca contrappone l'opposta opinione secondo cui anche gli intellettuali si trovano inevitabilmente coinvolti nella lotta politica e devono accettarne tutte le responsabilit\u00e0. Sempre secondo Bocca, in particolare, i partigiani dell'Italia settentrionale \u00abnon possono neanche immaginare che si possa distinguere, nella punizione, fra il fascista filosofo e il fascista qualsiasi, che si rispetti la vita del primo mentre si ordina e si elogia l'uccisione del secondo. Il partigiano combattente di altre regioni giudica tale distinzione sommamente ingiusta, contraria allo spirito democratico e puritano della lotta di liberazione. Giudica utile invece l'effetto terroristico, perch\u00e9 la morte di Gentile far\u00e0 meditare quanti prestano il loro nome e la fama alla dominazione nazifascista\u00bb.\nSecondo Giorgio Candeloro l'uccisione di Gentile fu \u00abl'azione pi\u00f9 clamorosa di quel momento [ma] anche la pi\u00f9 discussa nelle file della Resistenza\u00bb. Scrive lo storico: \u00abL'uomo, che era stato per molto tempo il maggior teorico del fascismo e che, dopo essere stato in disparte per anni, aveva col discorso del 24 giugno '43 cercato di dare un soccorso al fascismo morente, che aveva poi accettato dal governo della RSI la presidenza dell'Accademia d'Italia, aveva continuato ancora, nel colmo di quella lotta senza quartiere di cui il primo responsabile storico era Mussolini, a scrivere articoli e a pronunciare discorsi che facevano appello ad una concordia ormai assurda, ad una conciliazione che avrebbe fatto solo il gioco del fascismo e del nazismo. Certo la sua uccisione fece una triste impressione a non pochi intellettuali antifascisti, che criticarono l'azione dei GAP, come fece Tristano Codignola a Firenze. Ma si deve anche ricordare che la guerra contro il fascismo era ormai giunta ad un punto tale da non consentire disparit\u00e0 di trattamento a favore di un grande intellettuale, quando cadevano da una parte e dall'altra a migliaia capi e gregari. N\u00e9 si potevano fare distinzioni tra chi cadeva con le armi in pugno o veniva giustiziato per la partecipazione alla lotta e chi dava ad una delle parti in campo un contributo importante di pensiero e di parola. Si pu\u00f2 quindi comprendere il senso di pena che molti antifascisti, che avevano conosciuto Gentile e in qualche caso erano stati da lui aiutati, provarono alla notizia della sua tragica fine. Ma, al di l\u00e0 dei sentimenti personali, non si pu\u00f2 non considerare quell'uccisione come un'azione di guerra, non pi\u00f9 crudele di tante altre compiute in quei giorni arroventati.\u00bb\nLutz Klinkhammer, all'interno di un ampio studio dedicato all'occupazione tedesca, scrive che \u00absi pu\u00f2 supporre che il filosofo Giovanni Gentile sia stato preso di mira per la sua influenza politico-culturale su ampi settori della borghesia e assassinato per ordine della direzione del Partito comunista\u00bb. Secondo lo storico tedesco, l'uccisione del filosofo, \u00abil cui appello nazionale filofascista all'unit\u00e0 avrebbe potuto essere bene accolto da alcuni settori della cultura borghese fortemente impregnati di fascismo, dimostra come sotto la triade ideologica \"Italia, sociale, repubblica\" potessero essere integrati ampi strati dei circoli nazionalconservatori\u00bb.\nL'omicidio Gentile nelle biografie di Fanciullacci.\nLo storico Giovanni Belardelli ha rilevato criticamente, come sintomo di \u00abun imbarazzo e una propensione alla rimozione\u00bb, la mancata menzione dell'uccisione di Gentile nella voce che il \"Dizionario della Resistenza\", edito nel 2000 dalla Einaudi, ha dedicato a Bruno Fanciullacci. Anche nella biografia del partigiano fiorentino presente sul sito dell'ANPI non vi \u00e8 alcun riferimento all'uccisione di Gentile, che per\u00f2 \u00e8 invece rivendicata e difesa in un articolo di \"Patria indipendente\", quindicinale dell'ANPI, del 31 marzo 2005, dedicato proprio alla figura di Bruno Fanciullacci, ed \u00e8 presente nella voce dedicata a Teresa Mattei, come organizzatrice, insieme a Bruno Sanguinetti, dell'attentato a Gentile. Viceversa, nella voce su Fanciullacci del Dizionario Biografico degli Italiani si legge:"}
{"id": "557166", "revid": "536103", "url": "https://it.wikipedia.org/wiki?curid=557166", "title": "Omara Portuondo", "text": "Omara nacque in un quartiere povero de L'Avana, chiamato Bone Key. Il padre era un noto giocatore di baseball, in particolare fu uno dei primi giocatori cubani a giocare all'estero (si trasfer\u00ec infatti negli USA). Si innamor\u00f2 della musica popolare cubana ascoltando i duetti improvvisati dai suoi genitori nelle pause dopo il pranzo quotidiano. Anche la canzone \"Viente Anos\" presente nell'album Buena Vista Social Club fu imparata da Omara sin da piccina grazie all'insegnamento del padre.\nInizi\u00f2 a lavorare come ballerina nel Club Tropicana dell'Avana. Insieme a musicisti come Cesar Portillo de la Luz, Jos\u00e9 Antonio M\u00e9ndez, Frank Emilio Flynn, Justo Fuentes e Tania Castellanos fu una esponente del gruppo di artisti conosciuto come \"movimiento del filin\".\nAnd\u00f2 in tourn\u00e9e per sei mesi negli Stati Uniti d'America con il gruppo Cuarteto de Orlando de la Rosa. Nel 1951 si un\u00ec al gruppo musicale \"Las Anacaonas\" e quindi al quartetto \"Las D'Aida\", sotto la direzione della pianista Aida Diestro.\nIl suo primo lavoro discografico come solista fu \"Magia Negra\"; l'album includeva alcuni pezzi classici di musica cubana e alcune cover di jazz come \"Caravan\" di Duke Ellington.\nNegli anni '70 cant\u00f2 con l'\"Orquesta Arag\u00f3n\". Nella decade successiva cant\u00f2 con Adalberto \u00c1lvarez e successivamente con Chucho Vald\u00e9s, con il quale incise l'album \"Desaf\u00edos\".\nMa il successo vero Omara lo ottenne grazie a Ry Cooder che la volle nell'album Buena Vista Social Club, dove cant\u00f2 con Ibrahim Ferrer, Rub\u00e9n Gonz\u00e1lez, Eliades Ochoa, Compay Segundo, Faustino Oramas e P\u00edo Leyva.\nL'album ottenne il Grammy e segn\u00f2 l'inizio della carriera internazionale della cantante.\nOmara Portuondo si \u00e8 esibita in Giappone, Europa e in tutto il continente americano, interpretando canzoni di genere son, bolero e danz\u00f3n.\nNella sua lunga carriera artistica ha pubblicato numerosi album, fra i quali ricordiamo \"Flor de Amor\" e \"Buena Vista Social Club presents Omara Portuondo\".\nNel 2009 ha inciso il brano \"Malegria\" presente nell'album \"Maison Maravilha\" del cantautore italiano Joe Barbieri.\nCollegamenti esterni.\n Sito web ufficiale"}
{"id": "557169", "revid": "1305772", "url": "https://it.wikipedia.org/wiki?curid=557169", "title": "Thomas B\u00e4umle", "text": "Carriera.\nThomas B\u00e4umle gioca nel ruolo di portiere. Ha militato due anni in LNB nell'HC Sierre, per poi passare all'HC Davos dove \u00e8 diventato campione svizzero. Dalla stagione 2005-2006 \u00e8 passato all'HC Ambr\u00ec-Piotta. Nel mese di aprile del 2007 ha disputato la sua prima partita con la nazionale maggiore svizzera di hockey su ghiaccio.\nDurante la 19a partita di campionato contro il Rapperswil-Jona Lakers al 14' B\u00e4umle si \u00e8 infortunato seriamente al ginocchio destro (rottura legamenti crociati). A causa del notevole tempo di recupero dell'operazione (4-6 mesi) \u00e8 stato possibile schieralo solo dalla stagione successiva.\nNella stagione 2012-2013 gioca per i SCL Tigers. Dopo una sola stagione conclusa con la retrocessione del Langnau B\u00e4umle firm\u00f2 un contratto con l'EHC Olten, dove milita per due stagioni.\nStatistiche.\n\"Statistiche aggiornate ad agosto 2011.\""}
{"id": "557170", "revid": "2", "url": "https://it.wikipedia.org/wiki?curid=557170", "title": "NGC 104", "text": ""}
{"id": "557172", "revid": "6923", "url": "https://it.wikipedia.org/wiki?curid=557172", "title": "X-No-Archive", "text": "X-No-Archive \u00e8 un header usato nei messaggi dei newsgroup per prevenire che un messaggio Usenet venga archiviato nei vari server.\nAffinch\u00e9 vengano ignorati dai server news e dai software newsreader e non confusi con gli header standard (che includono \"Path:\", \"From:\", \"Subject:\" e \"Date:\"), gli header addizionali hanno il prefisso X-. La scritta \u201cNo-Archive\u201d significa \u201cNon archiviare questo messaggio\u201d e, aggiunta al prefisso X-, ha formato il termine \"X-No-Archive\".\nL'header adeguato per prevenire che un messaggio venga archiviato \u00e8 il seguente:\nAlcuni sistemi software non archiviano pure quando la prima linea del corpo del messaggio contiene questo testo. Questo \u00e8 utile per coloro che non possono cambiare gli header dei messaggi che inviano. Se l'header X-No-Archive \u00e8 impostato su \u201cNo\u201d, o se l'header \u00e8 assente, il messaggio potr\u00e0 essere archiviato su Usenet.\nL'uso di X-No-Archive cominci\u00f2 quando DejaNews debutt\u00f2 all'inizio del 1995. DejaNews fu il primo tentativo su larga scala per archiviare i news feed di Usenet. Un numero regolare di partecipanti dei newsgroup non solo si interess\u00f2 ai diritti di privacy, ma anche alla possibilit\u00e0 che i loro messaggi potessero essere riportati attraverso DejaNews in un certo momento nel futuro. Quindi DejaNews accolse queste richieste annunciando di non archiviare i messaggi Usenet contenenti l'header X-No-Archive.\nQuando DejaNews \u00e8 stata acquistata da Google, Google ha continuato ad onorare il protocollo X-No-Archive. All'inizio del 2005, il servizio newsgroup di Google (Google Gruppi) ha cambiato il comportamento di X-No-Archive, rendendo i messaggi aventi questo header disponibili entro i sei giorni successivi, oltre i quali vengono cancellati. Anche altri servizi di archivio newsgroup hanno seguito i passi di DejaNews, bench\u00e9 la decisione di non archiviare i messaggi con X-No-Archive fosse stata interamente volontaria.\nSoftware Newsreader.\nMolti newsreader popolari e software per postare, come Fort\u00e9 Agent, includono, come opzione standard, la capacit\u00e0 di inserire l'header X-No-Archive su uno o tutti i messaggi su richiesta dell'utente, o di mantenerlo nelle risposte ad un messaggio che lo contenga (questo impedisce che il contenuto di un messaggio il cui autore ha chiesto la non archiviazione, possa essere archiviato parzialmente nel \u201cquotato\u201d di chi risponde).\nMozilla Thunderbird ha anche l'abilit\u00e0 di inserire header personalizzati in entrambi messaggi email e Usenet. Questa funzionalit\u00e0 deve essere abilitata manualmente modificando il file prefs.js (le istruzioni sono incluse nel file .js). Tuttavia, gli header personalizzati non sono inseriti automaticamente nei messaggi da Thunderbird: l'utente deve aggiungerli manualmente ad ogni messaggio come desidera."}
{"id": "557174", "revid": "125759723", "url": "https://it.wikipedia.org/wiki?curid=557174", "title": "Western &amp; Southern Open", "text": "Il Western &amp; Southern Open, conosciuto come Master di Cincinnati, \u00e8 un torneo di tennis. Il torneo maschile appartiene alla categoria ATP World Tour Masters 1000, ovvero la categoria pi\u00f9 importante dopo i tornei del Grande Slam e le ATP Finals, cos\u00ec come quello femminile che appartiene alla categoria WTA 1000. La competizione si svolge a Mason, un sobborgo della citt\u00e0 di Cincinnati (Ohio), nel mese di agosto.\nStoria.\nIl torneo inizi\u00f2 nel 1899 con il nome di Cincinnati Open. Il termine \"Open\" non si riferiva all'apertura ai professionisti, ma all'apertura del torneo ai non residenti a Cincinnati. Successivamente cambier\u00e0 diverse volte il proprio nome, uno tra i tanti sar\u00e0 Tri-State Tennis Tournament o Tri-State Championships). L'evento si svolse nella regione di Mason. Originariamente il torneo si svolse all'Avondale Athletic Club, che era propriet\u00e0 della Xavier University, ma successivamente venne spostato in altre localit\u00e0 cambiando pure il tipo di terreno in cui si svolgeva il torneo. Il primo evento del 1899 si gioc\u00f2 sulla terra battuta e continu\u00f2 a giocarsi su tale terreno fino al 1979 quando venne adottata definitivamente come superficie il cemento.\nNel 1903 il torneo di spost\u00f2 al Cincinnati Tennis Club, dove si gioc\u00f2 fino al 1972. Nel 1974 stava per essere cancellato, ma alla fine venne presa la decisione di giocarlo al Cincinnati Convention Center, dove c'era un impianto indoor e per la prima volta dal 1919 non venne disputato il torneo femminile. Nel 1975 l'evento si spost\u00f2 all'Old Coney vicino al fiume Ohio.\nNel 1979 si spost\u00f2 nuovamente a Mason dove fu costruito uno stadio permanente e venne cambiata la superficie: si pass\u00f2 dalla terra Har-Tru al cemento DecoTurf II. Successivamente vennero costruiti altri due stadi, facendo del Cincinnati Masters il solo torneo oltre a quelli del Grande Slam a possedere tre grandi campi: il Center Court, il Grandstand Court e il Court 3. Il torneo femminile venne reintrodotto nel 1988 solo per un anno e ritorn\u00f2 definitivamente nel 2004 quando gli organizzatori, con l'aiuto dell'agenzia Octagon, spostarono un torneo che si svolgeva in Croazia a Cincinnati.\nDal 1975 il torneo \u00e8 guidato da Paul M. Flory, chairman e capo esecutivo della Procter &amp; Gamble. \u00c8 famosa la generosit\u00e0 di quest'uomo che dona molti milioni dei proventi del torneo in beneficenza, soprattutto al Cincinnati Children's Hospital Medical Center e al Charles M. Barrett Cancer Center at University Hospital.\n\u00c9 stato votato dai tennisti come miglior torneo di categoria nel 1986, e della categoria Premier nel 2014.\nNell'agosto del 2008 il torneo maschile \u00e8 passato nelle mani della United States Tennis Association, proprietaria anche dello US Open.\nAlbo d'oro.\nSingolare maschile.\nAlbo d'oro tratto dal libro From Club Court to Center Court"}
{"id": "557184", "revid": "767487", "url": "https://it.wikipedia.org/wiki?curid=557184", "title": "Guide Star Catalog", "text": "Il Guide Star Catalog (\"Catalogo guida delle stelle\", in genere abbreviato in GSC), conosciuto anche come Hubble Space Telescope Guide Catalog (HSTGC) \u00e8 un catalogo stellare originariamente compilato per aiutare il puntamento del Telescopio Spaziale. Nella sua versione originale conteneva informazioni su circa 20 milioni di stelle e galassie, con una magnitudine apparente compresa tra la 6 e la 15.\nLa versione corrente, il Guide Star Catalog II, \u00e8 un gigantesco catalogo di 998.402.801 oggetti celesti distinti, e per quasi la met\u00e0 di questi (455.851.237) fornisce posizioni, classificazione e magnitudini."}
{"id": "557185", "revid": "2", "url": "https://it.wikipedia.org/wiki?curid=557185", "title": "Guide Star Catalog II", "text": ""}
{"id": "557186", "revid": "599013", "url": "https://it.wikipedia.org/wiki?curid=557186", "title": "Gsc", "text": ""}
{"id": "557188", "revid": "2184720", "url": "https://it.wikipedia.org/wiki?curid=557188", "title": "Maksim Sozontovi\u010d Berezovskij", "text": "Berezovskij fu il primo compositore russo ad essere riconosciuto come tale in Europa; fu inoltre il primo che compose opere, sinfonie e sonate per violino. I suoi lavori pi\u00f9 popolari sono i corali sacri scritti per la Chiesa ortodossa russa, dei quali solo 3 su 18 sono ad oggi noti. Si era sempre ritenuto che il primo compositore russo-ucraino di musica sinfonica fosse stato Dmitrij Bortnjanskij, fino a che non venne scoperta nel 2002 una sinfonia in do maggiore di Berezovskij nella Biblioteca apostolica vaticana, composta attorno tra il 1770 e il 1772.\nBiografia.\nNon molto si sa della vita di Berezovskij. La sua biografia fu ricostruita da Nestor Kukol'nik in una piccola novella nel 1840, e messa in scena da P\u00ebtr Smirnov al teatro Aleksandrinskij di San Pietroburgo. Molti particolari di questo lavoro si rivelarono non essere attendibili.\nBerezovskij comp\u00ec probabilmente i primi studi presso l'accademia Mohyliana di Kiev. Il 29 giugno 1758 fu accettato come cantante nella cappella di Pietro III a Oranienbaum (oggi Lomonosov), vicino a San Pietroburgo. Berezovskij cant\u00f2 nelle opere italiane ed il suo nome appare tra i cantanti di \"Alessandro nell'Indie\" di Francesco Araja e \"La Semiramide riconosciuta\" di Vincenzo Manfredini, rappresentate a Oranienbaum rispettivamente nel 1759 e nel 1760.\nNel 1762 entr\u00f2 nel coro della \"Cappella Italiana\" del Palazzo Imperiale a San Pietroburgo, dove studi\u00f2 sotto la guida del cantante N. Garani, del direttore di cappella Francesco Zoppis e probabilmente anche con Vincenzo Manfredini e Baldassare Galuppi. Continu\u00f2 con l'attivit\u00e0 di compositore e musicista a corte ancora per qualche anno.\nNel 1763 spos\u00f2 Franzina Uberscher (nota anche come Francisca Iberchere), una laureanda della scuola teatrale di Oranienbaum.\nBerezovskij si rec\u00f2 in Italia nella primavera del 1769 per perfezionarsi dal celebre Padre Martini all'Accademia Filarmonica di Bologna. In collaborazione con Josef Myslive\u010dek (allora anch'egli laureando presso l'Accademia) super\u00f2 l'esame, che consisteva nello scrivere una composizione polifonica su tema dato. Una simile prova era stata data anche a Wolfgang Amadeus Mozart qualche mese prima. Il pezzo a quattro voci composto da Berezovskij fu conservato nell'archivio dell'Accademia. Il 15 maggio 1771 divent\u00f2 membro dell'Accademia Filarmonica.\nNel febbraio del 1773 rappresent\u00f2 a Livorno la sua unica opera lirica, \"Demofoonte\", su libretto di Pietro Metastasio.\nTorn\u00f2 nell'ottobre dello stesso anno a San Pietroburgo, dove fu nominato maestro di cappella della Cappella Imperiale. Qui entr\u00f2 in conflitto con Giuseppe Sarti perch\u00e9 voleva liberarsi dalla sua tutela. Questo per\u00f2 gli cost\u00f2 la perdita della protezione del principe Grigorij Aleksandrovi\u010d Pot\u00ebmkin; disperato, Berezovskij perdette la ragione e nel 1777 si suicid\u00f2."}
{"id": "557193", "revid": "1847786", "url": "https://it.wikipedia.org/wiki?curid=557193", "title": "Rogers Cup", "text": "Il Canadian Open, anche noto come National Bank Open (in passato Rogers Cup) \u00e8 un torneo di tennis maschile e femminile. Il torneo maschile appartiene alla categoria ATP World Tour Masters 1000, ovvero la categoria pi\u00f9 importante dopo i quattro tornei del Grande Slam e le ATP Finals, cos\u00ec come quello femminile che appartiene alla categoria 1000. La competizione si svolge ad anni alterni nelle citt\u00e0 di Toronto e Montr\u00e9al: negli anni dispari gli uomini giocano a Montr\u00e9al mentre le donne vanno in scena a Toronto, negli anni pari gli uomini giocano a Toronto e le donne a Montr\u00e9al. Entrambe le manifestazioni si svolgono nel mese di agosto. Nel 2020 il torneo non viene disputato a causa pandemia di COVID-19, annunciando che dal 2021 l'alternanza sarebbe variata e pertanto si disputa il torneo femminile a Montr\u00e9al mentre il maschile a Toronto.\nStoria.\nL'evento \u00e8 uno dei pi\u00f9 longevi della storia, nato appena dopo il Torneo di Wimbledon e gli US Open. Il torneo maschile si svolse per la prima volta nel 1881 nel Toronto Lawn Tennis Club, mentre quello femminile si disput\u00f2 per la 1\u00aa volta nel 1892.\nIl torneo \u00e8 stato sponsorizzato da diverse aziende nel corso della sua storia, soprattutto da quelle legate all'industria del tabacco. Negli anni settanta fu sponsorizzato dalla Rothmans International seguita poi negli anni ottanta dalla Player's Limited e dal 1997 al 2000 dalla Du Maurier. In seguito la sponsorizzazione legata alle sigarette venne abolita e la Rogers, holding delle telecomunicazioni canadese, assunse il ruolo di sponsor ufficiale.\nIl torneo di Toronto si \u00e8 svolto al Rexall Centre della York University senza uno sponsor ufficiale. Il torneo di Montr\u00e9al si \u00e8 tenuto allo Stade IGA ed \u00e8 stato sponsorizzato dalla National Bank of Canada.\nLendl \u00e8 il giocatore che ha vinto il torneo per il maggior numero di volte, avendolo conquistato nel 1980, 1981, 1983, 1987, 1988 e nel 1989."}
{"id": "557196", "revid": "54354", "url": "https://it.wikipedia.org/wiki?curid=557196", "title": "Genere (matematica)", "text": "In matematica, il genere indica una particolare modalit\u00e0 di classificazione di enti geometrici. Le definizioni variano a seconda dell'ente a cui sono applicate, sono tuttavia in stretta relazione fra di loro.\nGenere geometrico di una superficie.\nIn topologia, il genere di una superficie viene definito come il numero pi\u00f9 grande di curve semplici chiuse disgiunte che possono essere disegnate sulla superficie senza separarla in due componenti connesse distinte.\nNel caso in cui la superficie sia orientabile, il genere pu\u00f2 essere pensato pi\u00f9 informalmente come il \"numero di buchi\"; questa per\u00f2 non \u00e8 una definizione matematicamente rigorosa.\nPropriet\u00e0.\nPer la somma connessa di superfici valgono le seguenti propriet\u00e0:\nOgni superficie orientabile reale compatta \u00e8 equivalente alla somma connessa di una sfera con \"n\" tori; dalle formule sopra segue che il genere di tale superficie \u00e8 n, che corrisponde anche al numero di buchi presenti sulla superficie stessa.\nPer le superfici chiuse, il genere \u00e8 legato alla caratteristica di Eulero formula_2 dalla relazione:\nDefinizioni estese di genere.\nIl genere \u00e8 uno dei pi\u00f9 importanti invarianti topologici, e uno dei primi ad essere stati definiti: nel corso degli anni sono state create altre definizioni che ne hanno allargato l'applicazione al di fuori della topologia delle superfici.\nSolido con manici.\nIl genere di un solido con manici \u00e8 definito come il massimo numero di tagli possibili eseguiti lungo dischi contenuti nel solido, realizzati in modo da non separare il solido in due parti non connesse. Corrisponde al \"numero di manici\" presenti nel solido. Una superficie chiusa standard nello spazio delimita un solido con manici, e le due definizioni di genere coincidono.\nCurva algebrica.\nIl genere di una curva algebrica proiettiva liscia formula_4 definita su un campo formula_5 \u00e8 la dimensione su formula_5 dello spazio vettoriale formula_7 delle forme differenziali globali regolari su formula_4.\nSe formula_5 \u00e8 il campo dei numeri complessi formula_10, la curva si pu\u00f2 considerare anche una superficie di Riemann; in questo caso la definizione data coincide con quella di genere di una superficie.\nNodo.\nIl genere di un nodo \u00e8 definito come il genere minimo tra tutte le superfici di Seifert (ovvero tutte le superfici di cui il nodo costituisce il bordo) del nodo stesso.\nGrafo - gruppo.\nIl genere di un grafo \u00e8 il numero pi\u00f9 piccolo di manici che occorre aggiungere ad un piano per ottenere una superficie che contenga il grafo senza incroci (ad esempio, un grafo planare ha genere 0). Dato un gruppo formula_11, \u00e8 possibile inoltre definire come genere di formula_11 il genere del grafo di Cayley ad esso associato."}
{"id": "557197", "revid": "27723", "url": "https://it.wikipedia.org/wiki?curid=557197", "title": "Eridanus", "text": ""}
{"id": "557199", "revid": "968255", "url": "https://it.wikipedia.org/wiki?curid=557199", "title": "Mstislav Leopol'dovi\u010d Rostropovi\u010d", "text": "Nacque in Azerbaigian (allora parte dell'Unione Sovietica) ma si trasfer\u00ec negli Stati Uniti, in dissenso con il regime sovietico. Chiamato affettuosamente \"Slava\" (che in russo significa \"Gloria\"), venne considerato il pi\u00f9 grande violoncellista del suo tempo; si perfezion\u00f2 alla scuola di Pablo Casals e venne da tutti accettato come suo degno successore.\nDal 1943 al 1948 studi\u00f2 al Conservatorio di Mosca, dove divenne professore di violoncello nel 1956. Lo strumento che suonava era lo \"Stradivari Duport\" del 1711, considerato uno dei migliori strumenti esistenti al mondo.\nBiografia.\nI primi anni.\nRostropovi\u010d nacque in una famiglia di musicisti ed all'et\u00e0 di quattro anni inizi\u00f2 lo studio del pianoforte con la madre che era una pianista. A dieci anni inizi\u00f2 a studiare il violoncello con il padre che era un violoncellista alla Scuola Centrale di Mosca.\nI primi concerti.\nRostropovi\u010d diede il suo primo concerto nel 1942 all'et\u00e0 di 15 anni.\nA sedici anni entr\u00f2 al Conservatorio di Mosca dove studi\u00f2, oltre che pianoforte e violoncello, anche composizione e direzione d'orchestra. Fra i suoi insegnanti ebbe Dmitrij \u0160ostakovi\u010d, Sergej Prokof'ev, Vissarion \u0160ebalin.\nVinse il Concorso musicale di Praga e Budapest nel 1947, 1949 e 1950. Nel 1950 gli fu conferito il \"Premio Stalin\", la massima onorificenza dell'Unione Sovietica.\nAll'et\u00e0 di 25 anni era gi\u00e0 molto conosciuto nel suo paese, e mentre proseguiva la sua attivit\u00e0 come solista, insegnava violoncello al Conservatorio di Mosca e al Conservatorio di San Pietroburgo.\nNel 1955 spos\u00f2 il soprano Galina Vi\u0161nevskaja.\nLa carriera internazionale.\nNel 1956 si esib\u00ec alla Carnegie Hall di New York iniziando cos\u00ec la sua carriera artistica. Il 1956 fu anche l'anno in cui divent\u00f2 primo violoncello all'Orchestra di Stato Sovietica. Durante queste \"tourn\u00e9e\" ebbe modo di incontrare molti compositori fra i quali Benjamin Britten.\nForm\u00f2 un duo con il pianista Svjatoslav Richter. Collabor\u00f2 anche con altri solisti, come il pianista \u0116mil' Gilel's e il violinista Leonid Kogan. \u00c8 stato interprete di Bach, Beethoven, di Saint-Sa\u00ebns, Mozart, Prokof'ev, \u0160ostakovi\u010d, Nikolaj Mjaskovskij e altri.\nL'esilio e la successiva carriera.\nRostropovi\u010d fu promotore dell'arte senza frontiere, della libert\u00e0 di espressione e dei valori democratici. Queste sue idee erano per\u00f2 in contrasto con il regime sovietico.\nLa sua amicizia con Aleksandr Sol\u017eenicyn ed il sostegno dato ai dissidenti lo fecero cadere in disgrazia nei primi anni settanta. Egli fu bandito da tutti i suoi incarichi pubblici e nel 1978 gli fu revocata la cittadinanza dell'Unione Sovietica.\nComunque gi\u00e0 nel 1974 aveva lasciato l'Unione Sovietica con la moglie e le figlie stabilendosi a Parigi.\nCon il suo connazionale Dmitrij Kabalevskij complet\u00f2 il \"Concertino per violoncello\" lasciato incompiuto da Sergej Prokof'ev.\nRostropovi\u010d diede la prima esecuzione di entrambi i concerti di Dmitrij \u0160ostakovi\u010d. Nel 1977 assunse la direzione della National Symphony Orchestra di Washington e la tenne fino al 1994.\nEgli fu anche il direttore e fondatore di molti Festival di Musica (Aldeburgh, Rostropovitch Festival), continuando a collaborare con molti solisti come Svjatoslav Richter, David Ojstrach e Vladimir Horowitz.\nQuando nel 1989 fu abbattuto a furor di popolo il muro di Berlino, accorse e vi tenne davanti un concerto improvvisato, che fu ripreso in tutto il mondo e divenne il simbolo della ritrovata libert\u00e0.\nNel 1990, dopo la caduta dell'Unione Sovietica, gli fu restituita la cittadinanza russa ma egli mantenne comunque quella statunitense. Quello stesso anno si aggiudic\u00f2 il Ditson Conductor's Award.\nNel 2002 a Baku, sua citt\u00e0 natale, fu inaugurato il Museo Rostropovi\u010d nella casa in cui nacque.\nAttivit\u00e0 benefiche.\nRostropovi\u010d sostenne da sempre la lotta per la libert\u00e0, nelle arti ed in politica. Fu ambasciatore dell'UNESCO e sostenne molte attivit\u00e0 umanitarie in tutto il mondo.\nAssieme alla moglie, Galina Vi\u0161nevskaja, cre\u00f2 una Fondazione per stimolare progetti ed attivit\u00e0 sociali.\nNel 2004 a Bologna, nell'ambito della direzione del balletto \u201cRomeo e Giulietta\u201d, Rostropovi\u010d diresse l'orchestra del Teatro Comunale devolvendo l'incasso a favore dell'Associazione Italiana Sclerosi Multipla, Sezione di Bologna. A ricordo del gesto con cui Rostropovi\u010d volle beneficiare l'AISM, la Sezione di Bologna ha legato il nome del maestro al proprio.\nOnorificenze.\nOnorificenze straniere.\nGli furono inoltre conferite una trentina di lauree \"honoris causa\" tra cui quella in Scienze Politiche dell'Universit\u00e0 di Bologna, nel 2006."}
{"id": "557200", "revid": "1494169", "url": "https://it.wikipedia.org/wiki?curid=557200", "title": "Delphinus", "text": ""}
{"id": "557209", "revid": "298055", "url": "https://it.wikipedia.org/wiki?curid=557209", "title": "Golan Trevize", "text": "Golan Trevize \u00e8 un personaggio nato dalla fantasia di Isaac Asimov. \u00c8 protagonista dei romanzi fantascientifici \"L'orlo della Fondazione\" e \"Fondazione e Terra\", che rientrano entrambi nel \"Ciclo della fondazione\".\nTrevize \u00e8 un personaggio molto importante con la capacit\u00e0 di saper riconoscere la decisione giusta da prendere pur mancando dei dati necessari a tale decisione. Sar\u00e0 infatti lui a scegliere Gaia/Galaxia come futuro dell'umanit\u00e0 e ad accantonare il piano Seldon.\nTra i personaggi legati a Golan Trevize ci sono Janov Pelorat e Bliss."}
{"id": "557210", "revid": "2", "url": "https://it.wikipedia.org/wiki?curid=557210", "title": "Leone (astronomia)", "text": ""}
{"id": "557211", "revid": "123468440", "url": "https://it.wikipedia.org/wiki?curid=557211", "title": "Jean Anouilh", "text": "Autore prolifico, Anouilh divenne noto per le sue riscritture moderniste di molti classici greci. \u00c8 ricordato anche per le sue molteplici citazioni, spesso comiche, satiriche o irrealistiche.\nBiografia.\nAnouilh nacque a C\u00e9risole, un villaggio sito nei pressi di Bordeaux (nell'Occitania francese), il 23 giugno del 1910, figlio di Fran\u00e7ois Anouilh, un sarto francese di origini basche (da cui sosteneva di aver ereditato l'orgoglio di una coscienziosa perizia d'artigiano), e di Marie-Magdeleine Soulue, una violinista ed insegnante di pianoforte francese. Probabilmente la sua inclinazione artistica gli provenne da sua madre, che arrotondava il magro budget familiare suonando durante le stagioni estive in un'orchestra, sulla scena di un casin\u00f2 nel vicino stabilimento marittimo di Arcachon: fu sul quel palcoscenico che il piccolo Anouilh ebbe il primo contatto con gli autori classici (Moli\u00e8re, Marivaux, Musset...) che vi venivano rappresentati.\nTrasferitosi con la famiglia a Parigi nel 1921, Anouilh frequent\u00f2 l\"'\u00e9cole primaire sup\u00e9rieure\" acquisendo poi la sua istruzione secondaria al Coll\u00e8ge Chaptal. A quel tempo Jean-Louis Barrault, che sarebbe poi diventato un importante attore e regista francese, era uno studente della medesima scuola e ricordava Anouilh come una figura intensa, piuttosto \u00abdandizzata\u00bb, che a mala pena si accorgeva di un ragazzino di due anni pi\u00f9 piccolo di lui.\nSi iscrisse alla facolt\u00e0 di Legge dell'Universit\u00e0 di Parigi, ma abbandon\u00f2 i corsi dopo soli diciotto mesi quando trov\u00f2 lavoro presso un'agenzia pubblicitaria, attivit\u00e0 che condusse per due anni avendo come collega Jacques Pr\u00e9vert.\nIn questo periodo lesse molti testi teatrali classici e contemporanei: Shakespeare, Claudel, Pirandello. Nel 1928 ebbero luogo due \u00abincontri\u00bb letterari essenziali: quella con il \"Siegfried\" di Giraudoux e quella con \"Les Mari\u00e9s de la Tour Eiffel\" di Cocteau. Decise allora di vivere della sua scrittura, ma gli inizi furono duri.\nA 19 anni divenne segretario del grande attore e regista Louis Jouvet al Teatro degli Champs-\u00c9lys\u00e9es. Ben presto scopr\u00ec di non riuscire ad andare d'accordo con quell'uomo burbero e lasci\u00f2 la sua compagnia nel 1932.\nNel 1929 scrisse il suo primo testo teatrale, la farsa \"Humulus le muet\". Ma fu nel 1932 che scrisse la sua prima vera opera, \"L'Hermine\" (\"L'ermellino\"). Anouilh dovette sopportare anni di povert\u00e0, durante i quali scrisse vari testi teatrali. Spos\u00f2 l'attrice Monelle Valentin nel 1931 ed ebbe subito una figlia, ma ci\u00f2 aument\u00f2 i suoi problemi economici.\nLe rappresentazioni di \"Mandarine\" (1933) e di \"Y avait un prisonnier\" (1935) furono fallimenti.\nNel 1935 incontr\u00f2 Georges Pito\u00ebff e Andr\u00e9 Barsacq, registi di talento che in seguito avrebbero lavorato con lui; Pito\u00ebff, in particolare, fu autore della messa in scena di una trentina di testi di Anouilh al Th\u00e9\u00e2tre des Mathurins.\nOttenne finalmente il suo primo grande successo nel 1937 con l'opera \"Le voyageur sans bagage\" (\"Il viaggiatore senza bagaglio\"), rappresentata il 16 febbraio al Th\u00e9\u00e2tre des Mathurins con la regia di Georges Pito\u00ebff e le musiche di Darius Milhaud. Gli attori furono Sacha e Ludmilla Pito\u00ebff. Lo spettacolo venne replicato 190 volte; il successo, ripetuto insieme a Pito\u00ebff l'anno successivo con le oltre 100 repliche de \"La sauvage\", conferm\u00f2 la notoriet\u00e0 dello scrittore e mise fine ai suoi problemi economici.\nNel 1938 Andr\u00e9 Barsacq port\u00f2 in scena \"Le bal des voleurs\", con un buon successo. Nello stesso anno, Anouilh incontr\u00f2 Robert Brasillach, scrittore e critico teatrale, redattore del giornale di estrema destra \"Je suis partout\".\nNel 1939 cre\u00f2, insieme a Jean-Louis Barrault e a Ren\u00e9 Barjavel, il giornale \"La Nouvelle Saison\".\nDel 1940 \u00e8 \"L\u00e9ocadia\", recitato da Pierre Fresnay e Yvonne Printemps con la regia di Barsacq.\nDurante l'occupazione nazista Jean Anouilh continu\u00f2 a scrivere. Non prese posizione n\u00e9 per il collaborazionismo, n\u00e9 per la Resistenza, ma pubblic\u00f2 testi a contenuto non politico nel giornale \"Je suis partout\" che aveva assunto un orientamento collaborazionista; la cosa gli venne in seguito rimproverata. Alcuni avrebbero desiderato che il suo nome fosse sulle liste nere dell'epurazione, ma nulla fu trovato contro di lui.\nDel 1941 \u00e8 \"Eurydice\", prima tragedia basata su un mito greco, che modernizza la leggenda di Orfeo; nello stesso anno, venne portato sulla scena \"Le rendez-vous de Senlis\", con Pierre Fresnay.\nLa sua pi\u00f9 celebre opera resta per\u00f2 \"Antigone\", scritta nel 1941 come rielaborazione della celebre \"Antigone\" di Sofocle e messa in scena per la prima volta nel 1944 al Th\u00e9\u00e2tre de l'Atelier, con regia, costumi e scenografia di Andr\u00e9 Barsacq.\nAlla prima rappresentazione, tuttavia, l\"'Antigone\" fu accolta dal pubblico molto freddamente: non ci furono applausi a conclusione dello spettacolo. Gli stessi Anouilh e Barsacq la considerarono un grave insuccesso e furono perfino pentiti di aver scritto e inscenato il testo, definendolo una \u00abvera catastrofe\u00bb. La critica si divise, l'opera ebbe un'eco strana, ambigua. Una sera vennero distribuiti volantini della Resistenza con l'accordo di Anouilh e Barsacq, il che stup\u00ec gli spettatori, giacch\u00e9 certa stampa clandestina li accusava di collaborazionismo: molti ritennero infatti che l'opera, mettendo in rilievo la figura del tiranno Creonte, sostenesse una posizione favorevole all'occupante tedesco, spiegando in questa maniera anche il perch\u00e9 la censura tedesca, stranamente, non avesse colpito il testo. Altri, al contrario, difesero la tragedia interpretando il rifiuto di Antigone di sottomettersi all'autorit\u00e0 come un atto sovversivo.\nAnouilh dichiar\u00f2 pi\u00f9 tardi, in un testo scritto per cercare di salvare Robert Brasillach, condannato a morte nel febbraio 1945: \u00abNon ho mai, neanche di lontano, simpatizzato con i nazisti e con i loro tristi complici, ma confesso di avere una certa compassione per i vinti e provo timore per gli eccessi dell'epurazione\u00bb. Il suo tentativo fu vano; l'esecuzione di Brasillach lo scosse. Disgustato dall'epurazione, divenne sempre pi\u00f9 misantropo.\nMalgrado tale esordio poco felice, l\"'Antigone\" \u00e8 oggi unanimemente considerata dalla critica come il suo capolavoro.\nNel 1946 apparve \"Rom\u00e9o et Jeannette\", per la regia di Andr\u00e9 Barsacq, primo testo di Anouilh interpretato dall'attore Michel Bouquet, il quale recit\u00f2 in numerose altre sue rappresentazioni. Da allora, la fecondit\u00e0 dello scrittore non avrebbe pi\u00f9 taciuto.\nLa misantropia e la dedizione da lui messa nel proprio lavoro lo portarono al divorzio. Spos\u00f2 un'altra attrice, Charlotte Cardon, nel 1953.\nNel 1956 si scagli\u00f2 contro i processi della Liberazione e l'epurazione dei collaborazionisti in Francia con il testo \"Pauvre Bitos ou le d\u00eener de t\u00eates\".\nNel 1961 \"La Grotte\" fu un insuccesso; Anouilh decise pertanto di dedicarsi esclusivamente alla regia. Allest\u00ec rappresentazioni da Moli\u00e8re (\"Il Tartuffo\"), Shakespeare (\"Riccardo III\"), Vitrac (\"Victor ou les enfants au pouvoir\") e St\u00e8ve Passeur (\"L'acheteuse\").\nParallelamente, il ritmo delle sue creazioni diminu\u00ec; tuttavia, nel 1969 vide la luce uno dei suoi testi pi\u00f9 riusciti: \"Cher Antoine ou l'amour rat\u00e9\". Negli anni settanta produsse ancora varie opere, per via delle quali cominci\u00f2 a essere etichettato come \u00abautore di teatro di distrazione\u00bb; Anouilh stette al gioco, definendosi un \"boulevardier\" o addirittura un semplice \u00abfabbricante di testi teatrali\u00bb.\nL'insieme della sua opera venne premiato nel 1970 con il \"Premio mondiale Cino Del Duca\" e, nel 1980, con il \"Grand Prix du th\u00e9\u00e2tre de l'Acad\u00e9mie fran\u00e7aise\".\nNegli ultimi anni lo scrittore visse prevalentemente in Svizzera, a Losanna, debilitato da una malattia virale che lo costrinse all'asportazione della tiroide e dalle conseguenze di una crisi cardiaca. Mor\u00ec durante un ricovero in ospedale, resosi necessario per una trasfusione.\nVita privata.\nEbbe cinque figli: quattro femmine - Catherine, Caroline, Anouk, Colombe - e un maschio, Nicolas, col quale i rapporti furono spesso difficili, ma da ultimo i due si riconciliarono. Sua nipote \u00e8 Gwendoline Hamon, attrice francese e moglie di Fr\u00e9d\u00e9ric Diefenthal.\nCaratteri dell'opera.\nAnouilh suddivise la propria produzione, a seconda del tono predominante di ciascun testo, in \"pi\u00e8ces noires\" (\u00abtesti neri\u00bb: \"L'Hermine\", \"Le voyageur sans bagage\", \"La sauvage\", \"Eurydice\", \"Antigone\"), \"pi\u00e8ces roses\" (\u00abtesti rosa\u00bb: \"Le Bal des Voleurs\", \"L\u00e9ocadia\"), \"pi\u00e8ces brillantes\" (\u00abtesti brillanti\u00bb: \"L'Invitation au Ch\u00e2teau\", \"Colombe\", \"La r\u00e9p\u00e9tition ou l'amour puni\"), \"pi\u00e8ces grin\u00e7antes\" (\u00abtesti stridenti\u00bb: \"Ard\u00e8le ou la Marguerite\", \"La valse des tor\u00e9adors\", \"Pauvre Bitos ou le d\u00eener de t\u00eates\", \"Ornifle ou le courant d'air\"), \"pi\u00e8ces costum\u00e9es\" (\u00abtesti in costume\u00bb: \"L'Alouette\", \"Becket ou l'honneur de Dieu\"), \"pi\u00e8ces baroques\" (\u00abtesti barocchi\u00bb: \"Cher Antoine; ou l'amour rat\u00e9\").\nFu uno scrittore di rilievo, dotato di un'abilit\u00e0 unica che gli permise di realizzare un ampio spettro di brillanti capolavori. Non sfoci\u00f2 mai nel teatro a tesi, ma diversific\u00f2 le sue creazioni dall'affresco alla satira passando per la tragedia, collocando al primo posto il gioco teatrale. Le sue opere sono incentrate sul conflitto tra sogno e realt\u00e0, tra possibile e impossibile, tra farsa e tragedia, tra purezza e degrado: la scena \u00e8 un luogo di conflitti e indecisioni, nel quale i contrari si incontrano e i migliori rifiutano il gioco della vita.\nI testi, persino quelli pi\u00f9 caricaturali e farseschi, danno un'immagine pessimistica della natura umana, tormentata dalla nostalgia per una purezza ormai perduta. Sotto l'apparenza di uno scetticismo divertito si cela dunque un pessimismo profondo. I protagonisti sono spesso messi di fronte alla dura scelta fra la praticit\u00e0 dei compromessi e un inflessibile idealismo, come avviene nel caso eclatante di \"Antigone\"; ma i compromessi vengono rifiutati e, con essi, la vita: la soluzione \u00e8 la morte oppure un insostenibile rifugio nelle illusioni. L'amore deve affrontare la durezza della realt\u00e0; il lieto fine \u00e8 solo una favola."}
{"id": "557215", "revid": "1632387", "url": "https://it.wikipedia.org/wiki?curid=557215", "title": "Isabella Ferrari", "text": "Nel 1995 ha vinto la Coppa Volpi per la miglior attrice non protagonista alla Mostra internazionale d'arte cinematografica di Venezia per \"Romanzo di un giovane povero\" e nel 2008 il Premio Pasinetti per \"Un giorno perfetto\". Al Festival internazionale del film di Roma 2012 vince il Marc'Aurelio d'Argento per la miglior attrice grazie al film \"E la chiamano estate\".\nBiografia.\nNata in provincia di Piacenza, trascorre l'infanzia tra il borgo di famiglia e Gropparello. Ha una sorella di due anni pi\u00f9 anziana, Fausta, e un fratello minore, Alessandro. Nel 1974 con la famiglia si trasferisce a Piacenza. A 15 anni vince il concorso \"Miss Teenager\" tra i giochi serali alla Farnesiana, quartiere di Piacenza, e in premio ottiene un contratto discografico con la WEA Italiana che le fa incidere un 45 giri. Ben presto per\u00f2 intraprender\u00e0 un'altra strada.\nCinema e televisione.\nNel 1981 esordisce in televisione con una piccola parte nel programma \"Sotto le stelle\" di Gianni Boncompagni e successivamente prende parte alla trasmissione per ragazzi \"3, 2, 1... contatto!\" di cui incide su 45 giri la sigla, dal titolo \"Canto Una Canzone\". Durante \"Sotto le stelle\" viene notata dal regista Carlo Vanzina, e nel 1983 recita nel ruolo di Selvaggia in \"Sapore di mare\", il suo primo film. All'et\u00e0 di 18 anni si stabilisce a Roma e intraprende definitivamente la carriera di attrice, alternando apparizioni cinematografiche a spettacoli teatrali. Nel numero di gennaio 1985 appare per la prima volta nuda sull'edizione italiana di \"Playboy\"; a questo servizio di nudo integrale ne seguiranno altri per varie riviste.\nDopo una prima fase della carriera in cui prende parte a molte commedie cult degli anni ottanta (\"Il ras del quartiere\", \"Sapore di mare\", \"Sapore di mare 2 - Un anno dopo\", \"Domani mi sposo\", \"Giochi d'estate\", \"Chewingum\", \"Dagobert\", \"Fracchia contro Dracula\", \"Il ragazzo del Pony Express\"), inizia a cimentarsi in un cinema pi\u00f9 impegnato quando, nel 1988 viene scelta da Marco Tullio Giordana per \"Appuntamento a Liverpool\", in cui interpreta una ragazza disperata pronta ad ammazzare l'hooligan che ha ucciso suo padre. Nel 1989 recita in \"Willy Signori e vengo da lontano\"; mentre nel 1994 \u00e8 la volta di \"Cronaca di un amore violato\" di Giacomo Battiato.\nNel 1995, alla Mostra del Cinema di Venezia, vince la Coppa Volpi per la miglior attrice non protagonista per la sua interpretazione in \"Romanzo di un giovane povero\" di Ettore Scola con Alberto Sordi. Nel 2000 e nel 2001 interpreta la parte del commissario Giovanna Scalise nelle prime due stagioni della serie televisiva \"Distretto di Polizia\" (Mediaset), dirette la prima da Renato De Maria (che diventer\u00e0 suo marito) e la seconda da Antonello Grimaldi. Nel 2005 \u00e8 la protagonista dei film \"Amatemi\" di Renato De Maria e \"Arrivederci amore, ciao\" di Michele Soavi.\nTra gli altri film italiani in cui ha recitato vi sono: \"Vite sospese\" di Marco Turco; \"La lingua del santo\" di Carlo Mazzacurati; \"Il seme della discordia\" di Pappi Corsicato; \"Saturno contro\" e \"Un giorno perfetto\" di Ferzan \u00d6zpetek; \"Caos calmo\" di Antonello Grimaldi (con Nanni Moretti); \"Due partite\" di Enzo Monteleone. Ha preso parte anche al film di Woody Allen \"To Rome with Love\", con un piccolo cameo. Nel 2010 \u00e8 nuovamente in televisione nella fiction di Canale 5 \"Nel bianco\". Nel 2009 recita nel film TV \"Storia di Laura\" (Rai 1) di Andrea Porporati, che viene trasmesso nel 2011. Nel periodo 2011-2012 \u00e8 stata testimonial dello spot televisivo di Yamamay diretto da Paolo Sorrentino sulle note di \"Per un'ora d'amore\" dei Matia Bazar riarrangiata dai Subsonica. Ha partecipato al Festival Internazionale del Film di Roma 2012 con \"E la chiamano estate\", regia di Paolo Franchi vincendo il premio Marc'Aurelio d'Argento per la miglior attrice. Nel 2013 \u00e8 diretta nuovamente da Paolo Sorrentino ne \"La grande bellezza\".\nTeatro.\nIn teatro ha avuto il primo successo nel 2006 con \"Due partite\" di Cristina Comencini. Ha poi portato in scena con Ennio Fantastichini \"Il catalogo\" di Jean-Claude Carri\u00e8re, per la regia di Valerio Binasco, realizzato dal produttore Angelo Tumminelli e ha partecipato al recital di impegno civile \"Anestesia totale\" di e con Marco Travaglio, per la regia di Stefania De Santis. Da gennaio 2013, insieme a Marco Travaglio, va in scena nei teatri italiani con lo spettacolo \"\u00c8 stato la Mafia\", incentrato sulle vicende della trattativa che coinvolse corleonesi e uomini dello Stato.\nVita privata.\nLa sua prima figlia, Teresa, \u00e8 nata da una relazione con l'imprenditore-designer Massimo Osti. L'attrice \u00e8 sposata nell'aprile 2002 con il regista Renato De Maria; da lui ha avuto due figli. \u00c8 ambasciatrice di Save the Children."}
{"id": "557217", "revid": "404338", "url": "https://it.wikipedia.org/wiki?curid=557217", "title": "Fuller Building", "text": ""}
{"id": "557219", "revid": "2", "url": "https://it.wikipedia.org/wiki?curid=557219", "title": "Scorpione (astronomia)", "text": ""}
{"id": "557221", "revid": "36565", "url": "https://it.wikipedia.org/wiki?curid=557221", "title": "Vulpecula", "text": ""}
{"id": "557222", "revid": "27723", "url": "https://it.wikipedia.org/wiki?curid=557222", "title": "Ariete (astronomia)", "text": ""}
{"id": "557224", "revid": "27723", "url": "https://it.wikipedia.org/wiki?curid=557224", "title": "Toro (astronomia)", "text": ""}
{"id": "557225", "revid": "27723", "url": "https://it.wikipedia.org/wiki?curid=557225", "title": "Gemelli (astronomia)", "text": ""}
{"id": "557226", "revid": "27723", "url": "https://it.wikipedia.org/wiki?curid=557226", "title": "Cancro (astronomia)", "text": ""}
{"id": "557228", "revid": "27723", "url": "https://it.wikipedia.org/wiki?curid=557228", "title": "Vergine (astronomia)", "text": ""}
{"id": "557229", "revid": "36565", "url": "https://it.wikipedia.org/wiki?curid=557229", "title": "Volans", "text": ""}
{"id": "557230", "revid": "27723", "url": "https://it.wikipedia.org/wiki?curid=557230", "title": "Bilancia (astronomia)", "text": ""}
{"id": "557231", "revid": "27723", "url": "https://it.wikipedia.org/wiki?curid=557231", "title": "Sagittario (astronomia)", "text": ""}
{"id": "557234", "revid": "36565", "url": "https://it.wikipedia.org/wiki?curid=557234", "title": "Tucana", "text": ""}
{"id": "557235", "revid": "27723", "url": "https://it.wikipedia.org/wiki?curid=557235", "title": "Capricorno (astronomia)", "text": ""}
{"id": "557236", "revid": "289247", "url": "https://it.wikipedia.org/wiki?curid=557236", "title": "Aquario (astronomia)", "text": ""}
{"id": "557240", "revid": "1610933", "url": "https://it.wikipedia.org/wiki?curid=557240", "title": "Codirosso spazzacamino", "text": ""}
{"id": "557242", "revid": "27723", "url": "https://it.wikipedia.org/wiki?curid=557242", "title": "Pesci (astronomia)", "text": ""}
{"id": "557244", "revid": "27723", "url": "https://it.wikipedia.org/wiki?curid=557244", "title": "Vela (astronomia)", "text": ""}
{"id": "557245", "revid": "27723", "url": "https://it.wikipedia.org/wiki?curid=557245", "title": "Puppis", "text": ""}
{"id": "557246", "revid": "8596", "url": "https://it.wikipedia.org/wiki?curid=557246", "title": "America Oggi", "text": ""}
{"id": "557247", "revid": "27723", "url": "https://it.wikipedia.org/wiki?curid=557247", "title": "Volans (costellazione)", "text": ""}
{"id": "557248", "revid": "1833487", "url": "https://it.wikipedia.org/wiki?curid=557248", "title": "Carina", "text": ""}
{"id": "557249", "revid": "27723", "url": "https://it.wikipedia.org/wiki?curid=557249", "title": "Ara (astronomia)", "text": ""}
{"id": "557250", "revid": "27723", "url": "https://it.wikipedia.org/wiki?curid=557250", "title": "Aquila (astronomia)", "text": ""}
{"id": "557254", "revid": "647919", "url": "https://it.wikipedia.org/wiki?curid=557254", "title": "Triangulum Australe", "text": ""}
{"id": "557255", "revid": "27723", "url": "https://it.wikipedia.org/wiki?curid=557255", "title": "Cetus", "text": ""}
{"id": "557257", "revid": "339392", "url": "https://it.wikipedia.org/wiki?curid=557257", "title": "Corona Australis", "text": ""}
{"id": "557258", "revid": "647919", "url": "https://it.wikipedia.org/wiki?curid=557258", "title": "Corona Borealis", "text": ""}
{"id": "557259", "revid": "36565", "url": "https://it.wikipedia.org/wiki?curid=557259", "title": "Telescopium", "text": ""}
{"id": "557260", "revid": "27723", "url": "https://it.wikipedia.org/wiki?curid=557260", "title": "Cepheus", "text": ""}
{"id": "557261", "revid": "27723", "url": "https://it.wikipedia.org/wiki?curid=557261", "title": "Corvus (astronomia)", "text": ""}
{"id": "557262", "revid": "27723", "url": "https://it.wikipedia.org/wiki?curid=557262", "title": "Cassiopea (astronomia)", "text": ""}
{"id": "557264", "revid": "339392", "url": "https://it.wikipedia.org/wiki?curid=557264", "title": "Canis Minor", "text": ""}
{"id": "557265", "revid": "36565", "url": "https://it.wikipedia.org/wiki?curid=557265", "title": "Sextans", "text": ""}
{"id": "557266", "revid": "486946", "url": "https://it.wikipedia.org/wiki?curid=557266", "title": "Canis Major", "text": ""}
{"id": "557267", "revid": "647919", "url": "https://it.wikipedia.org/wiki?curid=557267", "title": "Bo\u00f6tes", "text": ""}
{"id": "557268", "revid": "27723", "url": "https://it.wikipedia.org/wiki?curid=557268", "title": "Auriga (astronomia)", "text": ""}
{"id": "557269", "revid": "599013", "url": "https://it.wikipedia.org/wiki?curid=557269", "title": "Scutum", "text": ""}
{"id": "557270", "revid": "281901", "url": "https://it.wikipedia.org/wiki?curid=557270", "title": "Sagitta (costellazione)", "text": ""}
{"id": "557271", "revid": "27723", "url": "https://it.wikipedia.org/wiki?curid=557271", "title": "Serpens", "text": ""}
{"id": "557273", "revid": "27723", "url": "https://it.wikipedia.org/wiki?curid=557273", "title": "Triangulum", "text": ""}
{"id": "557274", "revid": "647919", "url": "https://it.wikipedia.org/wiki?curid=557274", "title": "Ursa Major", "text": ""}
{"id": "557276", "revid": "647919", "url": "https://it.wikipedia.org/wiki?curid=557276", "title": "Ursa Minor", "text": ""}
{"id": "557277", "revid": "647919", "url": "https://it.wikipedia.org/wiki?curid=557277", "title": "Piscis Austrinus", "text": ""}
{"id": "557278", "revid": "36565", "url": "https://it.wikipedia.org/wiki?curid=557278", "title": "Reticulum", "text": ""}
{"id": "557281", "revid": "27723", "url": "https://it.wikipedia.org/wiki?curid=557281", "title": "Orion (astronomia)", "text": ""}
{"id": "557283", "revid": "38120", "url": "https://it.wikipedia.org/wiki?curid=557283", "title": "Ophiuchus", "text": ""}
{"id": "557284", "revid": "287204", "url": "https://it.wikipedia.org/wiki?curid=557284", "title": "Lyra", "text": ""}
{"id": "557285", "revid": "965985", "url": "https://it.wikipedia.org/wiki?curid=557285", "title": "Lupus", "text": ""}
{"id": "557286", "revid": "1305772", "url": "https://it.wikipedia.org/wiki?curid=557286", "title": "Pyxis", "text": ""}
{"id": "557287", "revid": "27723", "url": "https://it.wikipedia.org/wiki?curid=557287", "title": "Lepus (costellazione)", "text": ""}
{"id": "557288", "revid": "27723", "url": "https://it.wikipedia.org/wiki?curid=557288", "title": "Hydra (astronomia)", "text": ""}
{"id": "557289", "revid": "27723", "url": "https://it.wikipedia.org/wiki?curid=557289", "title": "Hercules (astronomia)", "text": ""}
{"id": "557290", "revid": "36565", "url": "https://it.wikipedia.org/wiki?curid=557290", "title": "Pictor", "text": ""}
{"id": "557291", "revid": "161374", "url": "https://it.wikipedia.org/wiki?curid=557291", "title": "Hou Hsiao-Hsien", "text": ""}
{"id": "557292", "revid": "1149807", "url": "https://it.wikipedia.org/wiki?curid=557292", "title": "Masami Y\u016bki", "text": "Biografia.\nDiplomatosi alla \"Kutchan High School\" nella nat\u00eca isola di Hokkaid\u014d, inizia la sua carriera come illustratore per poi dedicarsi al mondo dei manga con \"Tetsuwan Birdy\" nel 1984. Tra il 1985 ed il 1987 pubblica sul settimanale \"Shonen Sunday\" i nove numeri di \"Ky\u016bkyoku Ch\u014djin R\".\nNel 1988 entra a far parte del gruppo Headgear ed inizia la pubblicazione di quella che sar\u00e0 la sua opera pi\u00f9 celebre, il manga di \"Patlabor\".\nOpere principali.\nAltro.\nMasami Y\u016bki \u00e8 il disegnatore del vocaloid \"Gumi\", avatar creato per il Megpoid."}
{"id": "557294", "revid": "27723", "url": "https://it.wikipedia.org/wiki?curid=557294", "title": "Equuleus", "text": ""}
{"id": "557296", "revid": "36565", "url": "https://it.wikipedia.org/wiki?curid=557296", "title": "Octans", "text": ""}
{"id": "557297", "revid": "27723", "url": "https://it.wikipedia.org/wiki?curid=557297", "title": "Draco (astronomia)", "text": ""}
{"id": "557300", "revid": "2", "url": "https://it.wikipedia.org/wiki?curid=557300", "title": "Sistema stellare binario", "text": ""}
{"id": "557301", "revid": "36565", "url": "https://it.wikipedia.org/wiki?curid=557301", "title": "Livella (costellazione)", "text": ""}
{"id": "557303", "revid": "36565", "url": "https://it.wikipedia.org/wiki?curid=557303", "title": "Monoceros", "text": ""}
{"id": "557304", "revid": "548764", "url": "https://it.wikipedia.org/wiki?curid=557304", "title": "Piano Seldon", "text": "Il piano Seldon \u00e8 uno dei temi centrali dei romanzi del ciclo della Fondazione di Isaac Asimov. Creato da Hari Seldon (da cui il nome) attraverso la psicostoria, si propone di accorciare il periodo di \"barbarie\" tra il Primo e il Secondo Impero Galattico, riducendolo da 30.000 anni a soltanto 1000.\nStoria.\nL'inizio per l'attuazione del Piano \u00e8 il trasferimento su Terminus della Prima Fondazione (chiamata originariamente \"Fondazione Enciclopedica numero Uno\"), e la contemporanea creazione della Seconda Fondazione su \"Star's End\". Il Piano si sviluppa attraverso le cosiddette Crisi Seldon, ognuna delle quali segna un cambiamento significativo nella situazione politica e sociale della Prima Fondazione.\nDurante la quinta di queste Crisi il Piano viene distrutto da un uomo (mutante) chiamato Il Mulo (\"Mule\"), che conquista, grazie ai suoi poteri di controllo mentale, la Fondazione e buona parte della Galassia, e che non era previsto (in quanto la psicostoria non pu\u00f2 prevedere le azioni dei singoli individui). La situazione torner\u00e0 alla normalit\u00e0 soltanto dopo un'ottantina d'anni, grazie all'intervento della Seconda Fondazione, come narrato in L'altra faccia della spirale.\nNel 498 EF, a seguito degli eventi narrati in L'orlo della Fondazione e Fondazione e Terra, sembra che il Piano Seldon sia stato messo da parte in favore di \"Galaxia\", una estensione del pianeta Gaia che si propone di trasformare l'intera Galassia in un unico organismo vivente, capace di immagazzinare esperienze e conoscenze e in grado di tramandarle a tutte le menti umane.\nSviluppi.\nCome spiegato nei romanzi L'altra faccia della spirale e L'orlo della Fondazione, il Piano Seldon non \u00e8 concepito per essere immutabile nel corso dei secoli, ma anzi ogni Oratore della Seconda Fondazione, per guadagnare il suo posto nella \"Tavola degli Oratori\" (il massimo organo della Seconda Fondazione) deve compiere un'aggiunta originale al Piano. Tali modifiche vengono compiute grazie al cosiddetto \"Primo Radiante\", che comprende e pu\u00f2 visualizzare l'intero Piano.\nGli uomini della Seconda Fondazione si sono inoltre posti il compito di espandere il lavoro originale di Seldon, ampliandolo oltre i mille anni inizialmente contemplati. Lo sviluppo di questo Iper-Piano garant\u00ec a Quintor Shandess la carica di Primo Oratore."}
{"id": "557306", "revid": "27723", "url": "https://it.wikipedia.org/wiki?curid=557306", "title": "Cygnus (astronomia)", "text": ""}
{"id": "557307", "revid": "36565", "url": "https://it.wikipedia.org/wiki?curid=557307", "title": "Microscopium", "text": ""}
{"id": "557310", "revid": "38120", "url": "https://it.wikipedia.org/wiki?curid=557310", "title": "Leo Minor", "text": ""}
{"id": "557313", "revid": "287204", "url": "https://it.wikipedia.org/wiki?curid=557313", "title": "Lacerta", "text": ""}
{"id": "557315", "revid": "36565", "url": "https://it.wikipedia.org/wiki?curid=557315", "title": "Indus (astronomia)", "text": ""}
{"id": "557316", "revid": "339392", "url": "https://it.wikipedia.org/wiki?curid=557316", "title": "Sh\u016bji Sat\u014d", "text": ""}
{"id": "557317", "revid": "339392", "url": "https://it.wikipedia.org/wiki?curid=557317", "title": "Sato Shuji", "text": ""}
{"id": "557318", "revid": "647919", "url": "https://it.wikipedia.org/wiki?curid=557318", "title": "Hydrus", "text": ""}
{"id": "557320", "revid": "36565", "url": "https://it.wikipedia.org/wiki?curid=557320", "title": "Horologium", "text": ""}
{"id": "557321", "revid": "36565", "url": "https://it.wikipedia.org/wiki?curid=557321", "title": "Grus (astronomia)", "text": ""}
{"id": "557322", "revid": "36565", "url": "https://it.wikipedia.org/wiki?curid=557322", "title": "Fornax", "text": ""}
{"id": "557330", "revid": "436907", "url": "https://it.wikipedia.org/wiki?curid=557330", "title": "Dorado", "text": "Il termine Dorado \u00e8 un toponimo spagnolo che letteralmente significa \"dorato\", ovvero \"d'oro\", e pu\u00f2 assumere diversi significati:"}
{"id": "557331", "revid": "228587", "url": "https://it.wikipedia.org/wiki?curid=557331", "title": "Crux", "text": ""}
{"id": "557333", "revid": "38120", "url": "https://it.wikipedia.org/wiki?curid=557333", "title": "Antlia", "text": ""}
{"id": "557334", "revid": "3354", "url": "https://it.wikipedia.org/wiki?curid=557334", "title": "Attuatori", "text": ""}
{"id": "557335", "revid": "27723", "url": "https://it.wikipedia.org/wiki?curid=557335", "title": "Caelum", "text": ""}
{"id": "557337", "revid": "1305772", "url": "https://it.wikipedia.org/wiki?curid=557337", "title": "Apus", "text": ""}
{"id": "557338", "revid": "27723", "url": "https://it.wikipedia.org/wiki?curid=557338", "title": "Camelopardalis", "text": ""}
{"id": "557339", "revid": "36565", "url": "https://it.wikipedia.org/wiki?curid=557339", "title": "Coma Berenices", "text": ""}
{"id": "557340", "revid": "27723", "url": "https://it.wikipedia.org/wiki?curid=557340", "title": "Canes Venatici", "text": ""}
{"id": "557341", "revid": "1457847", "url": "https://it.wikipedia.org/wiki?curid=557341", "title": "Enrico Paoli", "text": "Grande Maestro. Organizzatore del Torneo di Capodanno di Reggio Emilia dal 1958, fu collaboratore della rivista \"L'Italia Scacchistica\" e autore di numerosi libri e pubblicazioni. Fu a lungo decano dello scacchismo nazionale.\nCarriera scacchistica.\nNato a Trieste nel 1908, a quel tempo citt\u00e0 dell'Impero austro-ungarico, insegnante, consegu\u00ec il titolo di Maestro della FSI nel 1938 e di Maestro Internazionale nel 1951. Nel 1996 la FIDE gli confer\u00ec il titolo di Grande Maestro \"honoris causa\".\nPaoli fu molto attivo, sia sulla scena scacchistica nazionale come su quella internazionale, per almeno settanta anni, dalla met\u00e0 degli anni trenta del XX secolo fino ai primi anni del XXI secolo.\nPartecip\u00f2 18 volte alla finale del Campionato Italiano, vincendo tre volte il titolo: a Venezia nel 1951, Reggio Emilia nel 1957 e Milano nel 1968.\nNel 1975 a Castelvecchio Pascoli vinse il Campionato Italiano a squadre con la formazione di Reggio Emilia.\nVinse i tornei di Venezia 1948, Firenze 1951 e 1952, la prima Coppa Italia nel 1951, Ancona 1956, Imperia 1959, la Gold Cup di Merano del 1974 e 1977, la semifinale del Campionato italiano a Stresa nel 1974. Vinse il Campionato Italiano Seniores a Trento nel 1979 e poi ad Arco nel 1982. \nA livello internazionale, Paoli partecip\u00f2 al torneo di Venezia 1950, dove vinse la partita contro il vincitore del torneo Aleksandr Kotov. Vinse il torneo di Vienna 1950-51 (senza alcuna sconfitta) e quello di Albena 1971. Vinse anche a Reggio Emilia l'edizione 1968-69 del \"suo\" torneo a pari merito con Victor Cioc\u00e2ltea, Ladislav Mista e Ivan Radulov. Rappresent\u00f2 l'Italia al torneo zonale di Bad Pyrmont nel 1951.\nCon la squadra italiana partecip\u00f2 alle Olimpiadi di Amsterdam 1954 (in prima scacchiera), Siegen 1970, Skopje 1972 e Haifa 1976. Gioc\u00f2 nei match di Venezia 1951, Bled 1953 e Sirmione 1954 contro la Jugoslavia, Venezia 1951 e Vienna 1952 contro l'Austria, Venezia 1951, Losanna 1952, Baveno 1958, Lugano 1962, Como 1969 e Lugano 1974 contro la Svizzera, Sirmione 1954 contro la Spagna, Praga 1957 contro la Cecoslovacchia, Reggio Emilia 1960 contro l'Ungheria. Prese parte alle Clare Benedict Cup del 1953 e del 1955 a Mont P\u00e8lerin, 1956 a Lenzerheide, 1957 a Berna, 1958 a Neuch\u00e2tel, 1959 a Lugano, 1960 a Biel, 1961 a Neuhausen. Ha fatto anche parte di rappresentative del Nord Italia contro la squadra di Belgrado nel 1950 a Venezia, contro la Baviera a Wolfratshausen nel 1955 e a Venezia nel 1957, contro la Slovenia nel 1972 a Portorose e nel 1974 a Trieste.\nNel 2004, a novantasei anni, Paoli gioc\u00f2 il suo ultimo torneo: l'Open internazionale di Saint-Vincent. Si spense l'anno successivo, poco prima dei novantotto anni, a Reggio Emilia.\nPartite.\nAlcune partite di Paoli contro forti avversari, trascritte in notazione algebrica italiana\nAlexander Kotov - Enrico Paoli (Venezia, 1950) \u00a0\u00a0v. partita online\n1. d4 d5 2. c4 e6 3. Cc3 c6 4. e3 Cf6 5. Cf3 Cbd7 6. Ad3 Ae7 7. O-O O-O\n8. b3 b6 9. Ab2 Ab7 10. De2 Tc8 11. Tfd1 Dc7 12. Tac1 Db8 13. e4 dxe4\n14. Cxe4 Cxe4 15. Dxe4 g6 16. Dg4 Af6 17. Tc2 Tcd8 18. Ac1 c5 19. Ah6 Tfe8\n20. Ae4 Axe4 21. Dxe4 cxd4 22. Cxd4 Cc5 23. Dg4 Axd4 24. Txd4 De5 25. Td1 De4\n26. h3 Dxc2 27. Txd8 Txd8 28. Dg5 Td1+ 29. Rh2 Dxf2 30. De7 Dg1+ 31. Rg3 Td3+ 0-1\nBoris Spasskij - Enrico Paoli (Dortmund, 1973)\n1. d4 d5 2. c4 c6 3. Cf3 Cf6 4. Cc3 e6 5. Ag5 h6 6. Axf6 Dxf6 7. Db3 dxc4\n8. Dxc4 Cd7 9. e3 g6 10. h4 Ag7 11. O-O-O O-O 12. h5 g5 13. Ad3 De7 14. Ac2 e5\n15. Rb1 exd4 16. exd4 Cf6 17. Ce5 Ae6 18. Dd3 Tfd8 19. Ce4 Cxe4 20. Dxe4 f5\n21. Df3 Axe5 22. dxe5 Txd1+ 23. Txd1 Td8 24. Txd8+ Dxd8 25. Ab3 Axb3\n26. axb3 Da5 27. De3 Rf7 28. g3 Re6 29. f4 g4 30. Dd4 De1+ 31. Rc2 De2+\n32. Rc3 De1+ 33. Rc2 De2+ 34. Dd2 Dxd2+ 35. Rxd2 a5 36. Rc3 Rd5 37. b4 axb4+\n38. Rxb4 b6 39. b3 Re6 40. Rc4 Rd7 41. b4 Re6 1/2-1/2"}
{"id": "557342", "revid": "27723", "url": "https://it.wikipedia.org/wiki?curid=557342", "title": "Chamaeleon", "text": ""}
{"id": "557344", "revid": "36565", "url": "https://it.wikipedia.org/wiki?curid=557344", "title": "Columba (astronomia)", "text": ""}
{"id": "557345", "revid": "27723", "url": "https://it.wikipedia.org/wiki?curid=557345", "title": "Circinus", "text": ""}
{"id": "557346", "revid": "124809236", "url": "https://it.wikipedia.org/wiki?curid=557346", "title": "Economia di mercato", "text": "Un'economia di mercato \u00e8 un sistema economico in cui le decisioni in materia di investimenti, produzione e distribuzione vengono guidate esclusivamente dai segnali di prezzo creati dalle forze della domanda e dell'offerta, tipiche del mercato. La principale caratteristica di un'economia di mercato \u00e8 l'esistenza di mercati dei fattori che svolgono un ruolo dominante nell'allocazione dei beni capitali e dei beni di produzione.\nDescrizione.\nTali economie spaziano da un mercato regolamentato liberamente a sistemi di laissez-faire, dove l'attivit\u00e0 statale \u00e8 limitata alla fornitura di beni e servizi pubblici e alla salvaguardia della propriet\u00e0 privata, a forme interventiste dove il governo si impegna a correggere i fallimenti del mercato e a promuovere il benessere sociale. Le economie di stato o dirigiste sono quelle in cui lo stato svolge un ruolo direttivo nel guidare lo sviluppo generale del mercato attraverso politiche industriali o di pianificazione indicativa (la cui guida tuttavia sostituisce il mercato per la pianificazione economica), una forma a volte indicata come economia mista.\nTali economie sono anche in contrasto con le economie pianificate in cui le decisioni di investimento e produzione sono incorporate in un piano economico integrato a livello economico. In un'economia pianificata, la pianificazione economica \u00e8 il principale meccanismo di allocazione tra le imprese piuttosto che i mercati, con i mezzi di produzione dell'economia posseduti e gestiti da un singolo corpo organizzativo."}
{"id": "557348", "revid": "36565", "url": "https://it.wikipedia.org/wiki?curid=557348", "title": "Rete (costellazione)", "text": ""}
{"id": "557354", "revid": "647919", "url": "https://it.wikipedia.org/wiki?curid=557354", "title": "Croce (costellazione)", "text": ""}
{"id": "557363", "revid": "6923", "url": "https://it.wikipedia.org/wiki?curid=557363", "title": "Giovanni Malalas", "text": "Biografia.\nNato ad Antiochia di Siria dove trascorse la maggior parte della sua vita. Il nome Malala (o Malala o Malela), dal siriaco \"mal\u00e2l\u00e2\", \u00abretore\u00bb, ne rivela l'origine. Probabilmente all'inizio del regno di Giustiniano, si trasfer\u00ec a Costantinopoli. Cos\u00ec almeno sembrerebbe fare intuire l'ultimo libro a noi rimasto della sua \"Cronografia\" incentrato sul regno di Giustiniano. Tuttavia, non tutti i filologi sono concordi nell'attribuirlo a lui, dal momento che le posizioni monofisite di Malalas poco si conciliano con l'assoluta ortodossia espressa in esso.\nDella \"Cronografia\" (\u03a7\u03c1\u03bf\u03bd\u03bf\u03b3\u03c1\u03b1\u03c6\u03af\u03b1) il cui inizio e fine sono perduti, restano 18 libri. Anche se originariamente essa doveva iniziare dalla creazione dell'uomo, allo stato attuale, il primo argomento ad essere trattato sono le origini mitiche dell'Egitto; si conclude con la spedizione in Africa di Marciano, nipote di Giustiniano.\nAd esclusione del periodo di Giustiniano e dei suoi immediati predecessori, anni per i quali fornisce particolari ignoti alle altre fonti, l'opera non ha grande valore storico. Non soltanto contiene anacronismi, ripetizioni e molti errori grossolani, ma, in uno stile semplice e popolare, indulge spesso sul meraviglioso e il fantastico, concentrandosi su fatti e personaggi curiosi - ma interessanti per un pubblico di bassa cultura - e tralasciando invece eventi storici di portata pi\u00f9 ampia. L'importanza del testo risiede piuttosto nell'essere la prima vera testimonianza del genere storiografico popolare della cronaca, che molta fortuna avr\u00e0 a Bisanzio, almeno fino al IX secolo.\nA dispetto delle numerose fonti citate, probabilmente Malalas non possedeva una grande documentazione scritta (a parte quella conservata negli archivi della citt\u00e0 di Antiochia). Inoltre \u00e8 possibile che le sue fonti fossero derivate da altre cronache perdute. Malalas stesso, per\u00f2, fu tenuto in grande considerazione dai suoi contemporanei e dagli autori successivi, tanto da diventare egli stesso una fonte autorevole per essi. Della \"Cronografia\", inoltre, fu fatta una traduzione anche in slavo, ora perduta, che costitu\u00ec la base per ulteriori cronache slave; ne fu fatta anche una versione georgiana. Nonostante la sua straordinaria popolarit\u00e0, l'opera \u00e8 tramandata da un solo manoscritto, il Baroccianus, 128, c. 12 (XI secolo), ora alla Biblioteca Bodleiana di Oxford, per giunta in forma di compendio.\nL\"'editio princeps\" fu curata da Edmund Chilmead (Oxford, 1691), ed era provvista di una traduzione latina, un commento, un trattato ad opera di H. Hody, e una lettera da R. Bentley a J. Mill."}
{"id": "557366", "revid": "4552651", "url": "https://it.wikipedia.org/wiki?curid=557366", "title": "Giovanni Malala", "text": ""}
{"id": "557368", "revid": "1448629", "url": "https://it.wikipedia.org/wiki?curid=557368", "title": "Malala", "text": ""}
{"id": "557369", "revid": "8911", "url": "https://it.wikipedia.org/wiki?curid=557369", "title": "Malalas", "text": ""}
{"id": "557374", "revid": "125759611", "url": "https://it.wikipedia.org/wiki?curid=557374", "title": "BNP Paribas Open", "text": "Il BNP Paribas Open, conosciuto come Indian Wells Masters, \u00e8 un torneo di tennis maschile e femminile, di categoria rispettivamente 1000 e WTA 1000. Precedentemente noto anche come Pacific Life Open, dal 2009 ha cambiato nome nell'attuale per motivi di sponsorizzazione.\nLa competizione si svolge nel mese di marzo sui campi in cemento dell'Indian Wells Tennis Garden di Indian Wells, in California, Stati Uniti d'America; l'edizione 2021 si \u00e8 eccezionalmente tenuta nel mese di ottobre a causa della pandemia di COVID-19.\n\u00c9 stato votato come miglior torneo di categoria dal 2014 al 2021.\nStoria.\nIl torneo maschile ha assunto diverse denominazioni: American Airlines Tennis Games (1974\u20131978), Congoleum Classic (1979\u20131980, 1982\u20131984), Grand Marnier/ATP Tennis Games (1981), Pilot Pen Classic (1985\u20131987), Newsweek Champions Cup (1988\u20131999), Tennis Masters Series Indian Wells (2000\u20132001) e Pacific Life Open (2002-2008).\nAnche il torneo femminile ha assunto diverse denominazioni: Virginia Slims of Indian Wells (1989\u20131990), Virginia Slims of Palm Springs (1991), Matrix Essentials Evert Cup (1992\u20131993), Evert Cup (1994, 1999), State Farm Evert Cup (1995\u20131998) in onore di Chris Evert, Tennis Masters Series (2000\u20132001) e Pacific Life Open (2002-2008).\nIl BNP Paribas Open \u00e8 uno dei maggiori tornei di tennis \"combined\", ossia riservato sia agli uomini che alle donne, al di fuori del Grande Slam. Come i tornei del Grande Slam e il successivo torneo di Miami, si svolge nell'arco di due settimane.\nIl torneo si svolge nella cittadina di Indian Wells, in California, all'Indian Wells Tennis Garden, costruito nel 2000 e forte di venti campi da tennis, tra cui il campo principale da 16.100 posti.\nLe origini del torneo risalgono al 1974, quando si svolse, a Tucson in Arizona, la prima edizione dell'evento, che nel 1981 fu trasferito nel \"Mission Hills Country Club\" nella valle di Coachella, divenendo noto come il torneo di La Quinta. Era stata valutata anche la possibilit\u00e0 di trasferire la competizione in Florida, ma l'ex numero 1 del mondo, l'americano Charlie Pasarell, membro del consiglio dell'ATP, riusc\u00ec a mantenere il torneo in California, dove fu costruito uno stadio da 7.500 posti. Pasarell divenne il direttore del torneo che conobbe alcune finali di prestigio come quella vinta da Jimmy Connors contro Ivan Lendl nel 1981 e quella vinta da Yannick Noah contro Ivan Lendl nel 1982, quando Noah interruppe una serie di 44 vittorie consecutive di Lendl. Pasarell poi cerc\u00f2 di fare crescere rapidamente il torneo e farlo diventare uno dei pi\u00f9 importanti eventi della stagione tennistica; avvi\u00f2 pertanto delle trattative con giocatori, sponsor e media per raggiungere l'obiettivo. A poco a poco, la popolarit\u00e0 del torneo crebbe e nel 1986 Pasarell decise di ampliare gli impianti sportivi. Cre\u00f2 allora l'azienda \"PM Sports Management\" e grazie a diversi esperti, svilupp\u00f2 un importante centro sportivo e un hotel di lusso per rendere il torneo ancora pi\u00f9 attraente. Dopo aver firmato una partnership con Newsweek, il torneo assunse il nome di \"Newsweek Champions Cup\" a partire dal 1988.\nL'apertura del nuovo complesso avvenne durante il torneo, disputato per la prima volta ad Indian Wells nel 1987, che fu un grande evento del circuito maschile. Infatti, fu inserito nel calendario del Grand Prix nella categoria \"Grand Prix Championship Series\", una classe di nove tornei la cui importanza era appena sotto quella dei tornei del Grande Slam. Le due vittorie consecutive di Boris Becker, nel 1987 e nel 1988, fornirono una maggiore visibilit\u00e0 mediatica al torneo. L'importanza dell'evento fu confermata quando, nel 1990, la \"Newsweek Champions Cup\" venne scelta per far parte della categoria conosciuta oggi come \"Masters 1000\" con la riforma del calendario avviata dall'ATP in quell'anno. La categoria si chiamava allora \"Championship Series\" e succedeva alla Grand Prix Championship Series. Anche nel 1990 il torneo di Indian Wells venne disputato all'inizio di marzo, periodo in cui viene disputato ancora oggi. Come molti tornei statunitensi, Indian Wells conobbe il predominio di giocatori americani per la gran parte degli anni novanta: Jim Courier vinse il torneo nel 1991 e nel 1993, Michael Chang nel 1992, 1996 e 1997, Pete Sampras vinse due volte nel 1994 e nel 1995. Andre Agassi, vincitore per sei volte del Master di Miami, ha vinto Indian Wells solo una volta nel 2001.\nIl successo del concorso col tempo \u00e8 cresciuto ulteriormente: gli organizzatori del torneo decisero di espandere il nuovo complesso sportivo con la creazione dell'Indian Wells Tennis Garden nel 2000, anno in cui il torneo diventa il \"TMS Indian Wells\" prima di cambiare il nome di nuovo nel 2002 per diventare il \"Pacific Life Open\", a seguito di un accordo di partnership con la Pacific Life. Nello stesso anno, la finale del torneo viene riportata al meglio dei 3 set per tre edizioni. L'edizione 2002 \u00e8 stata vinta da Lleyton Hewitt. Egli conserv\u00f2 il suo titolo l'anno seguente, battendo Gustavo Kuerten costretto a giocare semifinale e finale lo stesso giorno. L'edizione edizione 2004 ha visto il primo successo di Roger Federer in California contro Tim Henman. Federer ha vinto di nuovo il torneo nel 2005 e nel 2006, anni durante i quali riusc\u00ec anche a fare la doppietta Indian Wells-Miami. Federer perde nella sua partita inaugurale nel 2007 contro Guillermo Ca\u00f1as che pone fine ad una serie di 42 vittorie consecutive dello svizzero. Il trofeo va a Rafael Nadal che batte Novak Djokovic nella finale giocata al meglio dei tre set. Djokovic \u00e8 riuscito a vincere il torneo l'anno successivo. Rafael Nadal ha vinto anche nel 2009, lo stesso anno in cui il torneo diventa \"BNP Paribas Masters\". Nel 2010, Ivan Ljubi\u010di\u0107 ha vinto il titolo contro Andy Roddick dopo aver battuto i numeri 2 e 3 del mondo: Rafael Nadal e Novak \u0110okovi\u0107. L'anno successivo ha visto un altro successo serbo: Djokovic ha prevalso contro Rafael Nadal firmando la sua terza vittoria della stagione, ma la sua prima vittoria in finale contro lo spagnolo. Nel 2012 Roger Federer ha vinto per la quarta volta a Indian Wells stabilendo il record di vittorie del torneo; record superato da Djokovic con le vittorie consecutive nel 2014, 2015 e 2016, e nuovamente eguagliato da Federer con il suo successo nel 2017.\nL'edizione 2020 \u00e8 stata annullata a pochi giorni dall'inizio a causa della diffusione negli Stati Uniti d'America della pandemia di COVID-19 del 2019-2021."}
{"id": "557376", "revid": "339392", "url": "https://it.wikipedia.org/wiki?curid=557376", "title": "Caio Flaminio", "text": ""}
{"id": "557379", "revid": "339392", "url": "https://it.wikipedia.org/wiki?curid=557379", "title": "Regione Autonoma di Xinjiang Uyghur", "text": ""}
{"id": "557382", "revid": "330634", "url": "https://it.wikipedia.org/wiki?curid=557382", "title": "Polenta concia", "text": "La polenta \"concia, anche detta polenta \"conscia, polenta \"uncia, polenta \"unscia, polenta \"cunsa, polenta \"cuncia, polenta \"vonscia\" e polenta pasticciata \u00e8 un piatto tradizionale di varie aree del Nord Italia fra cui il Piemonte (Valsesia, provincia di Biella), la Lombardia (zona lariana del comasco e del lecchese) e la Valle d'Aosta. La polenta \"concia\" si prepara utilizzando la farina di mais a cui vengono aggiunti formaggi a piacere come, ad esempio, burro, fontina e toma, che rendono spesso l'alimento pi\u00f9 liquido.\nStoria.\nDurante il Rinascimento, la polenta fritta veniva a volte servita con formaggi teneri, come il gorgonzola, ed era considerato un apprezzato piatto di portata. Secondo una leggenda, la polenta concia si sarebbe diffusa in Piemonte durante il quattordicesimo secolo con Facino Cane, il quale pretendeva che gli venisse sempre servita ovunque andasse. Di conseguenza, molti cuochi furono costretti a imparare la ricetta. Un tempo, la polenta \"concia\" veniva consumata tutti i giorni dai valligiani del Nord Italia, che rendevano pi\u00f9 grasso l'alimento con l'aggiunta del formaggio per affrontare le dure condizioni climatiche e di lavoro."}
{"id": "557383", "revid": "486946", "url": "https://it.wikipedia.org/wiki?curid=557383", "title": "Buyi", "text": ""}
{"id": "557389", "revid": "17654", "url": "https://it.wikipedia.org/wiki?curid=557389", "title": "Piano seldon", "text": ""}
{"id": "557394", "revid": "118430044", "url": "https://it.wikipedia.org/wiki?curid=557394", "title": "Odecla", "text": "Odeecla \u00e8 una frazione del comune di Malonno, in media Val Camonica, provincia di Brescia.\nGeografia fisica.\nTerritorio.\nOdecla (Od\u00e8cla) m.770, frazione a SO di Malonno posta sul versante sinistro di Rio Molbena. Potrebbe derivare da un nome personale oppure potrebbe essere la volgarizzazione dell'esclamativo \"eccola\".\nOrigini del nome.\nIl nome deriva dal dialetto, infatti \"de' ca'\" cio\u00e8 \"dieci case\" (riferito al fatto che un tempo vi erano poche abitazioni) significa \"dieci case\"...\nMonumenti e luoghi d'interesse.\nArchitetture religiose.\nLe chiese di Odecla sono:\nIl paese.\nIl borgo si trova a 770 metri d'altezza, poco lontano da Malonno, di cui \u00e8 \"frazione\",e si sviluppa su due strade principali.\nVia Odecla, \u00e8 la strada che da \"Malonno\" passa per Odecla e raggiunge poi \"Moscio\",altra frazione;su questa strada si trovano il bar del paese, il piccolo asilo e la chiesa parrocchiale di san bernardo,con adiacenti campo sportivo, piazzetta con \"fontana\" e \"parco\" giochi.\nVia Lambro \u00e8 invece la \"strada\" principale che passa dal centro storico, ricco di poveri edifici rurali e fontane, da via Lambro partono vari vicoletti, tra cui la strada che porta alla verde localit\u00e0 Valicella, da cui \u00e8 possibile raggiungere localit\u00e0 Alben,a pi\u00f9 di 1600 metri d'altezza.\nDa Valicella, seguendo una strada in \"discesa\" si raggiunge la localit\u00e0 \"molini\", da cui parte un \"sentiero\" che porta al tornante sotto Odecla.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Odecla \u00e8 \"Spole\" o \"Sp\u00e8le\"."}
{"id": "557399", "revid": "1543377", "url": "https://it.wikipedia.org/wiki?curid=557399", "title": "Partito Socialista Sammarinese", "text": "Il Partito Socialista Sammarinese (PSS) \u00e8 stato un partito politico operante nella Repubblica di San Marino fino al 2005, quando si fuse con il Partito dei Democratici (PdD) per dare vita al Partito dei Socialisti e dei Democratici (PSD).\nStoria.\nIl Partito Socialista Sammarinese \u00e8 il primo gruppo politico della storia della Repubblica. Venne fondato tra il 1892 e il 1893 - la data esatta \u00e8 tuttora soggetto di dibattito tra gli storici - da alcuni giovani del luogo, con il contributo di Pietro Franciosi, personaggio al quale si deve il movimento che condusse alla restaurazione dell'Arengo nel 1906.\nNelle elezioni politiche a San Marino del 2001 il PSS ha ottenuto 5.296 voti pari al 24,18% del totale, conseguendo 15 dei 60 seggi del Consiglio Grande e Generale e affermandosi quale secondo partito del Paese.\nGli organi stampa del partito sono stati i notiziari \"Il Titano\" e \"Il Nuovo Titano\"."}
{"id": "557402", "revid": "7336", "url": "https://it.wikipedia.org/wiki?curid=557402", "title": "Teoria creazionista", "text": ""}
{"id": "557403", "revid": "2091520", "url": "https://it.wikipedia.org/wiki?curid=557403", "title": "Forte di Bard", "text": "Il forte di Bard (pronunciato ; in francese fort de Bard) \u00e8 un complesso fortificato fatto riedificare nel XIX secolo da Casa Savoia sulla rocca che sovrasta il borgo di Bard, in Valle d'Aosta.\nDopo un lungo periodo di abbandono, il forte \u00e8 stato totalmente restaurato con interventi ispirati al recupero conservativo: \u00e8 stato aperto ai visitatori nel gennaio 2006.\nAttualmente ospita esposizioni di arte antica, moderna, contemporanea e di fotografia..\nIl forte \u00e8 inoltre sede di tre percorsi permanenti: \"Il museo delle Alpi\", \"Alpi dei ragazzi\" e \"Le prigioni\", oltre a un quarto in corso di completamento (\"Il museo del Forte\").\nNel cortile interno principale si svolgono nel periodo estivo rappresentazioni musicali e teatrali.\nOltre alle attivit\u00e0 didattiche il Forte ospita dei programmi originali come ad esempio \"I colloqui del Forte di Bard\", \"Napoleonica\", \"Meteolab\", oltre a eventi sportivi come il \"MonterosaWalserUltraTrail\" e \"Forteight\".\nIl Forte \u00e8 attrezzato con caffetteria, ristorante, sale per eventi, sale congressi multimediali, libreria, \"infolounge\", wifi in molte aree; ospita anche un albergo.\nIl suo costruttore fu Francesco Antonio Olivero. Il progetto dur\u00f2 8 anni (1830-1838).\nTerritorio.\nDal punto di vista orografico, il forte si trova sulla sinistra della Dora Baltea, sulla cima di un promontorio roccioso, a 384 m s.l.m.\nLa posizione del forte di Bard \u00e8 strategica poich\u00e9 in questo punto la valle della Dora Baltea si stringe fino a formare una gola che nei secoli ha marcato un confine culturale, politico e religioso della Valle d'Aosta.\nAi piedi del promontorio, nella gola lungo la SS 26 in direzione di Donnas, si trova il geosito neolitico di Bard.\nStoria.\nLe origini.\nLa particolare posizione della rocca dov'\u00e8 situato il forte, lungo il corso della Dora Baltea, permise in passato un agevole controllo del passaggio in entrambe le direttrici, tra la Pianura Padana e la Savoia.\nDocumenti storici testimoniano la presenza di un presidio ostrogoto (\"Clausur\u00e6 augustan\u00e6\") nell'area gi\u00e0 nel VI secolo, ovvero all'epoca di Teodorico: in particolare, di una guarnigione consistente di 60 uomini.\nIl Medioevo.\nIl forte viene spesso nominato nelle cronache altomedievali dei viaggiatori celebri, che percorsero la Valle d'Aosta e che restavano meravigliati dalla sua perfezione strategica: nel 1034 il forte venne definito \"inexpugnabile oppidum\"; all'epoca era sotto il dominio di Boso, visconte di Aosta, e i suoi successori ne restarono in possesso fino a met\u00e0 del XIII secolo.\nSuccessivamente, fu occupato dalla potente signoria feudale dei Bard, conti locali probabilmente alle dipendenze del vescovado di Aosta. Ugo fu l'ultimo discendente della famiglia dei Bard a presidiare il castello: intorno alla met\u00e0 del Duecento Amedeo IV di Savoia volle avere personalmente il controllo del forte, impossessandosene e piazzandovi un'imponente guarnigione. Il Castello fu in seguito a lungo sotto il dominio dei Savoia.\nEpoca moderna.\nNel 1661 Carlo Emanuele II, duca di Savoia, vi fece installare il presidio del ducato nella Valle, concentrando qui l'artiglieria dopo lo smantellamento delle vicine piazzeforti di Verr\u00e8s - nel castello di Verr\u00e8s - e di Montjovet - nel castello di Saint-Germain. Inoltre, ulteriori opere di consolidamento e potenziamento delle strutture difensive furono poi portate a termine nel XVII e nel XVIII secolo.\nLa fortezza accrebbe la sua fama quando nel 1704, durante la guerra di successione spagnola, Vittorio Amedeo II di Savoia riusc\u00ec ad ostacolare la discesa in Italia dei francesi.\nAccrebbe ancora nel 1800, quando ad essere fermato dall'avamposto difensivo dell'esercito austro-piemontese fu nientemeno che Napoleone Bonaparte durante la Campagna d'Italia (vedi riquadro). Paradossalmente per\u00f2, tenendo ottimamente testa ai francesi, la fortezza cagion\u00f2 anche la propria rovina: il \"vilain castel de Bard\" fu raso al suolo per ordine dello stesso Napoleone, indispettito dalla strenua resistenza dei soldati italiani ed austriaci che gli avevano procurato una simile onta, e per eliminare definitivamente la piazzaforte antifrancese.\nEpoca contemporanea.\nDovevano passare trent'anni perch\u00e9 Carlo Felice di Savoia, nel timore di nuove aggressioni da parte francese, affidasse il compito di redigere un progetto di ricostruzione all'ingegnere militare Francesco Antonio Olivero: i lavori di riedificazione si protrassero per otto anni, dal 1830 al 1838, consentendo la realizzazione di diversi corpi di fabbrica disposti su piani differenti: poste pi\u00f9 in basso, su due distinti livelli e ideate a forma di tenaglia, l\"Opera Ferdinando\" e l\"Opera Mortai\"; nella parte centrale, l\"Opera Vittorio\"; pi\u00f9 in alto, l\"Opera Gola\" e l\"Opera Carlo Alberto\".\nI soldati che potevano essere ospitati nelle 283 stanze del forte erano 416 (il doppio nel caso di utilizzo di giacigli a terra).\nIl tutto prevedeva inoltre la costruzione di 176 locali di servizio affacciati su un vasto cortile interno che doveva funzionare da piazza d'armi. Il sistema di strutture autonome e dotate di casematte a protezione garantiva una difesa reciproca in caso di attacco. Munizioni e provviste di cibo per tre mesi erano custodite in ampi magazzini ubicati presso l\"Opera Mortai\", anch'essi vigilati come il resto della fortezza - da una cinquantina di cannoni.\nCaduto in disuso dalla fine del XIX secolo, il forte fu poi adibito a carcere militare e, successivamente fino al 1975 a polveriera dell'Esercito Italiano, dopodich\u00e9 la propriet\u00e0 pass\u00f2 alla Regione Autonoma Valle d'Aosta.\nDopo una parziale riapertura nei primi anni ottanta, hanno avuto inizio i lavori di restauro, durati oltre dieci anni e nel 2006 \u00e8 stato aperto il Museo delle Alpi.\nLa struttura museale.\nIl polo museale \u00e8 suddiviso nei diversi corpi di fabbrica che costituiscono la fortezza e comunemente \"Museo delle Alpi\" viene usato come termine ombrello sotto cui si tende a ricomprendere tutte le sezioni museali:\nIl forte nel cinema.\nIl forte di Bard \u00e8 al centro della scena iniziale del film \"\", diretto da Joss Whedon.\nNel film il forte viene presentato come base segreta della fittizia organizzazione nota come HYDRA, e viene collocato nell'immaginaria nazione europea di Sokovia.\nNel 2018, presso il forte di Bard, vengono girate alcune scene presenti nel film \"Non \u00e8 mai passato\" di Christian Orlandi."}
{"id": "557404", "revid": "287204", "url": "https://it.wikipedia.org/wiki?curid=557404", "title": "Rurp", "text": "Il rurp (acronimo di \"Realized Ultimate Reality Piton\") \u00e8 un micro-chiodo delle dimensioni di un francobollo, utilizzato in alpinismo per le fessure verticali ed orizzontali pi\u00f9 piccole.\nLe origini.\nI primi esemplari di rurp furono sperimentati nel 1961 da Yvon Chouinard e Tom Frost sulle pareti della Yosemite Valley, in California. I primi prototipi erano stati realizzati con dell'acciaio derivante da lame di seghe industriali per metalli. Nel giro di pochi anni, la nuova invenzione si diffuse notevolmente.\nI modelli attuali, prodotti da ditte come Black Diamond e Cassin, sono normalmente in acciaio al cromo-molibdeno.\nUtilizzo.\nViene utilizzato per l'arrampicata artificiale, in particolare su vie di una certa difficolt\u00e0. Si utilizza in maniera analoga ad un normale chiodo da roccia, inserendolo per\u00f2 in fessure molto piccole. Ha un'ottima tenuta sulle fessure orizzontali, mentre non \u00e8 altrettanto valido su quelle verticali.\nUn suo difetto tipico \u00e8 la difficolt\u00e0 di estrazione, dovuta essenzialmente alla scarsa tenuta dell'anello metallico agganciato. L'estrazione pu\u00f2 essere facilitata appaiando un anello di cordino o fettuccia al cavetto metallico. Esiste un modello dotato di un apposito dentino posteriore, sul quale far forza per estrarre il rurp.\n\u00c8 considerato un attrezzo per la progressione, pi\u00f9 che per l'assicurazione, anche se pu\u00f2 essere utilizzato come protezione su alcune vie in libera di elevata difficolt\u00e0."}
{"id": "557407", "revid": "1776051", "url": "https://it.wikipedia.org/wiki?curid=557407", "title": "Vand\u0153uvres", "text": "Vand\u0153uvres (toponimo francese) \u00e8 un comune svizzero di 2\u00a0453 abitanti del Canton Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "557409", "revid": "123217380", "url": "https://it.wikipedia.org/wiki?curid=557409", "title": "Chemical Abstracts Service", "text": "Chemical Abstracts Service (CAS) \u00e8 una divisione dell'American Chemical Society (ACS), diretta alla produzione di informazioni riguardanti la chimica e settori correlati alla chimica.\nAttivit\u00e0.\nIl \"Chemical Abstracts Service\" fornisce informazioni bibliografiche (\"STN\", \"SciFinder\" e un tempo i \"Chemical Abstracts\") e gestisce banche dati (\"CAplus\" e \"Registry\").\nInformazioni bibliografiche.\nPer oltre un secolo il CAS ha prodotto i \"Chemical Abstracts\", un repertorio bibliografico indicizzato ottenuto dall'esame di circa 8.000 riviste, rapporti tecnici, tesi di laurea, atti di convegni e monografie in lingua inglese e in una qualsiasi delle 50 lingue pi\u00f9 diffuse del pianeta; erano inoltre monitorati i brevetti registrati in 27 paesi e due organizzazioni internazionali. I \"Chemical Abstracts\" sono stati pubblicati in formato cartaceo dal 1907 al 1\u00ba gennaio 2010, data in cui il CAS ne ha interrotto le pubblicazioni, essendo ormai le informazioni bibliografiche veicolate solo in formato elettronico attraverso i sistemi \"STN\" e \"SciFinder\".\nBanche dati.\nIl \"Chemical Abstracts Service\" cura anche alcune banche dati, le pi\u00f9 importanti delle quali sono \"CAplus\" e il \"Registry\" (\"Registro CAS\").\nLa banca dati \u00ab\"CAplus\"\u00bb contiene informazioni bibliografiche provenienti da articoli apparsi in riviste scientifiche, abstract, rapporti tecnici, brevetti, ecc., provenienti da tutto il mondo e riguardanti la chimica.\nIl \u00ab\"Registro CAS\"\u00bb \u00e8 una banca dati indicizzata contenente dati sulle sostanze chimiche: a ogni sostanza inserita in questo database viene assegnato un numero identificativo univoco, costruito secondo regole di classificazione molto rigorose. Al fine di facilitare la ricerca in materia di composti chimici, il gruppo funzionale della sostanza pi\u00f9 importante \u00e8 citato per primo; ci sono comunque alcune differenze tra i codici indicizzati CAS e la nomenclatura IUPAC. Nel database CAS Registry sono contenute oltre 24 milioni di sostanze chimiche, sia organiche che inorganiche, a ciascuna delle quali \u00e8 stato attribuito un codice CAS; ogni giorno vengono aggiunte nel database circa 4000 nuove sostanze. La maggior parte delle banche dati sulle sostanze chimiche consente di effettuare ricerche in base al numero CAS.\nStoria.\nNel 1907 inizi\u00f2 l'attivit\u00e0, su base volontaria, di fare brevi riassunti o recensioni delle pubblicazioni riguardanti la chimica apparse negli Stati Uniti e all'estero; tali informazioni venivano poi diffuse settimanalmente agli iscritti all\"'American Chemical Society\" attraverso una rivista chiamata \"Chemical Abstracts\". Il ricorso a recensori volontari, sostituiti da redattori professionisti stipendati, venne abbandonato nel 1994. Il \"Registro CAS\", la banca dati per le sostanze chimiche e l'introduzione del numero CAS, \u00e8 stato implementato nel 1965. Dagli anni novanta cominci\u00f2 il ricorso alle tecnologie informatiche.\nNel 2007, come riconoscimento della sua importanza nella maggior parte della ricerca scientifica in chimica, il \"Chemical Abstracts Service\" \u00e8 stato designato dal \"National Historical ACS Chemical\" il pi\u00f9 autorevole riferimento nel campo dell'informazione chimica.\nLotta all'\u00abopen access\u00bb.\nLa gestione commerciale dell'informazione da parte dell\"'American Chemical Society\" ha tuttavia suscitato e suscita critiche da parte del mondo scientifico. Quel che ha lasciato perplessi non \u00e8 tanto la decisione di fornire informazioni scientifiche prodotte dal CAS a pagamento, quanto l'opposizione alla diffusione libera delle informazioni da parte di altri. L'ACS si \u00e8 opposta alla decisione del \"National Center for Biotechnology Information\" di rendere gratuito l'accesso a PubChem, un database sulle sostanze chimiche accessibile a tutti sul modello di PubMed. La rivista \"Nature\" ha riferito che l'ACS aveva assunto una agenzia di pubbliche relazioni, la \"Dezenhall Resources,\", per tentare di fermare il movimento dell'open access. Pi\u00f9 tardi Scientific American ha riferito che l'ACS aveva speso pi\u00f9 di $ 200.000 per ingaggiare la \"Wexler &amp; Walker Public Policy Association\" affinch\u00e9 svolgesse attivit\u00e0 di pressione contro l'open access."}
{"id": "557414", "revid": "2091520", "url": "https://it.wikipedia.org/wiki?curid=557414", "title": "Museo delle Alpi (Bard)", "text": "Il Museo delle Alpi (In francese Mus\u00e9e des Alpes) \u00e8 un polo museale che riguarda il sistema montuoso delle Alpi. \u00c8 stato inaugurato a gennaio 2006 all'interno del Forte di Bard a Bard, in Valle d'Aosta.\nIn virt\u00f9 di questa struttura, il museo non asseconda i canoni classici dei musei antropologici, scientifici o semplicemente d'arte, ma, ugualmente, \u00e8 dotato di importanti collezioni di oggetti e manufatti, pietre e reperti che costituiscono parte integrante della storia della montagna alpina.\nIl Museo.\nCollocato al primo piano dell\u2019Opera Carlo Alberto, principale corpo di fabbrica del Forte di Bard, il percorso espositivo del Museo delle Alpi si snoda in 25 sale, suddivise in tre sezioni, che conducono il visitatore alla scoperta della catena montuosa. Il racconto delle Alpi viene lasciato ai suoi testimoni: il naturalista, il geografo, l\u2019antropologo, il meteorologo. Queste figure descrivono attraverso brevi interventi video il tema della rispettiva sezione, coinvolgendo direttamente il pubblico nell\u2019esperienza della narrazione."}
{"id": "557415", "revid": "110157", "url": "https://it.wikipedia.org/wiki?curid=557415", "title": "Gi\u00e1y", "text": "I giay sono un gruppo etnico del Vietnam la cui popolazione \u00e8 stimata in circa 49.098 individui (censimento del 1999). Una comunit\u00e0 \u00e8 stanziata anche nel Laos settentrionale, e secondo il censimento del 1995 contava su 4.630 membri.\nI giay in Vietnam sono presenti essenzialmente nelle province di Lao Cai, H\u00e0 Giang, e Lai Chau. I nomi e le trascrizioni alternative sono: yai, yay, giai, giang, buyei, chang ch\u00e1, c\u00f9i chu, dang, dioi, nhaang, pau thin, p\u00fa n\u00e0, pu-i, pu-nam, sa, trong gia, tu-d\u00ecn. Parlano la lingua buyei, chiamata in Vietnam giay, i cui principali dialetti sono il tu-d\u00ed, lo nhang e il p\u00fa n\u00e0.\nIn Laos sono chiamati yang (pronuncia: gnang, traslitterato anche nhang) e sono presenti nella montuosa Provincia di Phongsali. Un altro nome per i yang \u00e8 giay, che viene usato meno. I giay e gli yang hanno uno stretto legame con i buyei cinesi, di cui sono considerati il ramo indocinese.\nLe religioni predominanti sono l'Animismo in entrambi i paesi ed il Taoismo in Vietnam."}
{"id": "557420", "revid": "181699", "url": "https://it.wikipedia.org/wiki?curid=557420", "title": "Dichiarazione dei diritti dei cittadini e dei principi fondamentali dell'ordinamento sammarinese", "text": "La Dichiarazione dei diritti dei cittadini e dei principi fondamentali dell'ordinamento sammarinese \u00e8 una Legge della Repubblica di San Marino (Legge 8 luglio 1974, n.59, modificata e integrata dalla Legge 26 febbraio 2002, n.36) che funge da testo costituzionale.\nSan Marino infatti non dispone di una vera e propria Costituzione codificata; le fonti del diritto di rango costituzionale sono rappresentati dalle Antiche Consuetudini, dalle Leges Statutae Sancti Marini, gli antichi statuti del 1600 e dalla legislazione successiva (reformationes), entro cui si inserisce la Dichiarazione dei Diritti. Il quadro \u00e8 completato in via sussidiaria e integrativa dalle consuetudini e dal diritto comune.\nLa Dichiarazione, nel preambolo riafferma le tradizioni di libert\u00e0 e democrazia della Repubblica e ripudia ogni totalitarismo; successivamente istituisce gli organi preposti ai poteri dello Stato; infine, enuncia e sancisce, i diritti di libert\u00e0 dei cittadini. La modifica del 2002, tra l'altro, interviene sul preambolo, eliminando il riferimento al fascismo quale totalitarismo ripudiato in particolare, afferma la prevalenza del diritto internazionale in materia di protezione delle libert\u00e0 e dei diritti dell'uomo rispetto a quello domestico, dettaglia le funzioni degli organi dello Stato, istituisce il Collegio Garante della Costituzionalit\u00e0 delle Norme e prevede la tipologia di \"legge costituzionale\" per l'attuazione dei principi fondamentali della Dichiarazione.\nLa Dichiarazione pu\u00f2 essere modificata con la maggioranza qualificata dei due terzi dei membri del Consiglio Grande e Generale.\nEsiste un dibattito sulla necessit\u00e0 per la Repubblica di dotarsi di un testo costituzionale rigido piuttosto che considerare la Dichiarazione la fonte di riferimento per il funzionamento degli organi statuali e dei diritti di libert\u00e0."}
{"id": "557421", "revid": "287204", "url": "https://it.wikipedia.org/wiki?curid=557421", "title": "Vandoeuvres", "text": ""}
{"id": "557422", "revid": "767487", "url": "https://it.wikipedia.org/wiki?curid=557422", "title": "Cessate il fuoco", "text": "Un cessate il fuoco (o tregua) \u00e8 una temporanea interruzione di un conflitto, o di un conflitto armato, in cui ogni parte in causa nel conflitto si accorda con l'altra, o le altre, parti per sospendere ogni azione aggressiva.\nUna situazione di \"cessate il fuoco\" pu\u00f2 essere dichiarata come parte di un trattato formale, ma anche come accordo informale tra le parti in causa. Durante la prima guerra mondiale, ad esempio, si giunse a un \"cessate il fuoco\" non ufficiale il 25 dicembre 1914 tra le forze tedesche e quelle inglesi, cos\u00ec che il Natale potesse essere rispettato. L'evento \u00e8 conosciuto come Tregua di Natale.\nUn esempio di \"cessate il fuoco\" pi\u00f9 recente \u00e8 quello che \u00e8 stato annunciato l'8 febbraio 2005 tra Israele e l'Autorit\u00e0 Palestinese."}
{"id": "557423", "revid": "1005847", "url": "https://it.wikipedia.org/wiki?curid=557423", "title": "Collegio garante della costituzionalit\u00e0 delle norme", "text": "Il Collegio garante della costituzionalit\u00e0 delle norme \u00e8 un organo della Repubblica di San Marino, istituito con la legge 26 febbraio 2002, n. 36.\nIl Collegio si compone di tre membri effettivi e di tre membri supplenti, eletti inizialmente per quattro anni dal Consiglio Grande e Generale, con la maggioranza di due terzi dei suoi componenti. Dopo il primo mandato, il collegio viene rinnovato per un terzo ogni due anni. Il collegio nomina, tra i suoi membri effettivi, a rotazione e per la durata di due anni il Presidente. Analogo alle corti costituzionali tipiche degli altri paesi occidentali, \u00e8 l'unico organo del genere composto da individui non cittadini della Repubblica in cui si esercitano i suoi poteri giudiziari.\nIl Collegio ha le funzioni di:"}
{"id": "557424", "revid": "767487", "url": "https://it.wikipedia.org/wiki?curid=557424", "title": "Giunta di castello", "text": "Le giunte di castello sono gli organi che reggono i castelli di San Marino. Svolgono le funzioni delle giunte e dei consigli comunali in Italia.\nLe giunte sono state istituite nel con la legge 17 novembre 1945, n. 66 come \"giunte ausiliarie\"; con la legge 25 ottobre 1973, n. 36 hanno ricevuto l'attuale denominazione e dalla legge 30 novembre 1979, n. 75 sono elettive.\nEsse sono elette dai residenti per cinque anni e sono composte da nove membri per i castelli con pi\u00f9 di duemila abitanti e sette per quelli con popolazione inferiore ai duemila abitanti (art. 3 legge 24 febbraio 1994), dura in carica 5 anni.\nDal 17 settembre 2020 possono votare le giunte di castello anche gli stranieri residenti a San Marino da almeno dieci anni.\nFunzioni.\nLe giunte hanno scopi deliberativi, consultivi, promozionali, di controllo e di gestione dei servizi locali per l'ambito del territorio e della popolazione del castello. Inoltre:\nSono presiedute e rappresentate dal capitano di castello, che, oltre convocare la giunta, d\u00e0 esecuzione alle deliberazioni adottate, celebra i matrimoni civili, partecipa con diritto di voto alla commissione urbanistica.\nGiunte di castello.\nLa Legge 158/2020 ha ridotto i componenti delle Giunte di Castello:"}
{"id": "557425", "revid": "1924342", "url": "https://it.wikipedia.org/wiki?curid=557425", "title": "Warner Records", "text": "La Warner Records (in precedenza Warner Bros. Records) \u00e8 un'etichetta discografica statunitense. Con l'Elektra Records e l'Atlantic Records faceva parte del gruppo WEA (dalle iniziali delle tre etichette), ora Warner Music Group."}
{"id": "557426", "revid": "1305772", "url": "https://it.wikipedia.org/wiki?curid=557426", "title": "Trappola", "text": "Una trappola \u00e8 un dispositivo o una tattica atta a recare ferite, catturare, rivelare o disturbare un intruso. Le trappole possono essere oggetti fisici, come gabbie o tagliole, oppure concetti metaforici. Il termine indica anche un antico gioco di carte.\nTrappole fisiche.\nEsempi di trappole fisiche, usualmente meccaniche, includono:"}
{"id": "557428", "revid": "287204", "url": "https://it.wikipedia.org/wiki?curid=557428", "title": "L\u00fc (popolo)", "text": "I l\u00fc sono un gruppo etnico stanziato in Cina, Vietnam, Thailandia, Birmania e Laos; tra le comunit\u00e0 l\u00fc di altri Stati la pi\u00f9 popolosa \u00e8 quella degli Stati Uniti. La popolazione totale \u00e8 stimata in circa individui.\nIn Cina, dove vengono classificati come parte delle etnie dai, i l\u00fc sono presenti essenzialmente ai confini con il Laos, nella parte meridionale della provincia dello Yunnan, la Prefettura Autonoma Dai di Xishuangbanna, con capitale a Jinghong (l'antica Chiang Hung). Altri grandi insediamenti sono nelle zone montuose di confine con la Cina del fiume Nero (in cinese: \"Lixianjiang\"), in Vietnam, e nella provincia di Phongsali in Laos.\nI nomi e trascrizioni alternative per i l\u00fc sono: tai lu, lue, ly, lu, dai, dai le, Xishuangbanna dai, Sipsongpanna dai, pai-i, pai'i' e shui-pai-i.\nStoria.\nLe migrazioni dalla Cina meridionale al nord dell'Indocina da parte dei popoli tai si erano intensificate verso la fine del I millennio d.C. I tai l\u00fc hanno molte affinit\u00e0 con i vicini tai yuan, da secoli stanziati nella zona dell'odierna Chiang Saen, nella parte meridionale del triangolo d'oro. I l\u00fc si stanziarono nei territori dell'odierna prefettura del Xishuanbanna, nell'estremo sud-ovest della Cina, dove sottomisero le locali popolazioni di etnia akha ed altre trib\u00f9 tai della zona. Nel 1180 fu fondata la capitale regno tai l\u00fc a Chiang Hung (nome locale dell'odierna Jinghong), sulle rive del Mekong.\nChiang Hung raggiunse la massima espansione all'inizio del XIII secolo, quando estese la sua influenza sulle \"mueang\" (citt\u00e0-stato) di Kengtung, nell'odierno Stato Shan birmano, di Ngoenyang, di Meuang Thaeng, l'odierna Dien Bien Phu, capitale dei tai dam, arrivando fino a Xieng Thong, l'odierna Luang Prabang, la pi\u00f9 importante \"mueang\" del popolo lao. In virt\u00f9 di questi successi, il regno era diventato lo Stato pi\u00f9 potente fra quelli dei popoli di etnia tai. In questo periodo molti tai l\u00fc andarono a colonizzare tali territori, che erano diventati tributari di Chiang Hung.\nNel 1292, le armate mongole della dinastia Yuan di Kubilai Khan posero fine all'indipendenza di Chiang Hung. Non occuparono capillarmente il paese, che ribattezzarono Cheli, e lo lasciarono sotto il controllo delle precedenti autorit\u00e0, che chiamarono \"tusi\". Del vuoto di potere creatosi ne approfittarono i tai yuan di Ngoenyang, guidati dal re Mengrai, la cui madre era figlia del re di Chiang Hung. Dopo aver conquistato il potente Regno di Hariphunchai, situato pi\u00f9 a sud, Mengrai ribattezz\u00f2 Lanna il proprio regno, che avrebbe avuto un ruolo di primo piano nel Sud-est asiatico fino al XVI secolo. Chiang Hung e i tai l\u00fc entrarono quindi nella sfera d'influenza Lanna. L'Impero cinese rinunci\u00f2 a conquistare Chiang Hung e Lanna ottenendo in cambio periodici tributi.\nNella prima parte del XVI secolo, il Regno Lanna entr\u00f2 nella sua fase di declino e Chang Hung pot\u00e9 godere di un breve periodo di autonomia. Nel 1558, i birmani retti dalla dinastia di Toungoo conquistarono il Regno Lanna ed acquisirono il controllo di Chang Hung, il cui territorio fu suddiviso in 12 unit\u00e0 amministrative chiamate \"pan\". Dodici \"pan\", nella lingua dei tai l\u00fc, si traduce \"sipsong pan\", che significa anche dodicimila. Fu allora che per indicare il territorio di Chang Hung venne coniato il nome Sipsongpanna, che vuol dire 12.000 campi di riso, forse con riferimento al termine Lanna, che significa un milione di campi di riso. Negli anni che seguirono, il territorio di Sipsongpanna fu teatro di diverse battaglie tra i birmani ed i cinesi della dinastia Qing, che cercavano di riprendere il controllo della zona.\nChiang Hung rimase sotto il dominio birmano per tre secoli. Alla fine del XVIII secolo, vi furono diverse guerre tra i birmani ed i siamesi, che acquisirono il controllo di Lanna nel 1775. Constatata la difficolt\u00e0 di appropropriarsi di quei territori, re Rama I del Siam persegu\u00ec una politica di riunificazione dei thai e dei tai l\u00fc, favorendo il trasferimento di questi ultimi negli ex-territori Lanna. Tuttora vi sono consistenti comunit\u00e0 tai l\u00fc nelle province settentrionali del Laos e della Thailandia.\nCon la sconfitta della Birmania nelle guerre anglo-birmane, il controllo del Sipsongpanna torn\u00f2 definitivamente in mano ai cinesi verso la met\u00e0 del XIX secolo. Nel 1895, con il declino cinese seguito alla prima guerra sino-giapponese, la Francia impose la suddivisione del territorio del Sipsongbanna annettendo al Laos, a quel tempo una sua colonia, l'attuale vasta provincia di Phongsali, fino ad allora parte del Regno di Chiang Hung. Con il trionfo dei comunisti nella guerra civile cinese, che port\u00f2 alla proclamazione della Repubblica Popolare Cinese, nel 1949 ebbe fine il Regno di Chang Hung. L'ultimo sovrano, Dao Shixun, presenzi\u00f2 alla cerimonia di fondazione della Repubblica ed ottenne in seguito un posto di rilievo in una prestigiosa istituzione dello Yunnan.\nNel 1953, il Sipsongpanna divenne la regione autonoma Dai del Xishuangbanna, con capitale a Jinghong. Il termine \"dai\" si riferisce all'insieme di gruppi etnici di cui, in questa zona, i tai l\u00f9 sono la maggioranza. Nel 1955 lo Xishuangbanna divenne una prefettura autonoma.\nEconomia.\nVivono di agricoltura e di commercio al dettaglio dei prodotti della terra.\nReligione.\nLa religione principale \u00e8 il Buddhismo Theravada.\nLingua.\nL'etnia parla la lingua tai l\u00fc (\u1985\u19c4\u19ba\u1991\u199f\u19b9\u19c9, traslitterato \"Kam Tai Lue\"), che fa parte delle lingue tai ed ha scarsa mutua intelligibilit\u00e0 con la lingua dei vicini shan di Birmania. Ha invece grandi affinit\u00e0 con la lingua lanna e la lingua dei tai kh\u00fcn di Kengtung, in misura minore con la lingua thai. Tra i principali dialetti vi sono quelli di Jinghong e di Muang Yong. Buona parte dei l\u00fc dello Xishuangbanna parla anche il cinese, che viene insegnato nelle scuole, e altre lingue di minoranze della zona. Il tai l\u00fc viene a sua volta parlato dalle etnie vicine in ambito commerciale.\nUn moderno alfabeto tai l\u00fc \"(talu)\" viene usato in questa zona. A volte viene usato il tai tham di Lanna nei monasteri. L'antico alfabeto l\u00fc viene usato nei monasteri, una versione moderna in alcuni uffici e in alcune pubblicazioni."}
{"id": "557429", "revid": "125724981", "url": "https://it.wikipedia.org/wiki?curid=557429", "title": "Mariolina Cannuli", "text": "Biografia.\nDi origine siciliana (il padre nativo di Siracusa ma cresciuto a Furnari, piccolo comune della provincia di Messina) e figlia dell'attrice teatrale Min\u00f9 Calimera, dopo la maturit\u00e0 scientifica ha intrapreso la carriera universitaria dando alcuni esami alla facolt\u00e0 di Scienze politiche e debuttando come speaker radiofonica nella trasmissione \"Classe unica\". Nel 1961 ha vinto il concorso per annunciatrici dell'allora nascente Secondo Programma (l'attuale Rai 2) e ha lavorato dagli studi Rai di Roma prima e, dal 1977, da quelli di Milano fino al 1994. \u00c8 diventata popolare soprattutto grazie ad un'esilarante imitazione che ne fece Alighiero Noschese nello spettacolo \"Doppia coppia\". A causa dello sguardo e della voce sensuale era infatti considerata, negli anni sessanta e settanta, la \"femme fatale\" fra le annunciatrici Rai, ruolo che poi \"cedette\", negli anni ottanta, a Beatrice Cori.\nLa popolarit\u00e0, raggiunta anche grazie all'imitazione di Noschese, col quale ha condiviso lo schermo durante alcune trasmissioni della fine degli anni sessanta, le ha dato la possibilit\u00e0 di avviare anche una carriera parallela come conduttrice televisiva, presentando diverse trasmissioni e rubriche della Rai, come \"Canzonissima il giorno dopo\", \"Milledischi\", \"Circo Studio\" (in cui compariva sia come donna del Circo con cilindro, body, collant, tacchi a spillo, sia come clownesse), \"Vedo sento parlo\", \"Teatromusica\", \"Il pomeriggio\", \"La domenica sportiva\", \"TV Story\". Ha anche interpretato due film della \"commedia all'italiana\": \"Amore mio aiutami\" di e con Alberto Sordi e Monica Vitti (1969) e \"Mazzabub\u00f9... Quante corna stanno quaggi\u00f9?\" di Mariano Laurenti con Franco Franchi, Ciccio Ingrassia, Carlo Giuffr\u00e9 ed Isabella Biagini (1971). \u00c8 inoltre apparsa nel ruolo di s\u00e9 stessa anche nel film \"Vogliamo i colonnelli\" (1973) di Mario Monicelli con protagonista Ugo Tognazzi. \nIn virt\u00f9 delle proprie qualit\u00e0 canore (ha anche inciso tre dischi), \u00e8 stata in seguito protagonista anche di \"performance\" in partecipazioni a trasmissioni di intrattenimento, come avvenuto in occasione di uno speciale di Canale 5 per il Capodanno 1991 in cui interpret\u00f2, accompagnata al pianoforte, un'apprezzata versione dello standard statunitense \"Night and Day\". Dopo aver abbandonato il suo ruolo di \"signorina buonasera\" Rai alla fine del 1994 (realizz\u00f2 il suo ultimo annuncio il 26 dicembre), la sua presenza in video si \u00e8 diradata, pur senza scomparire dalle scene completamente, intervenendo spesso in trasmissioni celebrative in cui ha ripercorso la propria carriera artistica. Negli anni 2010 \u00e8 stata spesso una dei presidenti della giuria popolare di \"Verdetto finale\", condotto da Veronica Maya, e nella stagione 2011-2012 ha partecipato a \"La prova del cuoco\" come giurata assieme ad altre due storiche ex annunciatrici Rai: Nicoletta Orsomando e Rosanna Vaudetti. \u00c8 stata sposata con il regista radiofonico Marco Lami. La coppia ha avuto due figli, Filippo e Mattia. Da settembre 2020 \u00e8 opinionista ad \"ItaliaS\u00ec!\" di Marco Liorni."}
{"id": "557435", "revid": "76963", "url": "https://it.wikipedia.org/wiki?curid=557435", "title": "Val\u00e9rie Crunchant", "text": "Nel 1994 entra alla \"Compagnie Francis Huster\".\nAl teatro si rivela al grande pubblico in Les f\u00e9lins m'aiment bien di Olivia Rosenthal dove si fa notare nella sua interpretazione di Cer\u00e8s.\nAl cinema, si rivela al grand pubblico in Toutes ces belles promesses di Jean-Paul Civeyrac dove si fa notare nella sua interpretazione di Ghislaine."}
{"id": "557438", "revid": "110157", "url": "https://it.wikipedia.org/wiki?curid=557438", "title": "Ch\u00eane-Bougeries", "text": "Ch\u00eane-Bougeries (toponimo francese; fino al 1801 \"Ch\u00eane-les-Bougeries\") \u00e8 un comune svizzero di 11\u00a0862 abitanti del Canton Ginevra; ha lo status di citt\u00e0.\nStoria.\nIl comune di Ch\u00eane-Bougeries \u00e8 stato istituito nel 1801.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Ch\u00eane-Bougeries sono:\nInfrastrutture e trasporti.\nCh\u00eane-Bougeries \u00e8 servita dalla rete tranviaria di Ginevra (linea 12).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "557439", "revid": "648716", "url": "https://it.wikipedia.org/wiki?curid=557439", "title": "SIMBAD", "text": "SIMBAD (Set of Identifications, Measurements, and Bibliography for Astronomical Data, \"insieme di identificazioni, misure e bibliografia per dati astronomici\") \u00e8 un database astronomico di oggetti esterni al sistema solare. Fu realizzato, ed \u00e8 attualmente mantenuto, dal \"Centre de Donn\u00e9es astronomiques de Strasbourg\" (CDS), Francia.\nSIMBAD fu creato unendo il \"Catalog of Stellar Identifications\" (CSI) e il \"Bibliographic Star Index\" come esistevano al centro di calcolo di Meudon fino al 1979, e poi fu esteso aggiungendo dati da altri cataloghi e articoli accademici.\nLa prima versione online interattiva fu resa disponibile nel 1981.\nNegli anni SIMBAD \u00e8 diventato uno strumento di lavoro indispensabile per gli astronomi, perch\u00e9 \u00e8 un catalogo che unisce le misure astrometriche sugli oggetti celesti con i riferimenti bibliografici agli articoli scritti su di loro. All'11 ottobre 2011, SIMBAD conteneva informazioni su 5.446.342 oggetti con 15.224.536 nomi diversi, 257.763 riferimenti bibliografici e 8.313.370 citazioni bibliografiche.\nL'asteroide 4692 SIMBAD \u00e8 stato cos\u00ec chiamato in suo onore."}
{"id": "557447", "revid": "339392", "url": "https://it.wikipedia.org/wiki?curid=557447", "title": "Collegio Garante della costituzionalit\u00e0 delle norme", "text": ""}
{"id": "557448", "revid": "834", "url": "https://it.wikipedia.org/wiki?curid=557448", "title": "Sex", "text": ""}
{"id": "557451", "revid": "110157", "url": "https://it.wikipedia.org/wiki?curid=557451", "title": "Ch\u00eane-Bourg", "text": "Ch\u00eane-Bourg (toponimo francese) \u00e8 un comune svizzero di 8\u00a0708 abitanti del Canton Ginevra.\nGeografia fisica.\nCh\u00eane-Bourg \u00e8 attraversato dal fiume Seymaz.\nStoria.\nIl comune di Ch\u00eane-Bourg \u00e8 stato istituito nel 1869 con la soppressione del comune di Ch\u00eane-Th\u00f4nex e la sua divisione nei nuovi comuni di Ch\u00eane-Bourg e Th\u00f4nex.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCh\u00eane-Bourg \u00e8 servito dall'omonima stazione sulla ferrovia Ginevra-Annemasse e dalla rete tranviaria di Ginevra (linea 12).\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "557452", "revid": "486946", "url": "https://it.wikipedia.org/wiki?curid=557452", "title": "Campionato Mondiale di Pallacanestro Maschile 2002", "text": ""}
{"id": "557456", "revid": "108671368", "url": "https://it.wikipedia.org/wiki?curid=557456", "title": "Bagher", "text": ""}
{"id": "557457", "revid": "27723", "url": "https://it.wikipedia.org/wiki?curid=557457", "title": "Catalogo GSC", "text": ""}
{"id": "557459", "revid": "7336", "url": "https://it.wikipedia.org/wiki?curid=557459", "title": "Baghero", "text": ""}
{"id": "557460", "revid": "1728", "url": "https://it.wikipedia.org/wiki?curid=557460", "title": "Carlo Armellini", "text": "Biografia.\nNasce a Roma nell'anno 1777 da una famiglia romana benestante tradizionalmente fedele alla S. Sede.\nA un ballo incontra quella che diventer\u00e0 la sua seconda moglie, la pittrice Faustina Bracci, nipote dell'architetto e scultore Pietro e figlia dello scultore Virginio, principe del Consiglio del Buon Governo.\nL'amore con Faustina si realizza quando muore la prima moglie. Vedovo e con due figli non viene accettato dalla famiglia di lei, ma Faustina \u00e8 irremovibile. I primi anni del loro matrimonio non sono facili. L'interessamento del cardinale Consalvi, amico del suocero, gli fa ottenere l'incarico di procuratore nelle Marche. L'influenza della famiglia di Faustina gli apre le porte dell'aristocrazia romana.\nNel 1830 era morto il ricchissimo marchese Lovatelli e ne sarebbe divenuto erede il principe Orsini, confinante con il principe Boncompagni. Un figlio segreto, riconosciuto, del marchese si frappone alle pretese dell'Orsini. Carlo viene nominato dal principe Boncompagni a patrocinare gli interessi del fanciullo. Il processo dura tre anni, dividendo la societ\u00e0 romana tra i fautori dei due pretendenti.\nLa vittoria di Carlo Armellini in questo processo lo consacra principe del foro.\nProsegue poi una luminosa carriera legale.\nDi idee moderate, sostenne la politica innovatrice di Papa Pio IX.\nFu tra i collaboratori del settimanale politico \"Il contemporaneo\".\nNel corso di un viaggio a Parigi con la moglie Faustina, grande amica della moglie inglese del \"cugino\" Bracci-Testasecca, a sua volta divenuta amica di Giuseppe Mazzini, decise di incontrare l'esule genovese a Londra.\nAvvicinatosi alle idee della Giovine Italia, nel 1848 viene eletto deputato. Dopo l'assassinio di Pellegrino Rossi e la partenza del Papa da Roma, acconsente di far parte del governo pontificio: il 23 dicembre 1848 viene nominato ministro dell'Interno. Spostatosi su posizioni pi\u00f9 radicali, il 29 marzo 1849 diviene membro del triumvirato della Repubblica Romana insieme a Giuseppe Mazzini e Aurelio Saffi. Con Aurelio Saliceti cura la stesura della Costituzione della Repubblica.\nLa sua posizione nell'aristocrazia romana lo rende indispensabile alla transizione di potere, favorito dall'influenza della moglie Faustina e dalla cognata di lei, Maria Giorgi. La sua scelta di campo sar\u00e0 invece osteggiata dal figlio Vito che, per protesta, emigra in America.\nIl crollo della Repubblica Romana ad opera dei francesi lo costringe all'esilio in Belgio, mentre la moglie con i figli Augusto e Vincenza (Cencia) rimane a Roma, temendo che il Papa avrebbe potuto confiscargli la casa sul Campidoglio.\nLa permanenza di Carlo in esilio addolora la moglie che lo supplica di tornare a Roma. I due si incontrano invece a Parigi, ma nel viaggio di ritorno Faustina si ammala e muore. Carlo non si perdoner\u00e0 mai di questo fatto.\nMuore in esilio in Belgio, a Saint-Josse-ten-Noode, nel 1863.\nNel 1880, il figlio di Carlo e Faustina, Augusto Armellini, diviene sindaco di Roma, mentre il cugino Andrea Bracci, figlio di Maria Giorgi e del poeta Pietro Bracci, vicesindaco."}
{"id": "557461", "revid": "767487", "url": "https://it.wikipedia.org/wiki?curid=557461", "title": "Basket Case", "text": "Basket Case \u00e8 un film del 1982 diretto da Frank Henenlotter. Il film \u00e8 stato distribuito in Italia sia in VHS che in DVD.\nTrama.\nUn giovane uomo, Duane Bradley, si reca in un hotel malfamato di New York portando con s\u00e9 un grosso cesto di vimini (in inglese \"basket case\", da cui il titolo del film) chiuso con un lucchetto. Durante la sua permanenza nell'alberghetto iniziano a capitare strani fatti: alcune persone vengono terrorizzate da \"qualcosa\" e un ladruncolo viene ritrovato ucciso.\nCol proseguire del film, si scopre che all'interno del cesto c'\u00e8 Belial, il mostruoso fratello siamese di Duane. Nel flashback si scopre che Belial non era che un torso deforme provvisto di due braccia e una testa cresciuto su un fianco di Duane. Incapace di parlare ma in grado di comunicare telepaticamente con il fratello, Belial era malvisto dal padre, che ha deciso di effettuare un intervento di separazione contro la volont\u00e0 dei figli e degli altri familiari. L'uomo ha ingaggiato tre medici evidentemente non qualificati a compiere l'intervento (tra cui una veterinaria), che hanno causato immensi dolori ai due ragazzini. Belial, creduto morto, era stato gettato in un sacco della spazzatura, e Duane apparentemente aveva iniziato a vivere normalmente.\nAnni dopo, una volta eliminato il padre, Duane si reca a New York portando con s\u00e9 il fratello (divenuto nel frattempo molto pi\u00f9 forte e, se possibile, pi\u00f9 brutto), allo scopo di eliminare anche i tre dottori responsabili della loro separazione. Belial fa a pezzi con facilit\u00e0 i tre dottori, ma al tempo stesso inizia a covare risentimento verso il fratello che sempre pi\u00f9 spesso lo lascia solo nel suo cesto.\nDuane si innamora, ricambiato, di Sharon, la segretaria di uno dei dottori uccisi, e ci\u00f2 scatena la gelosia di Belial, trascinando il film verso un tragico finale.\nProduzione.\nIl film fu girato in 16 mm. Il regista Henenlotter non ebbe il controllo della fase post-produzione e il risultato fu un film scuro, torbido e convertito in un differente aspect ratio. Il film venne girato in parte nella 42\u00b0 Street di Manhattan. Scrisse il film mentre camminava intorno a Times Square, che egli defin\u00ec \"un'atmosfera meravigliosa\".\nGli effetti speciali per Belial consistono in un burattino in alcune scene e nell'utilizzo della stop motion in altre. Quando la mano di Belial \u00e8 vista attaccare le sue vittime, quella mano \u00e8 un guanto indossato dal regista. Il burattino a grandezza naturale \u00e8 visto anche nelle scene dove Belial \u00e8 visto con un attore o dove i suoi occhi brillano di rosso. Per le scene della furia di Belial si utilizz\u00f2 l'animazione in stop motion.\nAccoglienza.\nNonostante \"Basket Case\" sia un film realizzato con un budget estremamente basso da un regista di nicchia, e interpretato da attori sconosciuti, esordienti o non professionisti, \u00e8 ancor oggi ben ricordato dagli appassionati del genere anche in virt\u00f9 di queste caratteristiche.\nLa ristrettezza di mezzi con cui Henenlotter ha realizzato il film non gli ha impedito di realizzare un'opera disturbante e inquietante; l'efficacia del film \u00e8 inoltre acuita dall'ambientazione degradata in cui si svolge (il film fu girato nei veri bassifondi di New York).\nLo stesso forse non si pu\u00f2 dire dei suoi seguiti, \"Basket Case 2\" e \"Basket Case 3: The Progeny\", che pur godendo di un budget nettamente superiore, utilizzato anche per realizzare migliori effetti speciali e nuove creature mostruose, virano maggiormente su un tono grottesco e semi-comico piuttosto che sull'orrore puro, risultando cos\u00ec meno originali.\nCuriosit\u00e0.\nQuasi tutti gli attori erano non professionisti; la maggior parte di loro non ha pi\u00f9 recitato in nessun altro film. Buona parte dei nomi nei titoli di coda sono falsi, dato che in realt\u00e0 solo quattro persone hanno collaborato con il regista a realizzare questo film.\nQuando Duane arriva all'albergo, per far vedere al proprietario che \u00e8 in grado di pagare gli mostra una mazzetta di banconote arrotolate. Secondo il regista quei soldi erano l'intero budget del film. Il nome dell'alberghetto \u00e8 \"Hotel Broslin\": in realt\u00e0 non esiste a New York alcun albergo con quel nome, ma \u00e8 stata creata apposta un'insegna e le scene in interni sono state girate nei luoghi pi\u00f9 svariati."}
{"id": "557462", "revid": "110157", "url": "https://it.wikipedia.org/wiki?curid=557462", "title": "Cologny", "text": "Cologny (toponimo francese) \u00e8 un comune svizzero di 5\u00a0531 abitanti del Canton Ginevra.\nGeografia fisica.\nCologny \u00e8 affacciato sul Lago di Ginevra.\nStoria.\nIl comune di Cologny \u00e8 stato istituito nel 1800.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nA Cologny ha sede il Forum economico mondiale.\nCultura.\nA Cologny ha sede la Fondazione Martin Bodmer, la cui biblioteca conserva i Papiri Bodmer.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "557465", "revid": "287204", "url": "https://it.wikipedia.org/wiki?curid=557465", "title": "Latinoamerica (periodico)", "text": "Latinoamerica (nota anche come Latinoamerica e tutti i sud del mondo) \u00e8 una rivista trimestrale di orientamento anticapitalista che si occupa del continente sudamericano (America Latina), ma anche di altri \"sud\" del mondo, ritenuti \u00abannientati economicamente e socialmente dal mercato neoliberale e dalla globalizzazione\u00bb.\nDiretto da Gianni Min\u00e0 e Alessandra Riccio, \u00e8 distribuito presso le librerie Feltrinelli e le librerie indipendenti.\nCollaborazioni.\nAlcune delle firme pi\u00f9 significative della rivista sono personalit\u00e0 della letteratura e dell'impegno civile in America latina, come Luis Sep\u00falveda, Eduardo Galeano, Paco Ignacio Taibo II, Frei Betto, Rigoberta Mench\u00f9, Adolfo P\u00e9rez Esquivel, e anche scrittori e saggisti nord americani ed europei come Noam Chomsky, Manuel V\u00e1zquez Montalb\u00e1n, Giulio Girardi, Alex Zanotelli, Ettore Masina, Pino Cacucci e Gennaro Carotenuto.\nLatinoamerica.it.\n\"Latinoamerica\" \u00e8 anche un portale web dove, con scadenza bisettimanale, \u00e8 possibile leggere news inedite dal continente latinoamericano, approfondimenti di Alessandra Riccio con il suo \"Taccuino\" e gli editoriali di Gianni Min\u00e0. Per i ricercatori, borsisti, tesisti, c'\u00e8 un sistema di ricerca che accede a tutti i sommari della rivista, dal numero 0 del luglio 1979 ad oggi."}
{"id": "557466", "revid": "124323864", "url": "https://it.wikipedia.org/wiki?curid=557466", "title": "Domenica Sprint", "text": "Domenica Sprint \u00e8 stato un programma televisivo italiano curato inizialmente dalla redazione sportiva del Tg2, successivamente da Rai Sport, in onda dal 1976 al 2013.\nStoria.\nIl programma \u00e8 partito nel marzo 1976 con il nome di \"Sport Sette\" (che negli anni Ottanta divenne poi il titolo di un'altra trasmissione sempre curata dal TG2 Sport, andata in onda per alcune edizioni il gioved\u00ec in seconda serata, quindi il sabato sempre dopo le 22.30), per poi assumere la denominazione di \"Domenica Sprint\" da ottobre dello stesso anno, e andava in onda sulla Rete 2 al termine dell'edizione principale del TG2 (che all'epoca aveva la denominazione di \"Studio Aperto\"), curata dalla redazione sport del TG2, guidata da Maurizio Barendson. Alla conduzione, dagli studi di Milano del Tg2, Guido Oddo, saltuariamente sostituito, quando impegnato in telecronache, da Bruno Pizzul, Ennio Vitanza, Mario Poltronieri. In alcune circostanze particolari (ad esempio, scioperi della sede Rai lombarda) la trasmissione veniva messa in onda da Roma, condotta da Gianfranco De Laurentiis, che poi divenne conduttore della rubrica negli anni Novanta.\nDal 1976 al 1982 il programma fu curato da Nino De Luca, Lino Ceccarelli, Remo Pascucci (sostituito nel 1982 da Mauro Alunni) e Giovanni Garassino (in pensione dal 1992); in seguito per\u00f2 dal 1988 al 1991 subentr\u00f2 Federico Urban al posto di Lino Ceccarelli, e infine dal 1991 in poi subentr\u00f2 Maurizio Vallone, che \u00e8 rimasto successivamente l'unico curatore della trasmissione. Indimenticabile la sigla con il titolo: \"Stadium\" di Oscar Prudente, che \u00e8 ancora quella attuale.\nTra i colleghi di Rai Sport che sono rimasti ancora ci sono Carlo Verna, Paolo Paganini e Federico Calcagno reduci da \"Tutto il calcio minuto per minuto\", che seguivano le partite della , del Napoli e della , mentre tra i veterani che hanno seguito le partite c'erano Ennio Vitanza per le partite del , dell'Inter e dell'Atalanta e Marco Lucchini per le partite del e del .\nRicordiamo anche Gianfranco De Laurentiis con Antonella Clerici, Marco Mazzocchi e Andrea Fusco e nel triennio 1997-1999 la rubrica ha avuto all'interno anche il basket commentato da Franco Lauro (che sar\u00e0 conduttore per due edizioni) Il programma ritorn\u00f2 nel 2003 e venne condotto da Fabrizio Maffei (ex direttore di Rai Sport) sostituito da Stefano Bizzotto. L'anno successivo il programma viene condotto da Franco Lauro confermato anche nell'edizione successiva e con lui, la presenza di Giampiero Galeazzi.\nPer la stagione 2007-2008 il conduttore \u00e8 stato Mario Mattioli. Il programma ritorna dopo un anno d'assenza nella stagione 2009-2010, condotto da Alessandro Tiberti ed \u00e8 trasmesso in notturna alle 00:35, subito dopo la conclusione della \"Domenica Sportiva\". Nella stagione 2012-2013 ritorna, sulle frequenze di Rai Sport 1, alle 22.00 con un panorama sugli eventi della giornata sportiva extra calcistica appena trascorsa, condotta da Fabrizio Piacente.\nSigle.\nLa prima sigla della trasmissione (trascurando quella dei primi mesi, quando il programma si chiamava \"Sport Sette\"), fu il brano \"Wow\" di Andr\u00e9 Gagnon. Successivamente, fu sostituita dalla celeberrima \"Stadium\" realizzata dal musicista Oscar Prudente e dal giornalista del \"Corriere d'Informazione\" Nino Petrone, nel 1977."}
{"id": "557476", "revid": "57342", "url": "https://it.wikipedia.org/wiki?curid=557476", "title": "Pale (Foligno)", "text": "Pale \u00e8 una frazione montana del comune di Foligno (PG) appartenente alla Circoscrizione n. 8 \u201cValle del Menotre\u201d.\nIl paese si trova a circa 10\u00a0km da Foligno, lungo la Strada statale 77 della Val di Chienti in direzione di Colfiorito, nel cosiddetto territorio dell'Altolina. Esso si sviluppa nei pressi del fiume Menotre, un piccolo fiume, ma con una buona portata costante tutto l'anno, che cade naturalmente nella forra immediatamente adiacente, ma le sue acque vengono parzialmente captate per la produzione d'energia idroelettrica. Ad un'altitudine di 476 m s.l.m., la frazione giace alle pendici del monte di Pale (detto anche \"Sasso di Pale\") ed \u00e8 occupata da 30 residenti (dati Istat, censimento 2001).\nStoria.\nIl paese nasce lungo il tracciato di un'antica via protostorica utilizzata per un periodo anche dai romani che in seguito la spostarono pi\u00f9 a valle, lungo il fiume Topino, realizzando la Via Flaminia (170 a.C.), mentre questa strada pi\u00f9 antica era nota come \"Via Plestina\" (in quanto attraversava il territorio degli Umbri Plestini e la citt\u00e0 di Plestia) e corrisponde all'incirca con il tracciato della S.S. 77.\nSulla parete del monte, ricerche archeologiche effettuate recentemente hanno dimostrato la presenza di un santuario risalente all'et\u00e0 del ferro, probabilmente usato per l'osservazione del volo degli uccelli da parte degli aruspici ed anche per il controllo del territorio sottostante.\nL'abbondanza d'acqua port\u00f2 alla costruzione di un acquedotto romano (III-IV secolo a.C.), i cui resti sono visibili tuttora.\nDapprima monaci eremiti orientali, nel V secolo, e poi i benedettini della vicina abbazia di Sassovivo, nel 1273, stabilirono nel borgo una serie di opere atte a convogliare le acque del fiume Menotre ed a sfruttarne la forza motrice: in quel periodo furono aperti mulini per il grano e frantoi per l'oliva, opifici per la produzione di tessuti pregiati. A quel periodo risale anche la costruzione di un piccolo eremo abbarbicato sulla nuda e rocciosa parete del monte di Pale, in corrispondenza del santuario protostorico.\nGi\u00e0 nel 1350 Pale era un paese fortificato con mura e nel 1442 vi venne costruito un castello.\nCol passare degli anni, le \"gualchiere\" (fabbriche di panni) vennero trasformate in pi\u00f9 redditizie cartiere (met\u00e0 del XIV secolo), che ben presto divennero note per l'ottima qualit\u00e0 della carta prodotta (per l'edizione folignate della Divina Commedia si utilizz\u00f2 proprio questa carta). Nel XV secolo, i Trinci di Foligno acquisirono le cartiere e filigranarono tutta la carta prodotta con il loro stemma. Nel 1673, si contavano ben 16 cartiere nel territorio di Pale e delle vicine Ponte Santa Lucia e Scopoli.\nNel XVII secolo, Pale ospit\u00f2 per pi\u00f9 periodi la regina Cristina di Svezia e successivamente anche Cosimo III de' Medici.\nNel 1929 la cartiera di Pale venne affiancata, , da una piccola centrale idroelettrica.\nIn seguito al disastroso terremoto del 26 settembre 1997, tutti gli abitanti sono stati costretti a trasferirsi in un campo container (dove molti ancora vivono), o altrove, fino alla ricostruzione delle proprie abitazioni.\nEconomia e manifestazioni.\nL'abbondanza d'acqua ha permesso lo sviluppo di un certo numero di attivit\u00e0 industriali, la principale delle quali \u00e8 quella dedicata alla produzione di carta. La cartiera Sordini, avviata nel 1850, \u00e8 tuttora parzialmente funzionante. Nel 1895, inoltre, nella zona venne costruita la prima centrale idroelettrica che serv\u00ec la citt\u00e0 di Foligno.\nIl 25 maggio ed il giorno dell'Ascensione si celebrano due importanti pellegrinaggi verso l'eremo di Pale."}
{"id": "557479", "revid": "767487", "url": "https://it.wikipedia.org/wiki?curid=557479", "title": "Toutes ces belles promesses", "text": "Toutes ces belles promesses \u00e8 un film del 2003 diretto da Jean-Paul Civeyrac, vincitore del Premio Jean Vigo.\nTrama.\nIspirato da una novel di Anne Wiazemsky il film racconta la storia di Marianne , una professoressa con Etienne , un violinista."}
{"id": "557481", "revid": "1935652", "url": "https://it.wikipedia.org/wiki?curid=557481", "title": "Pietro Maria Fragnelli", "text": "Biografia.\nNasce a Crispiano, in provincia ed arcidiocesi di Taranto, il 9 marzo 1952.\nFormazione e ministero sacerdotale.\nDopo aver frequentato il ginnasio presso il seminario di Taranto e il liceo classico del seminario regionale di Molfetta, accede al Pontificio Seminario Romano Maggiore.\nOttiene il baccellierato in filosofia e in teologia alla Pontificia Universit\u00e0 Lateranense, la licenza in scienze bibliche al Pontificio Istituto Biblico e la laurea in filosofia all'Universit\u00e0 \"La Sapienza\" di Roma.\nIl 26 giugno 1977 \u00e8 ordinato presbitero per l'arcidiocesi di Taranto.\nDal 1979 al 1983 \u00e8 vicario parrocchiale nella parrocchia di Sant'Antonio a Taranto, assistente diocesano della FUCI e insegnante di religione al liceo classico \"Q. Ennio\" di Taranto. Negli stessi anni \u00e8 collaboratore del settimanale diocesano \"Nuovo Dialogo\" di Taranto, di cui diventa direttore nel 1982. Dal 1983 al 1986 \u00e8 parroco della parrocchia di Santissima Croce, alla periferia di Taranto.\nNel 1987 si trasferisce a Roma, dove presta per nove anni la sua opera come officiale della sezione per gli affari generali della Segreteria di Stato della Santa Sede. \u00c8 stato poi nominato padre spirituale del Pontificio Seminario Romano Maggiore, del quale \u00e8 nominato rettore nel 1996.\nMinistero episcopale.\nIl 14 febbraio 2003 papa Giovanni Paolo II lo nomina vescovo di Castellaneta; succede a Martino Scarafile, dimessosi per raggiunti limiti di et\u00e0. Il 29 marzo seguente riceve l'ordinazione episcopale, nello stadio comunale \"Giovanni De Bellis\" a Castellaneta, dal cardinale Camillo Ruini, coconsacranti l'arcivescovo Benigno Luigi Papa e il vescovo Martino Scarafile. Durante la stessa celebrazione prende possesso della diocesi.\nDal 27 novembre 2004 al 29 agosto 2005 e dal 19 settembre 2009 al 24 aprile 2010 ricopre anche l'ufficio di amministratore apostolico di Oria.\nIl 24 settembre 2013 papa Francesco lo nomina vescovo di Trapani; succede all'amministratore apostolico Alessandro Plotti. Il 3 novembre successivo prende possesso della diocesi.\nNel maggio 2015 \u00e8 nominato presidente della Commissione episcopale per la famiglia, i giovani e la vita della Conferenza Episcopale Italiana e, in quanto tale, \u00e8 stato membro del Consiglio episcopale permanente della CEI. \u00c8 membro della Conferenza episcopale siciliana.\nNel 2016 pubblica un commento al testo \"Amoris Laetitia\" di papa Francesco.\nGenealogia episcopale.\nLa genealogia episcopale \u00e8:"}
{"id": "557488", "revid": "228587", "url": "https://it.wikipedia.org/wiki?curid=557488", "title": "Estremo", "text": ""}
{"id": "557495", "revid": "6923", "url": "https://it.wikipedia.org/wiki?curid=557495", "title": "Ana\u00efs Nin", "text": "Considerata una delle pi\u00f9 controverse autrici del Novecento: donna affascinante, cosmopol\u00ecta e dall'eleganza \"oriental-mitteleuropea\", \u00e8 cresciuta tra l'Europa e New York, destando scalpore nell'ambiente letterario con la pubblicazione dei suoi racconti a contenuto erotico.\nLa sua opera maggiormente conosciuta \u00e8 probabilmente il \"Diario\", una raccolta di scritti autobiografici in forma, appunto, di diario iniziata nel 1931 (e aggiornata fino alla morte), che \u00e8 stata pubblicata a partire dal 1966.\nDal volume I dei \"Diari\" nel 1986 sono state estratte parti che hanno costituito materia per il libro \"Henry and June: From the Unexpurgated Diary of Anais Nin\" - o \"Henry and June: From A Journal of Love: the Unexpurgated Diary of Anais Nin (1931-1932)\" - comprendenti estratti che vanno dall'ottobre 1931 all'ottobre dell'anno successivo, su cui \u00e8 stato basato il film del 1990 \"Henry &amp; June\" che racconta della sua relazione con lo scrittore Henry Miller e la moglie di questi, June Mansfield.\nIn virt\u00f9 dei suoi lavori, lo stile compositivo di Nin viene annoverato fra i maggiori contributi alla letteratura erotica, con scritti - redatti con stile da vera e propria grafomane - dalle cui pagine emerge l'enorme passione per la scrittura che ha coltivato fin dalla pi\u00f9 giovane et\u00e0.\nBiografia.\nNacque a Neuilly-sur-Seine, in Francia, il 21 febbraio del 1903, figlia di Joaquin Nin, un pianista cubano di origini spagnole, e di Rosa Culmell, una cantante cubana di origini francesi e danesi. Ana\u00efs trascorse l'infanzia in Europa fino all'abbandono del padre. All'epoca aveva 11 anni, e nel \"Diario 1\" ricorda come proprio in quell'occasione, tutt'altro che piacevole, sia iniziata la passione per la scrittura: inizier\u00e0 il suo primo diario come una lunga lettera al padre andato via.\nDopo l'abbandono paterno, Ana\u00efs si trasfer\u00ec con la madre e i fratelli prima a Barcellona e poi a New York, dove conobbe l'ambiente americano, studi\u00f2 danza spagnola e visse con la famiglia finch\u00e9, ventenne, si spos\u00f2 nel marzo 1923 a L'Avana con Hugh Parker Guiler, di professione bancario e futuro cineasta sperimentale.\nIl matrimonio si rivel\u00f2 presto un'amara prigione per la scrittrice che, anni dopo, si rifugi\u00f2 in numerose relazioni adulterine, quasi a riscattare il senso di noia profonda che l'avvolgeva. A Guiler rimase sposata tuttavia fino alla morte, nonostante dal 1955 al 1966 fosse sposata con Rupert Pole (le nozze furono invalidate su richiesta della stessa Nin per evitare ai due coniugi guai a livello tributario).\nIl periodo \"parisien\".\n\u00c8 del 1931 \"D.H. Lawrence. Uno studio non accademico\", il primo libro pubblicato da Ana\u00efs Nin, un saggio su D. H. Lawrence, autore di \"L'amante di Lady Chatterley\".\nA Parigi Nin era arrivata nel 1929, poco prima della pubblicazione del saggio su Lawrence, richiamata dal fervido clima intellettuale della citt\u00e0 che negli anni trenta ospita alcuni tra i pi\u00f9 grandi artisti, scrittori, poeti, musicisti dell'epoca. Si stabilisce a Louveciennes, alle porte della capitale, dove inizier\u00e0 a compilare - conservandola per una successiva pubblicazione - la prima parte del suo diario, che diventer\u00e0 poi famoso come \"Diario di Ana\u00efs Nin\".\nA Parigi conobbe Henry Miller, autore di \"Tropico del Cancro\" e \"Tropico del Capricorno\", si innamor\u00f2 della sua rudezza, del suo modo di trattare le parole con fare burbero. Presto conobbe anche la moglie di Miller, June Mansfield, con la quale intrecci\u00f2 una relazione: \u00abQuando June mi \u00e8 venuta incontro, ho visto per la prima volta la donna pi\u00f9 bella del mondo\u00bb, annot\u00f2 nel 1931 nel suo diario. E nel diario parigino passeranno volti notissimi, come ad esempio quello di Antonin Artaud.\nLa psicoanalisi.\nIl rapporto di Nin con la psicoanalisi \u00e8 controverso. Inizi\u00f2 gi\u00e0 a Parigi, dove cercava di ritrovare se stessa. Ben presto and\u00f2 in analisi da Ren\u00e9 Allendy e da Otto Rank, allievo di Sigmund Freud, con cui intreccer\u00e0 relazioni amorose. Continu\u00f2 a frequentare e a collaborare con il secondo anche a New York. La carriera da psicoanalista l'annoi\u00f2 quasi subito, confusa tra s\u00e9 stessa e le turbe dei pazienti, Ana\u00efs torn\u00f2 alla \"sua\" verit\u00e0 grazie alla letteratura. Negli anni cinquanta speriment\u00f2 l'LSD, come documentato nel saggio contenuto in \"The diary of Anais Nin\", in cui la scrittrice descrive il modo in cui la sostanza agisce sulla creativit\u00e0 e sulla percezione del proprio subsconscio. Alla fine degli anni 1940 conobbe il regista underground Kenneth Anger, che nel 1953 la volle nel suo film \"Inauguration of the Plaeaure Dome\".\nLetteratura erotica.\nNin \u00e8 stata un'esponente di spicco nel panorama della letteratura erotica femminile. Certamente influenzata dal piglio di Henry Miller (con il quale aveva intrecciato una relazione, oltre ad avere instaurato con lui una forte collaborazione sul piano pi\u00f9 propriamente letterario), Ana\u00efs scopre presto di non avere remore e si racconta.\nNegli anni quaranta un collezionista di libri diede 100 dollari al mese a Miller per scrivere racconti sul sesso. Lui ne rideva con l'amica-amante e poi decise di renderla partecipe. Ana\u00efs scopr\u00ec cos\u00ec la libert\u00e0 del sesso, diventando ben presto scrittrice apprezzata anche nel campo della letteratura erotica. Emblematico il suo pi\u00f9 famoso libro \"Il delta di Venere\".\nLa sessualit\u00e0.\nLa sessualit\u00e0 di Nin \u00e8 complessa quasi quanto l'opera di auto-analisi, che sono i suoi diari. Annoiata dalla piega borghese che prese il matrimonio con Hugh, non si tir\u00f2 indietro nell'intrecciare relazioni extraconiugali. A Parigi am\u00f2 June, la moglie di Miller; intrecci\u00f2 una relazione anche con Otto Rank, il suo psicoanalista. Nel volume III del Diario (1939-1944) annot\u00f2 la propria infatuazione per la pittrice Bridget Bate Tichenor. \nInfine sar\u00e0 addirittura bigama, vivendo un po' a New York col marito Hugo, e un po' in California con Rupert Pole, conosciuto in un ascensore a New York. Il matrimonio dur\u00f2 dal 1955 al 1966, quando Nin stessa richiese l'annullamento. \nLa morte.\nLa Nin mor\u00ec di cancro a Los Angeles, assistita da Rupert Pole, il 14 gennaio 1977. Pochi anni prima aveva ricevuto una laurea \"ad honorem\" in lettere dal Philadelphia College of Art. La Nin aveva nominato Pole esecutore testamentario della sua produzione letteraria; in quanto tale, Pole fece pubblicare, tra il 1985 e il 2006 (quando egli mor\u00ec) una versione integrale dei libri e dei diari della Nin.\nBibliografia.\nDiario di Ana\u00efs Nin.\nUna nuova ed. con il titolo \"The Journals of Ana\u00efs Nin\", \u00e8 cominciata nel 1996 presso London: Peter Owen."}
{"id": "557502", "revid": "43530", "url": "https://it.wikipedia.org/wiki?curid=557502", "title": "Dato personale", "text": ""}
{"id": "557504", "revid": "1216132", "url": "https://it.wikipedia.org/wiki?curid=557504", "title": "Pregny-Chamb\u00e9sy", "text": "Pregny-Chamb\u00e9sy (toponimo francese; fino al 1960 ufficialmente Pregny) \u00e8 un comune svizzero di 3\u00a0970 abitanti del Canton Ginevra.\nGeografia fisica.\nPregny-Chamb\u00e9sy si affaccia sul Lago di Ginevra.\nStoria.\nIl comune di Pregny-Chamb\u00e9sy \u00e8 stato istituito nel 1816.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Pregny-Chamb\u00e9sy sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nInfrastrutture e trasporti.\nPregny-Chamb\u00e9sy \u00e8 servito dalla stazione di Chamb\u00e9sy sulla ferrovia Losanna-Ginevra."}
{"id": "557505", "revid": "1573940", "url": "https://it.wikipedia.org/wiki?curid=557505", "title": "HEN (manga)", "text": "HEN \u00e8 un seinen manga creato da Hiroya Oku. Letteralmente, vuol dire \"strano\" ed \u00e8 proprio all'insegna della stranezza che si sviluppa la trama di questo manga, dalle sfumature tanto yuri quanto yaoi, oltre ad un disegno che presenta spesso scene di nudo, decisamente esplicite e pi\u00f9 vicine al mondo degli hentai. Tra l'altro, il kanji di \"HEN\" \u00e8 anche il primo dei due kanji che formano la parola hentai.\nTrama.\nHen presenta sostanzialmente due storie intrecciate fra di loro, entrambe focalizzate sui sentimenti e sulle relazioni dei personaggi ed entrambe caratterizzate dalla presenza di un fattore comune: la scoperta della propria omosessualit\u00e0 latente da parte dei due protagonisti del manga, Chizuru Yoshida e Ichir\u014d Suzuki.\nChizuru Yoshida \u00e8 una normalissima ragazza che frequenta il liceo, dalla spiccata sensualit\u00e0 ed enorme popolarit\u00e0 fra gli studenti della sua et\u00e0 (data anche dall'estrema generosit\u00e0 del suo seno), che tuttavia si ritrova innamorata in maniera del tutto inattesa e non preventivata di una ragazzina appena trasferitasi con la madre da Fukuoka: l'innocente Azumi Yamada.\nDi per contro, la situazione di Suzuki sembra essere lo specchio al maschile della situazione di Chizuru. Egli \u00e8 infatti un ragazzo eterosessuale, piuttosto popolare fra gli studenti della sua scuola e con un nutrito gruppo di ammiratrici, che tuttavia si ritrova a sua volta innamorato di un altro ragazzo, Y\u016bki Sato, un perfetto bish\u014dnen, al punto da arrivare a convincersi che in realt\u00e0 l'effeminato Sato sia una ragazza intrappolata in un corpo maschile. L'autore si presenta all'interno della storia come il miglior amico di Sato.\nMedia.\nLive action.\nNel 1996 ne \u00e8 stato prodotto un adattamento live action per la televisione suddiviso in due parti: la prima tratta la relazione fra Suzuki e Sato, interpretati da Shinsuke Aoki e Aiko Sato; tra gli altri personaggi vi \u00e8 anche Erika Oda, Takashi Ito e lo stesso creatore del manga Hiroya Oku, nel ruolo di Shigaya Kazuma.\nLa seconda invece approfondisce la relazione fra Chizuru e Azumi, interpretate da Asami Jo e Miho Kiuchi. La distribuzione in VHS venne massicciamente censurato a causa delle scene sessuali esplicite, tuttavia nel novembre del 2006, la versione integrale \u00e8 stata distribuita in 2 DVD.\nOAV.\nAl 1997 risale invece l'adattamento in anime, composto da due OAV, del regista Daiji Suzuki. Commercializzato originariamente negli Stati Uniti dalla Central Park Media col titolo inglese \"Strange Love\", in Italia \u00e8 arrivato nel febbraio del 1998 col titolo \"Hen - Bizzarro\" distribuito dalla Yamato Video per conto della Doki Doki Collection.\nLa storia prende in esame solamente la vicenda \"Chizuru &amp; Azumi\" e nonostante lo stile del disegno dei personaggi fosse fedelissimo a quello del manga, rivelandosi addirittura superiore, Hiroya Oku non ha approvato questo OAV, in quanto la storia d'amore tra le due viene ridotta ad una semplice amicizia.\nCome ha dichiarato Naoko Takahashi, sceneggiatore dell'OAV, questa scelta di censura \u00e8 stata voluta dalla Group TAC, lo studio d'animazione dove \u00e8 stato disegnato l'anime."}
{"id": "557512", "revid": "599013", "url": "https://it.wikipedia.org/wiki?curid=557512", "title": "Cesare Natali", "text": "Caratteristiche tecniche.\nCentrale difensivo, forte fisicamente e nel gioco aereo. Tra le sue caratteristiche eccellono - oltre allo stacco aereo - la tempistica negli anticipi e l'intelligenza tattica.\nLa sua carriera \u00e8 stata spesso costellata di infortuni.\nCarriera.\nClub.\nMuove i suoi primi passi nel settore giovanile dell'Atalanta, per poi passare al Lecco in Serie C1.\nRientrato a Bergamo, il 9 gennaio 2000 debutta in Serie B in Atalanta- (4-1) subentrando al 91' al posto di Stefano Lorenzi.\nNell'inverno 2001 passa in prestito al , in Serie B. Finito il prestito, rientra a Bergamo. Esordisce in Serie A il 9 dicembre 2001 in occasione della trasferta vinta 2-1 contro il Torino-Atalanta, sostituendo Corrado Colombo nei minuti finali.\nIl 30 agosto 2003 passa in compropriet\u00e0 al . A fine stagione viene riscattato alle buste dall'Atalanta.\nIl 29 giugno 2005 passa all'Udinese. Esordisce nelle competizioni europee - da titolare - il 10 agosto 2005 contro lo Sporting Lisbona (vittoria per 1-0), partita valida per il terzo turno preliminare di UEFA Champions League. Nella partita di ritorno mette a segno la sua prima rete con la maglia dei friuliani. Il 27 settembre - nel corso della sfida disputata contro il Barcellona - riporta la frattura composta del malleolo tibiale interno della caviglia sinistra, infortunio che lo tiene fermo fino a fine gennaio.\nIl 4 luglio 2007 passa a titolo definitivo Torino, sottoscrivendo un contratto quinquennale. Nonostante i vari acciacchi fisici che ne condizionano il rendimento, risulta il perno della retroguardia granata, arrivando - nel 2008 - ad indossare la fascia di capitano della squadra.\nDopo due stagioni con il , il 4 luglio 2009 firma un triennale con la Fiorentina.\nSegna il suo primo goal in maglia viola il 29 gennaio 2012 alla 20\u00aa giornata in Fiorentina- (2-1).\nIl 30 giugno 2012 si svincola dalla Fiorentina.\nIl 26 luglio 2012, dopo essere stato vicinissimo al , passa a parametro zero al Bologna, firmando un contratto biennale. Si tratta di un ritorno dopo l'esperienza trascorsa con i felsinei nella stagione 2003-2004. Esordisce in campionato dal primo minuto alla quarta giornata proprio contro il Pescara (1-1 il finale), rendendosi autore di una discreta prestazione.\nIl 7 ottobre durante l'incontro perso 1-0 contro la Fiorentina riporta la lesione del legamento del crociato del ginocchio destro. A causa dell'infortunio resta fuori per quasi tutta la stagione, tornando a giocare solamente l'ultima partita di campionato contro il Chievo.\nRientrato completamente dal grave infortunio gioca da titolare la stagione seguente che coincide per\u00f2 con la retrocessione del Bologna.\nTerminato il campionato resta svincolato.\nIl 3 marzo 2015 firma un contratto trimestrale con il Sassuolo giocando solo 3 partite di campionato.\nNazionale.\nIl 17 maggio 2002 esordisce con la Nazionale Under-21 allenata da Claudio Gentile in Italia-Portogallo (1-1) valevole per il girone A del campionato europeo di calcio Under-21 2002 subentrando nella ripresa a Paolo Cannavaro.\nGiocher\u00e0 anche le restanti due partite del girone contro Inghilterra e Svizzera.\nConta anche una convocazione in nazionale maggiore sotto la guida di Trapattoni.\nStatistiche.\nPresenze e reti nei club.\n\"Statistiche aggiornate al 2 maggio 2015\""}
{"id": "557513", "revid": "1149807", "url": "https://it.wikipedia.org/wiki?curid=557513", "title": "Cultura moderna", "text": "Cultura moderna \u00e8 stato un programma televisivo italiano di genere game show ideato da Antonio Ricci, trasmesso su Canale 5 nel 2006/2007 e su Italia 1 nel 2016/2017, nella fascia dell'access prime time, con la conduzione di Teo Mammucari.\nNelle prime tre edizioni il conduttore era affiancato dalla valletta Juliana Moreira e dal Gabibbo, ai quali si aggiunse una seconda valletta, Lydie Pages, nel 2007, anno in cui la trasmissione and\u00f2 in onda anche in prima serata, con alcune modifiche ed il titolo Cultura moderna Slurp.\nNel biennio 2016/2017 il programma \u00e8 ritornato con un logo rinnovato, dove al posto delle palme c'\u00e8 un libro aperto. Il conduttore Mammucari, in questa occasione, \u00e8 stato affiancato dalla valletta Laura Forgia e dal comico Carlo Kaneba. \nIl 27 gennaio 2007 \u00e8 stato assegnato alla trasmissione un Telegatto come programma rivelazione dell'anno.\nA distanza di 13 anni, nell'estate 2019, vengono riproposte nella fascia pomeridiana di Mediaset Extra le puntate della prima edizione.\nIl programma.\nLe prime edizioni.\nLa prima edizione del programma \u00e8 andata in onda dal 12 giugno al 23 settembre 2006, la regia \u00e8 di Mauro Marinello e andava in onda dallo Studio 20 di Cologno Monzese. Venne ideato per sostituire \"Striscia la notizia\" durante la sua pausa estiva, nella fascia oraria che va indicativamente dalle 20:40 alle 21:20; dato il notevole successo conseguito dalla trasmissione, la programmazione venne successivamente prolungata anche nella stagione autunnale ed invernale, mantenendola nella stessa fascia oraria solamente di domenica, dal 1\u00ba ottobre fino al 21 gennaio 2007, fino ad approdare in prima serata nei primi mesi del 2007 con \"Cultura moderna Slurp\".\nAll'interno del programma affiancavano il conduttore la figura del Gabibbo, celebre pupazzo simbolo di \"Striscia la notizia\", altra trasmissione televisiva di Ricci, e la valletta Juliana Moreira. In questa edizione il montepremi era di \u20ac 500.000 ed \u00e8 stato vinto tre volte, occasioni in cui i personaggi famosi indovinati furono Flavia Vento, Maddalena Corvaglia e Alessandro Cecchi Paone (indovinato da due concorrenti che hanno diviso il premio).\nPer la seconda edizione estiva del programma, trasmessa dall'11 giugno al 22 settembre 2007, a Juliana Moreira \u00e8 stata affiancata come valletta Lydie Pages. In quest'edizione il montepremi \u00e8 stato vinto due volte, indovinando i personaggi misteriosi quali: Stefania Orlando e Martina Colombari. Il programma non \u00e8 andato in onda nel 2008 per la messa in onda della terza edizione di \"Veline\".\n\"Cultura moderna Slurp\".\nDal 31 gennaio al 21 febbraio 2007, il programma \u00e8 andato in onda in prima serata, col nome di \"Cultura moderna Slurp\", ogni mercoled\u00ec sera in diretta, per 4 settimane, lasciando posto alla domenica alla nuova edizione di \"Paperissima Sprint\". In questa versione del programma, i concorrenti in gara passano da 5 a 7, il montepremi in palio \u00e8 di 1.000.000 \u20ac, e, per la prima volta, possono partecipare anche i telespettatori da casa: all'inizio, durante la gara dei concorrenti, vengono estratti 7 di loro (fra i tanti che si prenotano per giocare), che vincono direttamente 2.000 \u20ac e possono formulare una domanda sul personaggio misterioso; nel caso in cui nessuno dei concorrenti lo abbia indovinato, vengono estratti altri telespettatori, che in tal caso devono indovinare il nome del personaggio (che si cela non pi\u00f9 dietro la cabina, ma all'interno di un'automobile d'epoca). Ad ogni risposta sbagliata, il montepremi viene dimezzato, fino ad arrivare ad un minimo di 2.500 \u20ac. Il 7 febbraio 2007, durante la seconda puntata, \u00e8 stato vinto il premio di 1.000.000 \u20ac da Laura, una donna di Frosinone che, chiamando da casa, ha indovinato il personaggio misterioso, Amanda Lear. Il programma \u00e8 stato replicato dopo 10 anni, per la prima volta su Mediaset Extra durante l'estate 2017.\nIl ritorno di \"Cultura moderna\".\nUna nuova edizione della trasmissione \u00e8 stata annunciata ufficialmente alla presentazione dei palinsesti Mediaset per la stagione 2016-2017, con un nuovo ciclo di puntate per Italia 1, nell'access prime time, con alla conduzione Teo Mammucari affiancato da Laura Forgia e con la presenza del comico Carlo Kaneba. Laura Forgia ricopre anche il ruolo di \"Marzullina\", responsabile dei programmi culturali Mediaset (tale soprannome \u00e8 riferito a Gigi Marzullo, responsabile dei programmi culturali Rai). \nIl programma \u00e8 ideato da Antonio Ricci ed \u00e8 stato scritto insieme a Mariano D'Angelo, Walter Santillo, Sandro Mammucari e Adriano Bonfanti. La regia \u00e8 di Riccardo Recchia mentre la scenografia \u00e8 di Felice Notarianni. Il direttore della fotografia \u00e8 Marco Sirignano. I costumi sono stati curati da Grazia Tabarracci e le coreografie sono di Saverio Ariemma. La sigla \"Ci vuole cultura\" \u00e8 rimasta la stessa, ma la parte cantata dal Gabibbo (che era interprete della canzone con Maria Dal Rovere) viene cantata da Philippe Daverio e nei cori al posto di Maria appare Debora Zatta (che era gi\u00e0 approdata a Mediaset sempre come corista ma su Canale 5 nella sigla di \"Tira e molla\" dal 12 dicembre 1997 al 3 gennaio 1998 e in quella di \"Ciao Darwin\" il 23 dicembre 2000).\nL'edizione 2016/2017 ha inizio il 28 novembre 2016 su Italia 1 nell'access prime time dalle ore 20:20 alle 21:10; va in onda dallo Studio 5 del Centro di produzione Mediaset di Cologno Monzese. La scenografia \u00e8 una biblioteca con libri finti e dietro un libro c'\u00e8 un enorme telefonino dove si cela il personaggio misterioso. Il programma viene inoltre riproposto nella fascia pomeridiana, dalle 17:05 alle 18:10, su Mediaset Extra. Viene riproposto anche su Italia 1 stesso, negli orari tardo-notturni e mattutini, nella fascia oraria che va dalle 5:45 alle 6:30; mentre il sabato viene trasmesso negli orari mattutini prima dei cartoni animati di \"Latte e Cartoni\", dalle 6:10 alle 7:00.\nIl 6 gennaio 2017 termina la fase iniziale del programma; le semifinali e le finali sarebbero dovute andare in onda nella primavera 2017, ma non hanno trovato posto nel relativo palinsesto e il programma, nonostante gli ascolti e gli share negativi, in grosso calo e troppo bassi, \u00e8 stato cancellato definitivamente.\nIl gioco.\nIl programma \u00e8 strutturato sulla falsariga di un game show e prevede che i partecipanti indovinino il nome di un personaggio misterioso appartenente al mondo VIP, che nelle prime edizioni era presente come ospite in studio, nascosto dentro una cabina da spiaggia, per vincere un premio di 500.000 euro per le prime edizioni e di 100.000 euro nell'edizione 2016/2017.\nI concorrenti, in un numero di cinque o sei, devono presentare un'esibizione in una disciplina a loro scelta che pu\u00f2 spaziare dal ballo, alla recitazione, al gioco di magia, al siparietto comico, tentando di mostrare il proprio talento. Al termine viene assegnato dalla \"giuria\" a ciascun concorrente un punteggio, normalmente da 1 a 3, che corrisponde al numero di domande che il concorrente potr\u00e0 rivolgere al personaggio misterioso. Le uniche domande che si possono fare sono quelle che portano a una risposta dicotomica, cio\u00e8 a cui si possa rispondere con un \u00abs\u00ec\u00bb o \u00abno\u00bb; il personaggio d\u00e0 la risposta scrivendola su un pezzo di carta che esce dalla cabina.\nPi\u00f9 si va avanti, pi\u00f9 il concorrente si trova con il vantaggio di conoscere anche tutte le risposte antecedenti per l'individuazione del personaggio famoso: per questo, l'ordine d'uscita viene stabilito all'inizio mediante un sorteggio. \u00c8 possibile e consentito che pi\u00f9 concorrenti diano la stessa risposta.\nNell'edizione 2016/2017 viene inserito il meccanismo dell'autoflop, cio\u00e8 il vincitore della puntata sceglie il nome tra una rosa di 5 nomi, assegnando quindi 4 nomi agli altri concorrenti, con la possibilit\u00e0 di regalare la vittoria a un altro concorrente a cui ha involontariamente assegnato il nome corretto. Sempre in tale edizione, il personaggio misterioso non \u00e8 pi\u00f9 presente in studio, ma si limita ad inviare per via telematica le risposte alle domande e un video in cui si rivela alla fine della puntata. Il gioco \u00e8 strutturato in fasi: chi supera le prime, accede alle semifinali e poi alla finale. Inoltre i vincitori delle varie gare che non hanno indovinato possono partecipare a un ripescaggio. \nEsportazione del format.\nIl format, interamente creato in Italia, \u00e8 stato esportato in Romania, dove \u00e8 stato trasmesso su Antena 1 con il titolo \"Cultura modern\u0103\" nel 2008."}
{"id": "557514", "revid": "1565034", "url": "https://it.wikipedia.org/wiki?curid=557514", "title": "Salvatore Gristina", "text": "Biografia.\n\u00c8 nato a Sciara, in provincia ed arcidiocesi di Palermo, il 23 giugno 1946.\nFormazione e ministero sacerdotale.\nDopo aver compito gli studi presso il seminario arcivescovile di Palermo ha conseguito la laurea in filosofia presso l'Universit\u00e0 degli Studi di Palermo e la licenza in diritto canonico presso la Pontificia Universit\u00e0 Lateranense.\nIl 17 maggio 1970 \u00e8 stato ordinato presbitero, in piazza San Pietro, da papa Paolo VI.\nDopo l'ordinazione \u00e8 stato insegnante di religione nelle scuole statali e vicario parrocchiale.\nHa frequentato la Pontificia accademia ecclesiastica dal 1974 al 1976, conseguendo il relativo diploma in Scienze diplomatiche, e successivamente ha prestato servizio come addetto di nunziatura, segretario di nunziatura ed uditore di nunziatura presso le rappresentanze pontificie in Costa d'Avorio, dal 1976 al 1980, Trinidad e Tobago, dal 1980 al 1983, e Brasile, fino al 1984.\nTornato in Italia, \u00e8 diventato parroco della parrocchia \"Mater Misericordiae\" a Palermo e in seguito vicario generale e moderatore della curia dell'arcidiocesi di Palermo.\nMinistero episcopale.\nIl 16 luglio 1992 papa Giovanni Paolo II lo ha nominato vescovo ausiliare di Palermo e vescovo titolare di Musti di Numidia. Il 3 ottobre seguente ha ricevuto l'ordinazione episcopale, nella cattedrale di Palermo, dal cardinale Salvatore Pappalardo, coconsacranti Vincenzo Cirrincione, vescovo di Piazza Armerina, che era stato ausiliare di Palermo, e l'arcivescovo Jean-Louis Pierre Tauran.\nIl 23 gennaio 1999 \u00e8 stato nominato dallo stesso papa vescovo di Acireale; \u00e8 succeduto a Giuseppe Malandrino, precedentemente trasferito alla diocesi di Noto. Il 20 marzo dello stesso anno ha preso possesso della diocesi.\nIl 7 giugno 2002 papa Giovanni Paolo II lo ha nominato arcivescovo metropolita di Catania; \u00e8 succeduto a Luigi Bommarito, dimessosi per raggiunti limiti di et\u00e0. Il 6 agosto ha preso possesso dell'arcidiocesi.\nIl 19 gennaio 2016 \u00e8 stato eletto presidente della Conferenza episcopale siciliana.\nIl 28 settembre 2019 ha partecipato ad una marcia ecumenica per la pace che si \u00e8 conclusa con un pellegrinaggio alla Moschea della Misericordia e la lettura congiunta di un messaggio alla citt\u00e0, unitamente all'imam Kheit Abdelhafid.\nL'8 gennaio 2022 papa Francesco ha accolto la sua rinuncia, presentata per raggiunti limiti di et\u00e0; gli \u00e8 succeduto Luigi Renna, fino ad allora vescovo di Cerignola-Ascoli Satriano. \u00c8 rimasto amministratore apostolico dell'arcidiocesi fino all'ingresso del successore, avvenuto il 19 febbraio seguente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "557516", "revid": "1442080", "url": "https://it.wikipedia.org/wiki?curid=557516", "title": "June Mansfield", "text": "\u00c8 nota in particolare in quanto seconda moglie dello scrittore statunitense Henry Miller, che descrisse la loro relazione nella trilogia autobiografica \"Crocifissione in rosa\", e amante della scrittrice Ana\u00efs Nin. A lei sono ispirati anche i personaggi di Mona in \"Tropico del Cancro\" e della \"lei\" di \"Tropico del Capricorno\", i romanzi pi\u00f9 famosi di Miller. Donna dichiaratamente bisessuale e femme fatale, June fu la prima persona a credere davvero nel talento letterario di Miller.\nBiografia.\nI primi anni.\nNata a Bucovina, nell'allora Impero austro-ungarico, era figlia di Wilhelm e Frances Budd Smerdt, una coppia ebrea di umili condizioni. Emigr\u00f2 con i suoi genitori e quattro fratelli negli Stati Uniti nel 1907 all'et\u00e0 di cinque anni. All'et\u00e0 di 15 anni lasci\u00f2 la scuola superiore per diventare una ballerina della Wilson's Dancing Academy a Times Square e inizi\u00f2 a farsi chiamare June Mansfield e occasionalmente June Smith.\nAvrebbe risieduto a New York la maggior parte del resto della sua vita, tranne in un periodo di viaggi in Europa e soggiorni a Parigi e in Arizona.\nVita con Henry Miller.\nNel 1923, da Wilson, incontr\u00f2 Henry Miller, quando aveva 21 anni e lui 31. Miller lasci\u00f2 la sua prima moglie e il figlio per sposarla a Hoboken, nel New Jersey, il 1\u00ba giugno 1924. Nell'ottobre 1926, Jean Kronski, artista e poeta, si trasfer\u00ec da loro su sollecitazione di June. June, che era probabilmente bisessuale, coltiv\u00f2 una relazione molto stretta con Jean, preferendo spesso gli affetti di Jean a quelli di Henry. Questa convivenza presto and\u00f2 in pezzi e Jean e June partirono per Parigi insieme nell'aprile 1927. Tuttavia, due mesi dopo, le due donne litigarono e June torn\u00f2 da Henry a luglio. L'anno seguente June ed Henry partirono per un tour in Europa, stabilendosi a Parigi per diversi mesi prima di tornare di nuovo a New York. La relazione di June con Jean costituisce la parte centrale dei romanzi autobiografici di Henry \"Gallo pazzo\" (1930, inedito fino a 12 anni dopo la morte di Miller) e \"Nexus\" (1959), il terzo volume della \"Crocifissione in rosa\". Intorno al 1930, Jean Kronski si suicid\u00f2 in un manicomio a New York.\nNel 1930 Henry si trasfer\u00ec a Parigi da solo. Nel 1931, durante una visita a Henry, June incontr\u00f2 la scrittrice Ana\u00efs Nin, che divenne rapidamente ossessionata da lei e, proprio come fece Henry, la us\u00f2 come archetipo biografico in molti dei suoi scritti successivi. June e Nin ebbero una relazione sebbene Nin negasse che fosse sessuale.\nJune ed Henry divorziarono per procura a Citt\u00e0 del Messico nel 1934.\nAnni successivi.\nDopo aver divorziato da Miller, intorno al 1935 June spos\u00f2 il venditore assicurativo Stratford Corbett che l'aveva corteggiata quando Miller era a Parigi nel 1930. Successivamente Stratford lasci\u00f2 June nel 1947 per l'attrice Rita La Roy Corbett. La vita di June peggior\u00f2 e visse in una serie di hotel economici intorno a New York. Durante questo periodo rimase in contatto epistolare con Miller che le invi\u00f2 anche del denaro. I quaderni che Miller tenne nel suo viaggio negli Stati Uniti nel 1940, che sarebbero diventati \"L'incubo ad aria condizionata\" includono alcuni riferimenti a lei. Si legge: \"Sono seduto qui sognando June. Dove sei adesso, piccola June? Sei felice?\".\nDurante gli anni '50 June fu ricoverata in reparti psichiatrici dove fu sottoposta ad elettroshock. Negli anni seguenti la sua salute miglior\u00f2 e nel 1960 lavorava presso il dipartimento dei servizi sociali della citt\u00e0. Nel 1961 incontr\u00f2 di nuovo Miller; egli rimase scioccato dall'invecchiamento di lei e i due non riaccesero mai la loro relazione. Alla fine degli anni '60, June si trasfer\u00ec con uno dei suoi fratelli in Arizona, dove mor\u00ec nel 1979.\nNella letteratura e nel cinema.\nLa figura di June Mansfield e il suo rapporto con il marito sono descritti in alcune delle pi\u00f9 famose opere di Henry Miller:\nAppare inoltre in \"House of Incest\", \"A Spy in the House of Love\" e nel \"Diario\" di Ana\u00efs Nin, opera da cui \u00e8 stato tratto il film \"Henry &amp; June\" con Fred Ward, Maria de Medeiros e Uma Thurman."}
{"id": "557520", "revid": "125793511", "url": "https://it.wikipedia.org/wiki?curid=557520", "title": "Fase (segnali)", "text": "La fase, in fisica ed in teoria dei segnali, di una funzione periodica ad un certo istante temporale \u00e8 la frazione di periodo trascorsa rispetto ad un tempo fissato. Si tratta di un particolare istante durante lo svolgersi di un fenomeno periodico, sia esso un moto o un segnale elettrico, che viene misurato tramite un angolo, detto \"angolo di fase\".\nFase nel moto armonico.\nL'esempio in un certo senso canonico di moto periodico \u00e8 il cosiddetto moto armonico: \u00e8 utile cominciare ad analizzare il significato del termine \"fase\" con riferimento a questo particolare tipo di moto, sia per la sua semplicit\u00e0 che per la frequenza con cui lo si pu\u00f2 trovare in natura.\nIn un moto armonico, indicata con formula_1 la posizione istantanea del punto materiale in moto nel tempo (o il valore istantaneo del segnale, ad es. la sua tensione), con formula_2 l'ampiezza del moto, con formula_3 la sua frequenza angolare (detta anche \"pulsazione\") e con formula_4 il tempo, la legge del moto risulta essere:\nin cui per semplicit\u00e0 si \u00e8 ipotizzato (senza perdita di generalit\u00e0) che il tempo iniziale e la posizione iniziale siano nulli.\nSi tenga anche presente che le quantit\u00e0 formula_2, formula_3 e formula_8, in questo particolare moto, sono costanti. Perci\u00f2 l'unica grandezza variabile qui \u00e8 il tempo e di conseguenza l'andamento del moto in un diagramma spazio - tempo sar\u00e0 simile al grafico del coseno (vedi figura a lato).\nLe uniche differenze sono dovute ad A, che \"amplifica\" verticalmente il segnale (nel nostro caso di 2 volte) e alla costante formula_8 che produce una \"traslazione\" del segnale della quantit\u00e0 formula_10 (nel nostro caso pari a 4/3, come si nota in figura).\nLa quantit\u00e0 tra parentesi a destra nella formula (1), cio\u00e8 l'argomento formula_11 del coseno, viene detta fase del moto formula_12, mentre la sola parte formula_8 si chiama costante di fase oppure fase iniziale.\nSi noti che entrambe queste grandezze rappresentano angoli; la prima rappresenta l'angolo, variabile nel tempo, associato al moto armonico (quando cio\u00e8 si pensi al moto armonico come proiezione di un moto circolare uniforme su un suo diametro), mentre la seconda rappresenta il valore iniziale dell'angolo di fase, cio\u00e8 quello associato alla posizione del moto corrispondente all'istante considerato come iniziale (che noi abbiamo supposto essere zero per semplicit\u00e0).\nSi noti altres\u00ec che, con un'opportuna scelta del tempo iniziale, si pu\u00f2 sempre porre la costante di fase pari a zero, senza perdita di generalit\u00e0.\nIn tal caso la formula si semplifica in:\nQuindi, dato che il tempo iniziale \u00e8 arbitrario, anche la fase iniziale lo sar\u00e0.\nInoltre si pu\u00f2 vedere facilmente che se si pone invece formula_8 = - 90\u00b0 (ovvero formula_16 radianti, in unit\u00e0 del Sistema Internazionale) si ricava:\nCi\u00f2 significa che per trattare un moto armonico si pu\u00f2 indifferentemente usare il seno o il coseno, dato che una funzione si trasforma nell'altra semplicemente tramite un banale cambiamento di fase iniziale.\nSfasamento.\nQuando si considerano due segnali sinusoidali aventi la stessa frequenza, si pu\u00f2 poi parlare di differenza di fase tra loro formula_18 o sfasamento, intendendo con ci\u00f2 da un punto di vista matematico la differenza tra le due costanti di fase\nIn figura ad es. il segnale in nero \u00e8 lo stesso della figura precedente, ingrandito e in funzione dell'angolo di fase anzich\u00e9 del tempo; il segnale in rosso (che \u00e8 ampio la met\u00e0) ha fase iniziale pari a 3/4 formula_20 radianti. Perci\u00f2 lo sfasamento tra i due segnali sar\u00e0 pari a:\nDa un punto di vista fisico lo sfasamento rappresenta l'angolo corrispondente alla differenza temporale tra il raggiungimento successivo di una stessa particolare fase (ad es. il massimo) tra i due segnali (in figura \u00e8 l'angolo corrispondente al segmento orizzontale in verde che mostra la separazione angolare tra gli istanti corrispondenti a due massimi adiacenti, del primo e del secondo segnale).\nAnticipo e ritardo di fase, casi particolari.\nUn caso molto comune \u00e8 quello in cui i due segnali siano la tensione formula_22 e la corrente formula_23 in un circuito elettrico in corrente alternata.\nIn tal caso si pu\u00f2 parlare di tensione in anticipo di fase (oppure in ritardo di fase) sulla corrente; il che per inciso pu\u00f2 anche essere equivalentemente espresso dicendo invece che la corrente \u00e8 rispettivamente in ritardo (oppure in anticipo) di fase sulla tensione.\nAd esempio, sempre con riferimento alla figura precedente, se il segnale in nero rappresenta la tensione e il segnale in rosso la corrente, si pu\u00f2 dire che la tensione \u00e8 in ritardo di fase (il suo massimo viene dopo) di 13/12 formula_20 rad rispetto alla corrente. Naturalmente si pu\u00f2 anche pensare che la tensione sia in anticipo rispetto alla corrente di 11/12 formula_20 rad (che si ottiene da 5/4 formula_20 - formula_20/3); NB: si pensi che 13/12 formula_20 rad e -11/12 formula_20 rad rappresentano in effetti lo stesso angolo (pari a 195\u00b0 = -165\u00b0).\nCasi particolari notevoli sono quelli in cui:\nFase nella propagazione delle onde.\nInfine, quando si prende in esame il fenomeno della propagazione ondulatoria, indicando con formula_30 la direzione di propagazione dell'onda, l'entit\u00e0 formula_31 dell'oscillazione sar\u00e0 data da una funzione del tipo:\ncon formula_22 che indica la cosiddetta velocit\u00e0 di fase dell'onda.\nIn particolare, considerando il caso pi\u00f9 comune ed importante, ovvero l'onda sinusoidale, la formula precedente diventa:\nin cui il segno \"-\" davanti a formula_8 appare tradizionalmente per indicare per convenzione un'onda che si propaga nel verso positivo dell'asse z, k rappresenta il cosiddetto numero d'onda angolare, che dipende dalla lunghezza d'onda formula_36 :\nformula_3 ha il solito significato di pulsazione, dipendente dal periodo T:\nla velocit\u00e0 di fase \u00e8 espressa dalla \"relazione fondamentale delle onde\":\ne le altre grandezze formula_2 e formula_8 hanno analogo significato a quello che avevano nella trattazione del moto armonico esposta all'inizio.\nPerci\u00f2 formula_8 si dice in questo caso costante di fase dell'onda, mentre l'argomento del seno, cio\u00e8 formula_44 si chiama fase dell'onda.\nSi noti per\u00f2 che nel caso delle onde, oltre al tempo t, anche z \u00e8 variabile; e quindi la propagazione dell'onda sinusoidale pu\u00f2 essere pensata come formata da una doppia oscillazione: una sinusoidale nello spazio (a tempo fissato, cio\u00e8 una sorta di foto istantanea dell'onda lungo la direzione di propagazione - o se preferite una sorta di \"sinusoide congelata\") e una armonica nel tempo (a posizione z fissata, cio\u00e8 prendendo in esame le oscillazioni indotte dall'onda in un unico punto oscillante, disposto lungo la direzione di propagazione).\nCio\u00e8, durante la propagazione di un'onda sinusoidale, ogni punto del mezzo oscillante esegue nel tempo un moto armonico, progressivamente sfasato rispetto agli altri punti, a seconda della loro coordinata z.\nAd esempio, nel caso illustrato dall'animazione, la lunghezza d'onda \u00e8 pari a 4 metri e, dato che i tre punti evidenziati hanno ascissa rispettivamente 1, 2.5 e 3.5 metri lungo la direzione di propagazione z, gli sfasamenti del punto rosso e del punto verde rispetto a quello giallo saranno pari rispettivamente a:\nda cui fra l'altro si pu\u00f2 notare che il punto rosso e quello verde risultano in quadratura fra loro (quando uno dei due si trova in un estremo dell'onda, l'altro si trova in un suo nodo e viceversa).\nDel fatto che il moto dei punti oscillanti sia veramente armonico, ci si pu\u00f2 convincere scegliendo un valore costante per la coordinata z, ad esempio formula_49, e sostituendolo nell'equazione dell'onda (2). Con i seguenti passaggi matematici si deduce che l'oscillazione in funzione del solo tempo \u00e8 data da:\nossia un'equazione del moto armonico, analoga alla formula (1) data all'inizio."}
{"id": "557521", "revid": "767487", "url": "https://it.wikipedia.org/wiki?curid=557521", "title": "Whiplash (gruppo musicale)", "text": "I Whiplash sono un gruppo musicale speed thrash metal formatosi nella citt\u00e0 di Passaic, New Jersey, nel 1983.\nNel 2002 il bassista Tony Bono \u00e8 morto per un attacco cardiaco, all'et\u00e0 di 38 anni. Dopo di allora, la band si \u00e8 nuovamente riunita per l'incisione di un nuovo album.\nNel 2010 ritorna il batterista originale Tony Scaglione, che lascia nuovamente il gruppo l'anno seguente, e viene sostituito da Dan Foord batterista dei SikTh.\nStoria.\nUna prima formazione del gruppo risale al 1983, quando il cantante e chitarrista Chris Ott ed il batterista Tony Scaglione decidono di formare un gruppo che chiamano Ambush. A causa della difficolt\u00e0 nel trovare musicisti adatti, la formazione ha vita breve e dopo pochi mesi viene subito sciolta; nonostante ci\u00f2 Ott e Scaglione continuano a suonare insieme e, unitisi al bassista Rob Harding, danno vita ai Jackhammer. Una prima demo viene pubblicata nello stesso anno, dopodich\u00e9 nel 1984 si aggiunge al gruppo il chitarrista Tony Portaro, proveniente da una band locale chiamata Toxin. Una nuova demo, intitolata \"Chainsaw Love\", viene registrata con questa formazione, ma alcuni diverbi portano all'allontanamento dal gruppo di Ott e al conseguente scioglimento della band.\nI membri rimanenti, reclutato il nuovo cantante Mike Orosz, decidono di fondare un nuovo gruppo, chiamandolo Whiplash, ispirandosi all'omonima canzone dei Metallica. Dopo la registrazione di una nuova demo, Harding decide di abbandonare la band, venendo sostituito da Pat Burns, ma ancora una volta sorgono problemi tra i membri, e sia il nuovo arrivato che Orosz se ne vanno. La ricerca di nuovi membri occupa gli Whiplash fino al 1985, quando viene trovato un nuovo bassista nella figura di Tony Bono; impossibilitati nel trovare un cantante ideale, lo stesso Portaro decide di occuparsi di questo ruolo, ed ottenuto un contratto con la Roadrunner Records, la band pubblica il suo primo album, intitolato Power and Pain, nel 1986, che si rivela un successo nell'ambito del thrash metal.\nNel 1987 Scaglione, invitato a sostituire Dave Lombardo in tour con gli Slayer, abbandona il gruppo, che lo sostituisce con Joe Cangelosi. Nello stesso anno vede la luce il secondo album della band, Ticket to Mayhem. Alla pubblicazione del disco segue un tour europeo in compagnia dei Sodom. Di ritorno da esso, il gruppo inizia i lavori per il terzo album; a questo punto fa il suo ingresso in scena il cantante Glenn Hansen, che sostituiva Portaro, il quale aveva deciso di dedicarsi solamente al ruolo di chitarrista.\nIl nuovo album, intitolato Insult to Injury, viene pubblicato nel 1989 sotto Roadracer Records, una sotto-etichetta della Roadrunner; nonostante lo stile non si distanzi da quello dei precedenti lavori, i fan pi\u00f9 affezionati non sembrano gradire il cambio di frontman, e le vendite risultano cos\u00ec scarse. Disillusi dai risultati commerciali del disco, gli Whiplash decidono di sciogliersi nel 1990; mentre Portaro si trasferisce a New York dove si dedica ad uno studio di registrazione, Cangelosi entrer\u00e0 di l\u00ec a poco a far parte dei Massacre e, qualche anno pi\u00f9 in l\u00e0, dei tedeschi Kreator, mentre Bono suoner\u00e0 in svariate formazioni hardcore punk.\nNel 1993 Portaro e Scaglione si ritrovano ancora una volta a suonare insieme nei M.O.D. di Billy Milano; questo pone le basi per una riunione del gruppo che vede la luce nel 1995 anche grazie alla pressione dell'etichetta tedesca Massacre Records. Vengono quindi reclutati il cantante Rob Gonzo, il secondo chitarrista Warren Conditi ed il bassista Stewart Stevens, subito sostituito da James Preziosa. Con questa formazione viene registrato il nuovo album Cult of One del 1996, esaltato dalla critica. Il gruppo parte per un tour europeo di grande successo in compagnia di Riot e Skyclad, al termine del quale tuttavia Gonzo viene allontanato e Conditi abbandona il ruolo di chitarrista per divenire nuovo cantante della band. Di l\u00ec a poco anche Scaglione abbandoner\u00e0 nuovamente il gruppo, sostituito da Bob Candella, con cui nel 1997 viene registrato Sit Stand Kneel Prey.\nAncora una volta la formazione si rivela fragile, e agli inizi del 1998 Portaro, rimasto ancora una volta solo, decide di riunire la formazione classica, richiamando Bono al basso e Scaglione alla batteria e riassumendo il ruolo di vocalist; da questo nuovo connubio nasce Thrashback, album apprezzato da fan e critica. Nonostante ci\u00f2, il genere proposto dagli Whiplash stava in quel periodo subendo un grande calo di popolarit\u00e0 a causa delle nuove tendenze musicali. La band decide quindi di gettare nuovamente la spugna e si scioglie una seconda volta nel 1999.\nNel maggio del 2002 Bono scompare prematuramente all'et\u00e0 di 38 anni, stroncato da problemi al cuore.\nNel 2007, Portaro decide di rifondare nuovamente il gruppo, questa volta accompagnato da Cangelosi e dal nuovo bassista Rich Day; un nuovo album, intitolato Unborn Again, viene pubblicato nel 2009 dalla Pulverised Records, e vede come ospite lo storico chitarrista dei Sodom e Kreator Frank Blackfire. Il gruppo partecipa poi al Wacken Open Air in Germania e si esibisce in svariati concerti tra Italia, Finlandia, Norvegia, Messico e Colombia.\nL'abbandono di Cangelosi agli inizi del 2010 spinge il gruppo ad un periodo di pausa forzato; nel dicembre dello stesso anno \u00e8 annunciato il rientro in formazione di Scaglione, ma ci\u00f2 nonostante la permanenza del batterista all'interno del gruppo \u00e8 breve e si conclude gi\u00e0 nel gennaio del 2011. Accompagnato da due nuovi membri, il bassista David DeLong ed il batterista dei SikTh Dan Foord, Portaro si esibisce all'Hellfest in Francia e in un tour americano che termina in Cile. Nel 2012 gli Whiplash partecipano al 70000 Tons of Metal e ad una serie di date in Europa, che comprendono il prestigioso festival Keep It True in Germania. Nel 2014 Foord viene sostituito da Charlie Zeleny.\nIl 10 ottobre del 2015 Scaglione ritorna ad occupare ufficialmente il posto di batterista del gruppo; gli Whiplash stanno attualmente lavorando ad un nuovo EP."}
{"id": "557526", "revid": "110157", "url": "https://it.wikipedia.org/wiki?curid=557526", "title": "Galleria comunale d'arte di Cagliari", "text": "La Galleria comunale d'arte di Cagliari \u00e8 un'istituzione museale situata in una struttura storica ai giardini pubblici, in largo Dess\u00ec. \nInaugurata nel 1933, \u00e8 la principale sede dei musei civici di Cagliari che comprendono anche il palazzo di Citt\u00e0, il Museo d'arte siamese Stefano Cardu e il Museo etnografico.\nStoria.\nLa galleria sorge nella polveriera dell'arsenale sabaudo, risalente alla fine del Settecento. Il prospetto principale neoclassico, che divenne il fondale prospettico del viale dei Giardini Pubblici, fu realizzato nel 1828 da Carlo Boyl di Putifigari.\nDismesso l'uso militare alla fine dell'Ottocento e acquisito dalla municipalit\u00e0, l\u2019edificio sub\u00ec delle nuove modifiche all\u2019inizio degli anni trenta del Novecento, ad opera di Ubaldo Badas, per divenire Galleria d\u2019arte, primo museo civico della Sardegna, nel 1933.\nAlla galleria \u00e8 annesso il CARTEC - Cave per l'arte Contemporanea, realizzato nelle grotte artificiali risalenti all'epoca medievale, che furono cave della pietra con cui fu costruita l'antica citt\u00e0 di Cagliari. Durante la seconda guerra mondiale lo spazio fu utilizzato come rifugio antiaereo e come deposito. Restaurato nel 2015, il CARTEC ospita le esposizioni temporanee.\nI giardini circostanti, risalenti alla prima met\u00e0 dell'Ottocento, sono naturale estensione dello spazio del museo; ospitano, oltre alle originali sculture ottocentesche e alla statua di \"Cerere\", di epoca romano imperiale, importanti opere scultoree di artisti contemporanei: Mimmo Paladino, Antonio Paradiso, Mauro Staccioli. \nCon la delibera n. 240 emessa nel febbraio 1933 dal Podest\u00e0 di Cagliari Enrico Endrich, fu modificata la destinazione d'uso del fabbricato, originariamente destinato ad ospitare la Polveriera regia, affinch\u00e9 venisse istituita la Galleria civica di Cagliari. Tale intendimento fu fortemente caldeggiata dal pittore Filippo Figari, allora segretario del Sindacato fascista Belle Arti della Sardegna. Per la realizzazione della galleria fu investita la somma di 270.000 lire, che consent\u00ec la ristrutturazione e trasformazione dello spazio museale, su progetto di Ubaldo Badas.\nI primi nuclei delle collezioni vennero acquisiti negli anni trenta in occasione delle mostre regionali delle Belle Arti. Nel giugno 1939, venne acquisito un nucleo di sette gessi originali di Francesco Ciusa, tra cui la \"Madre dell'ucciso\" e il bronzo \"Bont\u00e0\". Negli anni cinquanta, le acquisizioni di opere d'arte, principalmente di artisti sardi del Novecento, proseguirono grazie all'attivit\u00e0 dell'Associazione Amici del Libro. \nL'acquisizione delle ottantadue opere della collezione d'arte contemporanea \u00e8 avvenuta negli anni settanta.\nNegli anni ottanta \u2013 con l'allestimento del ciclo di mostre \"Per l'Arte in Sardegna\" - la raccolta civica venne arricchita da nuovi significativi esemplari. \nLa collezione Ingrao \u00e8 stata acquisita nel 1999, in seguito alla donazione del collezionista Francesco Paolo Ingrao.\nAlla direzione si sono alternati Ugo Ugo, dal 1967 al 1985, Anna Maria Montaldo, dal 1987 al 2017, Paola Mura, dal 2017.\nLa collezione civica sarda.\nLa Collezione civica sarda rappresenta il primo nucleo di opere acquisite dal Comune di Cagliari a partire dai primi anni trenta del Novecento, momento in cui veniva istituita la Galleria comunale. A questo primo periodo risale l\u2019acquisizione di parte delle opere espostie nelle mostre regionali del Sindacato Belle Arti.\nSuccessivamente, nel giugno 1939, vengono acquistati il bronzo \"Bont\u00e0\" e un nucleo di sette gessi originali di Francesco Ciusa (1883-1949), comprendente la celebre scultura \"La madre dell'ucciso\" (1907), che rappresenta, in un\u2019immagine-simbolo, la complessa identit\u00e0 del popolo sardo. A questo importante corpus di sculture di Ciusa si \u00e8 aggiunta nel 1995 \"La Piet\u00e0\". A Ciusa \u00e8 dedicata un'intera sala del museo.\nCon le altre opere di artisti sardi acquisite negli anni successivi, si \u00e8 raccolto nella collezione un panorama esaustivo dell\u2019arte, della storia e della cultura della Sardegna del XX secolo.\nLa collezione d'arte contemporanea.\nInaugurata nel 1975, la Collezione d'Arte Contemporanea fu raccolta per iniziativa dell'allora Direttore Ugo Ugo che si propose di rappresentare le principali tendenze della ricerca contemporanea tra gli anni Sessanta e Settanta. A partire dal 1968 il Comune di Cagliari acquis\u00ec settanta opere di artisti e tredici di artisti locali, realizzate, salvo poche eccezioni, tra il 1968 e il 1974.\nLa collezione Ingrao.\nLa collezione Ingrao prende nome da Francesco Paolo Ingrao, che raccolse il corpus di opere donato nel 1999, dopo la sua morte, alla citt\u00e0 di Cagliari per scelta di Elisa Mulas, sua assistente ed erede universale."}
{"id": "557527", "revid": "838137", "url": "https://it.wikipedia.org/wiki?curid=557527", "title": "Antonio Ciliberti", "text": "Biografia.\nOrdinato sacerdote il 12 luglio 1959, il 7 dicembre 1988 viene nominato vescovo della diocesi di Locri-Gerace.\nRiceve l'ordinazione episcopale il 28 gennaio 1989 dall'arcivescovo Serafino Sprovieri, coconsacranti gli arcivescovi Giuseppe Agostino e Antonio Cantisani.\n\u00c8 nominato poi arcivescovo dell'arcidiocesi di Matera-Irsina il 6 maggio 1993 e infine arcivescovo dell'arcidiocesi di Catanzaro-Squillace il 31 gennaio 2003.\nDal 1996 \u00e8 membro della commissione episcopale della CEI per l'educazione cattolica, la cultura, la scuola e l'universit\u00e0.\nIl 25 marzo 2011 papa Benedetto XVI nomina Vincenzo Bertolone suo successore all'arcidiocesi di Catanzaro-Squillace.\nDa quel momento conserva il titolo di arcivescovo emerito dell'arcidiocesi di Catanzaro-Squillace.\nIl 1\u00ba aprile 2017 muore presso il Policlinico Agostino Gemelli di Roma dopo aver subito un'urgente operazione al cuore.\nLa salma \u00e8 tumulata nella cripta della cattedrale di Catanzaro.\nGenealogia episcopale.\nLa genealogia episcopale \u00e8:"}
{"id": "557528", "revid": "125155115", "url": "https://it.wikipedia.org/wiki?curid=557528", "title": "Ted Cassidy", "text": "I suoi 206 centimetri di altezza lo portarono a recitare parti sempre un po' particolari in serie non convenzionali e di fantascienza, come \"Star Trek\" e \"Strega per amore\". Guadagn\u00f2 molta popolarit\u00e0 negli anni sessanta interpretando Lurch, il maggiordomo nella serie televisiva \"La famiglia Addams\", e negli anni settanta come la voce narrante che apriva gli episodi de \"L'incredibile Hulk\".\nBiografia.\nNato a Pittsburgh, in Pennsylvania, Cassidy crebbe per\u00f2 a Philippi (Virginia Occidentale), 200 chilometri a sud di Pittsburgh. La sua mole lo port\u00f2 a praticare in giovent\u00f9 sia la pallacanestro (come centro), sia football americano (come tackle) per la Philippi High School.\nFinita l'high school, cominci\u00f2 la sua carriera accademica al \"West Virginia Wesleyan College\", nella vicina Buckhannon, dove era anche membro della confraternita \"Alpha Sigma Phi\". Successivamente si trasfer\u00ec alla \"Stetson University\" a DeLand, in Florida per la laurea in comunicazione. Attivo in campo studentesco, gioc\u00f2 anche una stagione per gli Hatters, chiudendo con 17 punti e 10 rimbalzi di media. Nel 1952 Ted divenne membro degli \"Ormond Beach\", il corpo di salvataggio della Florida, e lavor\u00f2 come guardiaspiaggia nelle aree di Ormond e Daytona Beach.\nInizi.\nDopo essersi laureato in comunicazione e recitazione, nel 1956 si spos\u00f2 con Margaret Helen e si trasfer\u00ec con lei a Dallas, in Texas. La sua carriera recitativa decoll\u00f2 durante il suo impiego part-time come disc jockey presso la rete radiofonica \"WFAA-AM\" di Dallas. Fece anche qualche apparizione occasionale sul canale televisivo della stessa emittente, \"WFAA-TV Channel 8\", recitando la parte di \"Creech\", una creatura dello spazio durante i segmenti \"Dialing for Dollars\" dei film pomeridiani di Ed Hogan. Musicista preparato, all'attivit\u00e0 recitativa Cassidy accompagnava quella di organista, intrattenendo gli ospiti alla \"Luby's Cafeteria\", nel centro commerciale di Lochwood a Dallas. Nel 1957 nacque il primo figlio, Sean, e nel 1960 una bambina, Cameron.\nIn televisione.\nLa statura inusuale, unitamente alla voce profonda e alla sua abilit\u00e0 di organista (anche se nella serie in realt\u00e0 non suona l'organo), insieme a un adeguato trucco scenico, lo resero particolarmente adatto al ruolo che gli avrebbe dato popolarit\u00e0 come attore. Imperson\u00f2 infatti, nella fortunata serie \"La famiglia Addams\", l'inquietante maggiordomo Lurch, un domestico taciturno e poco incline al sorriso che somiglia al mostro di Frankenstein cinematografico, suona il clavicembalo e risponde al gong con il celebre e cavernoso \u00abChiamato?\u00bb (\"You rang?\"). Il sottile humour e la profondit\u00e0 della voce con cui pronunciava questa frase, inizialmente improvvisata, la rendeva pi\u00f9 un'affermazione che un interrogativo, e divenne immediatamente una hit della serie, tanto da essere regolarmente prevista nella sceneggiatura, finendo per diventare il marchio di fabbrica di Cassidy.&lt;br&gt;\nNella stessa serie interpret\u00f2 anche Mano (\"Thing T. Thing\" nella versione inglese), fuorch\u00e9 ovviamente nelle riprese che prevedevano la contemporanea presenza dei due personaggi: in questo caso il ruolo di Mano era affidato a uno dei tecnici presenti sul set.\nLa carriera che ne segu\u00ec fu soprattutto televisiva e spesso da doppiatore di pellicole d'animazione.\nOltre alla Famiglia Addams, Cassidy ebbe ingaggi in molti altri show televisivi. Era nel cast de \"Le nuove avventure di Huckleberry Finn\" della NBC, nei panni del cattivo Injun Joe, nemico giurato di Tom Sawyer e Huck. Nel 1967, nell'episodio \"The Napolean's Tomb Affair\" della serie \"Organizzazione U.N.C.L.E.\", interpret\u00f2 lo scagnozzo Edgar che rapisce, tortura e tenta ripetutamente di uccidere Napoleon Solo e Illya Kuryakin.\nNel 1966 Cassidy diede la voce anche alla versione pi\u00f9 aggressiva di Balok nell'episodio di \"Star Trek\" intitolato \"L'espediente della carbonite\" (il terzo della serie, in ordine di produzione), interpret\u00f2 l'androide Ruk nell'episodio \"Gli androidi del dottor Korby\" (il settimo della serie) e diede la voce a Gorn nell'episodio \"Arena\" (il diciottesimo). Successivamente, nei primi anni settanta Cassidy avrebbe collaborato ancora con Gene Roddenberry, il creatore di Star Trek, interpretando Isiah nei primi due episodi pilota (ce ne fu poi un terzo) di una serie post-apocalittica (che poi non vide la luce, anche se alcuni elementi vennero ripresi in \"Andromeda\", serie del 2000), \"Genesis II\" (1973) e \"Planet Earth\" (1974). Apparve anche nell'episodio \"The Thief from Outer Space\" (1966) della serie \"Lost in Space\" (inedita in Italia).\nNel 1967 interpret\u00f2 Ted, giardiniere muscoloso che piantava dalie per la signorina Drysdale, nella serie \"The Beverly Hillbillies\", nell'episodio \"The Dahlia Feud\".\nNel 1968 Cassidy apparve nella serie \"Daniel Boone\" nell'episodio \"The Scrimshaw Ivory Chart\" nella parte del pirata Gentle Sam. Nello stesso anno fece numerose apparizioni anche in \"Strega per amore\", era ad esempio il maestro della sorella di Jeannie nell'episodio in quattro parti \"Dov'\u00e8 il genio?\", ed il cugino di Jeannie nell'episodio \"Non date da mangiare agli astronauti\".\nCassidy apparve anche nella serie \"L'uomo da sei milioni di dollari\", nella parte di Bigfoot, (personaggio gi\u00e0 apparso nella serie ma che era stato interpretato da Andr\u00e9 the Giant nell'episodio in due parti \"Il segreto del bigfoot\" - stagione 3, episodi 16 e 17) nell'episodio in due parti \"Gli extraterrestri\" (stagione 4, episodi 1 e 2). Oltre a recitare, doppi\u00f2 anche gli effetti vocali del Bigfoot. Riprese poi il ruolo nella quinta ed ultima stagione nell'episodio \"un amico in pericolo.\"\nCinema e doppiaggio.\nParallelamente al suo impegno con \"La famiglia Addams\", Cassidy cominci\u00f2 a doppiare regolarmente personaggi per gli studios della Hanna-Barbera, attivit\u00e0 culminata con il doppiaggio di Frankenstein Jr. nella serie \"Frankenstein Jr.\" all'interno della serie de \"Gli Impossibili\". Era la voce del protagonista nel cortometraggio \"Blaze Glory\" di Chuck Menville, in cui la sua voce, gi\u00e0 profonda di suo, fu resa ulteriormente grave con un effetto riverbero, che conferiva al personaggio una sonorit\u00e0 sovraumana. Cassidy ha dato anche la voce a Ben Grimm (\"La Cosa\") nella serie animata \"I fantastici quattro\" del 1978. Nel 1979 erano di Cassidy i ruggiti ed i grugniti per il \"Godzilla\" che la Hanna Barbera co-produsse con la Toho. Sua era anche la base per la voce sinistra di \"Black Manta\", per quella di \"Brainiac\" e di tanti altri personaggi dei \"Superamici\".\nDopo \"La famiglia Addams\" Cassidy diede sempre pi\u00f9 spazio al doppiaggio: in questo campo fu notevole il suo ruolo di voce narrante all'inizio di ogni episodio de \"L'incredibile Hulk\". Erano di Cassidy anche i ruggiti ed i grugniti di Hulk.\nIn alcune scene tagliate dell'episodio pilota originale di \"Galactica\", intitolato \"Battaglie nella galassia\" (compreso nella raccolta DVD \"Battlestar Galactica: The Complete Epic Series\" del 1978), Cassidy aveva provvisoriamente doppiato l'Imperatore cylone, prima che il contratto per il suo doppiaggio venisse firmato con l'attore Patrick Macnee.\nAltre apparizioni sul grande schermo comprendono \"Butch Cassidy\" di George Roy Hill (1969) e un altro noto western come \"L'oro di Mackenna\", oltre al musical \"Goin' Coconuts\", \"Io, Beau Geste e la legione straniera\", \"Poor Pretty Eddie\", \"Balordi &amp; Co. - Societ\u00e0 per losche azioni capitale interamente rubato $ 1.000.000\", \"Slam! Colpo forte\", \"The Limit\" e \"Charcoal Black\". Collabor\u00f2 anche alla stesura della sceneggiatura di \"The Harrad Experiment\" del 1973, in cui fece anche un breve cameo.\nNel 1965 pubblic\u00f2 un 45 giri per la Capitol Records con due brani, \"The Lurch\", scritto da Gary S. Paxton, e \"Wesley\", scritto da Cliffie Stone e Scott Turner. Present\u00f2 \"The Lurch\" l'11 settembre 1965 a Shivaree! e la esegu\u00ec nuovamente ad Halloween dello stesso anno a Shindig!, insieme a Boris Karloff che invece cantava \"Monster Mash\".\nMorte.\nCon il passare degli anni, Cassidy cominci\u00f2 ad avere sempre maggiori problemi di salute, in gran parte a causa della sua statura. Mor\u00ec il 16 gennaio 1979, a 46 anni, per le complicazioni seguite a un'operazione chirurgica a cuore aperto. La sua collega attrice Sandra Martinez si occup\u00f2 di lui negli ultimi anni. Il suo corpo fu cremato e le ceneri sepolte nel giardino della sua casa a Woodland Hills, anche se l'esatta collocazione dei suoi resti rimane sconosciuta.\nDoppiatori italiani.\nDa doppiatore \u00e8 sostituito da:"}
{"id": "557531", "revid": "10473", "url": "https://it.wikipedia.org/wiki?curid=557531", "title": "Professore Saviliano", "text": ""}
{"id": "557534", "revid": "125370494", "url": "https://it.wikipedia.org/wiki?curid=557534", "title": "Michele da Cesena", "text": "Fu un personaggio di grande rilievo nelle vicende politiche ed ecclesiastiche del XIV secolo, noto soprattutto per essere stato ministro generale dell'Ordine francescano dal 1316 al 1328.\nBiografia.\nDopo avere studiato teologia all'universit\u00e0 di Parigi, Michele venne eletto alla pi\u00f9 alta carica dell'Ordine francescano durante il capitolo generale tenuto a Napoli nei giorni intorno alla Pentecoste (30 maggio) del 1316. Durante quel capitolo vennero anche approvate le rinnovate Costituzioni dell'Ordine, note (per essere state preparate da un gruppo di frati ad Assisi) come \"Constitutiones Assisienses\".\nCome ministro generale, Michele si distinse subito per una decisa persecuzione nei confronti degli Spirituali, sostenitori dell'assoluta povert\u00e0 di Ges\u00f9 Cristo e della necessit\u00e0 di una altrettanto rigorosa povert\u00e0 dell'ordine francescano. In questa opera di repressione Michele era appoggiato dal papa Giovanni XXII (1316-1334). Con le lettere bollate \"Sancta Romana\" e \"Gloriosam Ecclesiam\" Giovanni XXII riprovava e scomunicava tutti gli Spirituali: si voleva cos\u00ec chiudere il \"caso\" della frattura tra gli Spirituali e il resto dell'Ordine francescano (la cosiddetta \"comunit\u00e0\"), sospingendo i primi nell\u2019eresia e nella marginalit\u00e0. Incalzati dalla persecuzione, Ubertino da Casale e Angelo Clareno, i maggiori esponenti della corrente spirituale, dovettero lasciare l'Ordine. Nel 1318, a Marsiglia, per la prima volta erano stati bruciati sul rogo quattro frati spirituali.\nA partire dal 1321, tuttavia, anche i rapporti tra Michele e Giovanni XXII si deteriorarono. Il papa, infatti, aveva riaperto il dibattito a proposito della povert\u00e0 di Cristo, e fin\u00ec per abolire (con la lettera bollata \"Inter nonnullos\" del 1323) la \"finzione\" giuridica, in vigore fin dal tempo di papa Niccol\u00f2 III (regolamentata con lettera bollata \"Exiit qui seminat\" del 1279), secondo la quale i Francescani non possedevano nulla n\u00e9 come singoli, n\u00e9 come conventi, n\u00e9 come Ordine, ma era la Santa Sede a detenere la propriet\u00e0 di tutti i loro beni che poi venivano gestiti per mezzo di procuratori. Durante il capitolo di Perugia del 1322 i Francescani difesero le loro tesi sulla povert\u00e0 di Cristo e degli Apostoli, come singoli e in comune. Il \"manifesto francescano di Perugia\" (pi\u00f9 precisamente, due lettere encicliche scritte dal Capitolo e indirizzate a tutti i frati) venne per\u00f2 condannato dal papa: ormai lo scontro tra Michele e Giovanni XXII era irreversibile.\nIl ministro generale venne convocato dal papa ad Avignone nel 1327 e sospeso dalla sua carica. Il 22 maggio 1328 venne confermato dai Francescani alla carica di ministro generale (capitolo di Bologna). Giovanni XXII gli impose una residenza forzata ad Avignone, ma nella notte tra il 26 e il 27 maggio Michele fugg\u00ec dalla citt\u00e0 con un piccolo gruppo di frati, tra i quali il filosofo e teologo Guglielmo di Ockham e il canonista Bonagrazia da Bergamo. I fuggitivi si imbarcarono nel porto di Aigues-Mortes e raggiunsero a Pisa il campo di Ludovico il Bavaro, candidato al trono del Sacro Romano Impero.\nIl papa depose Michele dal suo ruolo di ministro generale con la lettera bollata \"Cum Micha\u00ebl de Caesena\" del 28 maggio 1328. Il successivo 6 giugno, con la lettera bollata \"Dudum ad nostri\", Michele, Bonagrazia e Guglielmo venivano scomunicati. Tale condanna venne rinnovata il 16 novembre 1329 con la lettera bollata \"Quia vir reprobus Micha\u00ebl de Caesena\".\nDurante il capitolo generale convocato a Parigi per la Pentecoste del 1329 (il 10 giugno), venne eletto ministro generale l'aquitano Guiral Ot (conosciuto anche con il nome italianizzato di \"Geraldo di Oddone\"). Una parte - comunque minoritaria - dell'ordine francescano rimase fedele a Michele, rifiutando di riconoscere l'autorit\u00e0 del nuovo generale e del papa stesso, ritenuto eretico e quindi \"ipso facto\" decaduto (gi\u00e0 dal 12 maggio 1328, nel suo scontro con il papa per la successione al trono imperiale, Ludovico il Bavaro aveva fatto eleggere papa il francescano Pietro Rainalducci da Corbara con il nome di Niccol\u00f2 V).\nEsponente, con Guglielmo di Ockham e Marsilio da Padova, del gruppo di intellettuali schierati sul fronte ghibellino e protetti da Ludovico il Bavaro, Michele da Cesena visse alla corte imperiale fino alla morte, nel 1342. In punto di morte forse nomin\u00f2 Guglielmo di Ockham suo successore e vicario, affidandogli il sigillo dell'Ordine che era ancora in suo possesso."}
{"id": "557538", "revid": "9", "url": "https://it.wikipedia.org/wiki?curid=557538", "title": "Michele Fuschi", "text": ""}
{"id": "557548", "revid": "287204", "url": "https://it.wikipedia.org/wiki?curid=557548", "title": "Lu (popolo)", "text": ""}
{"id": "557549", "revid": "293377", "url": "https://it.wikipedia.org/wiki?curid=557549", "title": "Federico Laurito", "text": "Carriera.\nCresciuto nelle file della squadra argentina del Newell's Old Boys, disputa nell'ottobre del 2005 il Campionato Sudamericano Under-15 in Bolivia. L'Argentina arriva seconda, sconfitta 6-2 in finale dai pari et\u00e0 del Brasile, e Laurito si infortuna nel corso della prima partita contro il Paraguay.\nNell'estate del 2006 sbarca in Italia, acquistato dell'Udinese ed inserito nella rosa della squadra \"Primavera\". Vince il titolo di capocannoniere del Campionato Primavera nella stagione 2007-2008.\nIl 17 luglio 2008 \u00e8 stato ceduto in prestito per un anno al Livorno ed ha debuttato nel campionato italiano di serie B il 12 ottobre 2008, nella partita Livorno-Frosinone, conclusasi 5-2 per i labronici.\nIl 31 gennaio 2009 passa in prestito al . e nell'estate 2009 viene ceduto ancora in prestito all'Hurac\u00e1n.\nIl 31 gennaio 2011 passa in prestito con diritto di riscatto della met\u00e0 all'Empoli, ma a fine stagione non viene riscattato e torna ad Udine.\nIl 28 luglio 2011 viene trasferito in prestito al Club Deportivo Cuenca, in Ecuador, Primera Categor\u00eda Serie A.\nIl 6 luglio 2018 ha firmato per il CD Am\u00e9rica de Quito, dopo una breve esperienza con la Sociedad Deportiva Aucas."}
{"id": "557557", "revid": "640129", "url": "https://it.wikipedia.org/wiki?curid=557557", "title": "Jean Paul Civeyrac", "text": ""}
{"id": "557559", "revid": "1538224", "url": "https://it.wikipedia.org/wiki?curid=557559", "title": "Il primo Riccardo Fogli", "text": "Il primo Riccardo Fogli \u00e8 una raccolta del cantante pop italiano Riccardo Fogli, pubblicata nel 1982 dall'etichetta discografica RCA.\nDescrizione.\nIl disco \u00e8 stato pubblicato come raccolta economica per la prima volta nel 1982 su musicassetta o LP. Negli anni novanta \u00e8 stata ristampata in CD con il titolo \"I grandi successi di Riccardo Fogli\".\nInclude alcune canzoni estratte dal primo 33 giri dell'interprete toscano, e brani usciti solo come 45 giri, come \"Complici\", brano presentato da Riccardo Fogli nell'edizione 1974 del Festival di Sanremo, nella sezione \"Aspiranti\"."}
{"id": "557564", "revid": "339392", "url": "https://it.wikipedia.org/wiki?curid=557564", "title": "Reattore Materia/Antimateria (Star Trek)", "text": ""}
{"id": "557567", "revid": "2048910", "url": "https://it.wikipedia.org/wiki?curid=557567", "title": "Rione Cattedrale", "text": "Il rione Cattedrale, chiamato a volte anche rione Duomo, \u00e8 uno dei rioni che partecipano al palio di Asti. Prende il nome dalla cattedrale di Santa Maria Assunta.\nL'origine.\nAl rione Cattedrale, con il rione San Silvestro, appartiene il primo nucleo d'insediamento della citt\u00e0, quello che \u00e8 definito la Rocca Ligure.\nIn questa zona della citt\u00e0, la pi\u00f9 alta nel periodo Medievale, sorse e si svilupp\u00f2 il possente Castel Vecchio, innalzato dai primi conti di Asti, ampliato dai marchesi di sangue Anscarico nel X secolo, ed infine sede dei vescovi di Asti.\nAnche il primo nucleo cristiano della citt\u00e0 nacque nel rione Cattedrale, ne sono testimonianza le cripte di San Giovanni e di Sant'Anastasio, risalenti all'VIII secolo e gli antichi chiostri della cattedrale, prima sede nota dei vescovi e dei canonici.\nNei chiostri venne aperta la prima scuola per l'educazione e l'istruzione clericale, ed il primo ospedale cittadino.\nIl medioevo.\nPer molti secoli, l'area intorno alla cattedrale divenne motore e polo di attrazione per tutta la citt\u00e0: infatti le riunioni della giunta comunale e le adunanze ecclesiastiche si tenevano nei locali attigui la fabbrica, il mercato cittadino si svolgeva sulla piazza antistante la chiesa e la giustizia veniva amministrata nella sacrestia della chiesa di San Sisto, che sorgeva sull'attuale piazza del Seminario a poche centinaia di metri dalla cattedrale.\nIntorno a questa area sorsero le propriet\u00e0 delle pi\u00f9 influenti famiglie mercatali astigiane: i Solaro, gli Asinari, i Turco, gli Alfieri, i Pelletta, i Malabayla, i Lajolo.\nLa \"Societas Mercatorum de Ast\" nacque all'ombra della cattedrale, e fu una delle pi\u00f9 invidiate organizzazioni del medioevo astigiano.\nDeclino dell'area della cattedrale.\nTra il VI e VII secolo, vi fu un notevole sviluppo della zona occidentale della citt\u00e0 per i nuovi insediamenti longobardi (non dimentichiamo che in quell'area sorse la Corte Longobarda), e la presenza della chiesa eretta sul luogo del martirio del patrono san Secondo.\nQuando il vescovo Bruningo costru\u00ec una nuova chiesa per il culto del patrono all'interno della cinta muraria, diede, inevitabilmente, un notevole sviluppo all'area occidentale della citt\u00e0, trasformando la chiesa di San Secondo nella chiesa di riferimento della nuova borghesia mercatale.\nBen presto anche lo svolgimento della giustizia si spost\u00f2 nell'area del Santo (nella Canonica Causarum), cos\u00ec come il mercato, e con la costruzione del palazzo comunale, divenne evidente la contrapposizione della chiesa di San Secondo, quale espressione \"laica\" del Comune, con il polo patrizio-vescovile della cattedrale.\nTra la fine del quattrocento ed il seicento, il rione aveva una popolazione non superiore ai 600 abitanti ed era suddiviso in almeno sei contrade, tutte racchiuse nelle mura cittadine:\nMa la vera decadenza del nucleo antico del Rione avvenne sul finire del XIX secolo e per tutto il XX secolo, con l'abbandono delle vecchie case del centro per i quartieri residenziali della citt\u00e0.\nOra, finalmente il ripopolamento \u00e8 in controtendenza, con il recupero e la rivalorizzazione della maggior parte dei palazzi medievali del rione che hanno fatto la storia della citt\u00e0.\nLa Confraternita della Misericordia.\nLa confraternita della Misericordia era un'associazione laica di volontariato sorta nel rione Cattedrale nel XVI secolo.I confratelli della Misericordia, o \"battuti neri\", assistevano i condannati a morte, aiutavano i carcerati e le partorienti povere.\nAlla confraternita maschile si aggiunse, in epoca non precisata, quella femminile delle Umiliate.\nIn principio la sede della confraternita fu la chiesa di San Sisto, fondata intorno al 1572, ma in seguito venne costruita la chiesa di San Giovanni decollato o della Misericordia come sede definitiva. La chiesa ubicata tra via U. Rossi e via Carducci era ancora presente nel 1914.\nL'edificio \u00e8 ancora esistente, ma ha subito notevoli trasformazioni diventando casa abitativa.\nLa confraternita, che a buon diritto pu\u00f2 essere considerata l'antenata del rione Cattedrale, ha partecipato spesso nel Settecento alla corsa del palio, vincendone cinque edizioni.\nLo stemma ed i colori.\nI colori del rione si rifanno al bianco-azzurro del capitolo della cattedrale.\nNegli anni Trenta del XIX secolo il rione si present\u00f2 in piazza con uno stemma trilobato bianco con al centro una stella d'oro.\nDal 1967 alla ripresa del palio, lo stemma del rione \u00e8 partito d'argento e d'azzurro all'aquila di nero membrata, beccata, linguata e coronata d'oro, attraversante sul tutto.Il simbolo dell'aquila si rif\u00e0 allo stemma della famiglia Alfieri che nel rione ha il palazzo patronale, luogo di nascita del poeta Vittorio Alfieri.\nVittorie al palio di Asti.\nIl rione si accredita anche i palii del 1835, 1836 e 1837 vinti dai cavalli di propriet\u00e0 di Francesco Massola di Grana anche se secondo Lodovico Vergano il primo fu corso sotto gli auspici di san Secondo, ed il secondo sotto gli auspici della santissima Annunziata.\nCuriosit\u00e0.\nIl rione Cattedrale \u00e8 uno dei due soli partecipanti ad aver annoverato una donna come fantino: nell'edizione del 1990 corse con i colori bianco-azzurri l'inglese Gay Preston che partecip\u00f2 alla finale, ma si classific\u00f2 all'ultimo posto."}
{"id": "557568", "revid": "767487", "url": "https://it.wikipedia.org/wiki?curid=557568", "title": "Marco Marinangeli", "text": "Biografia.\nDopo una precoce carriera in qualit\u00e0 di pianista/tastierista per cantanti come Tony Del Monaco, Don Backy e Alan Sorrenti, si trasferisce a Los Angeles dove risiede dal 1985.\nNel 1996 \u00e8 stato nominato per un Grammy. \u00c8 presidente della Magelic Productions Inc., con sede a Hollywood.\nNel 2012 collabora con Disneyland Paris per la realizzazione delle due versioni del singolo \"Magic Everywhere\". La versione estesa del singolo funge da colonna sonora della parata pomeridiana \"Disney Magic on Parade!\".\nI suoi crediti includono musica, testi e produzioni per Josh Groban, Il Divo, Donna Summer, Pl\u00e1cido Domingo, Katherine Jenkins, The Cheetah Girls, Peter Frampton, Taylor Dayne, Kathie Lee Gifford, Myra, Olga Ta\u00f1on, Hilary Duff, Miley Cyrus, Solas, The Chieftains e Larry Carlton.\nHa collaborato inoltre con David Foster, Humberto Gatica, Bill Ross, Jeremy Lubbock, Luis Bacalov, Jorge Calandrelli e Lalo Schifrin.\n\u00c8 fratello di Sabrina Marinangeli e Giancarlo Marinangeli."}
{"id": "557573", "revid": "107733778", "url": "https://it.wikipedia.org/wiki?curid=557573", "title": "Campionato mondiale maschile di pallacanestro 1998", "text": "Il campionato mondiale maschile di pallacanestro 1998 \u00e8 stata la tredicesima edizione del torneo, organizzato dalla FIBA. \nSvoltosi ad Atene (Grecia) dal 29 luglio al 9 agosto 1998, conferm\u00f2 la formula del precedente torneo: alla manifestazione parteciparono 16 squadre, divise in 4 gironi, con qualificazione al turno seguente per le prime due di ciascun raggruppamento.\nGironi di accesso ai quarti di finale.\nLe prime quattro di ogni gruppo passano ai quarti di finale, le ultime due di ogni girone disputano le gare per i posti dal nono al dodicesimo."}
{"id": "557575", "revid": "682087", "url": "https://it.wikipedia.org/wiki?curid=557575", "title": "Chip isolineari", "text": ""}
{"id": "557577", "revid": "10137", "url": "https://it.wikipedia.org/wiki?curid=557577", "title": "Faak am See", "text": ""}
{"id": "557579", "revid": "10137", "url": "https://it.wikipedia.org/wiki?curid=557579", "title": "Faak See", "text": ""}
{"id": "557580", "revid": "287204", "url": "https://it.wikipedia.org/wiki?curid=557580", "title": "Federico Raul Laurito", "text": ""}
{"id": "557587", "revid": "121565075", "url": "https://it.wikipedia.org/wiki?curid=557587", "title": "Alwin Nikolais", "text": "Biografia.\nAppartiene alla \"seconda generazione\" della \"Modern Dance\" americana, della quale \u00e8 una figura fondamentale. Creatore del teatro astratto multimediale e del metodo pedagogico Nikolais/Louis, che ha per fondamento il principio della \"motion\". Con questo termine Nikolais indica la qualit\u00e0 che assume il movimento in base all'utilizzo delle categorie astratte universali \"tempo\", \"spazio\" e energia. La \"motion\" pertanto si differenzia dal \"movement\" (gesto di uso quotidiano) perch\u00e9 \u00e8 frutto di precise scelte spaziali, temporali e formali e per questo motivo \u00e8 il fondamento della danza, che Nikolais definisce appunto \"a visual art of motion\" (arte visuale della motion).\nDa piccolo studia pianoforte e organo. Il suo primo lavoro consiste nell'accompagnare i film muti al Wesport Movie House di Hartford e le lezioni di danza presso alcune scuole. A ventitr\u00e9 anni inizia lo studio della danza con Truda Kaschmann, un'allieva della danzatrice tedesca Mary Wigman.\nPer due anni dirige il teatro delle marionette di Hartford (Hartford Parks Marionette Theatre) e nel 1937 forma una propria compagnia di danza nella stessa citt\u00e0.\nPer tre estati di seguito (1937, 1938, 1939) segue i corsi della Bennington School of the Dance e studia con le maggiori artiste della Danza moderna americana Martha Graham, Doris Humphrey, Hanya Holm. \nDirige poi il dipartimento di danza dell'Hartford University fino al 1942.\nDurante la seconda guerra mondiale presta servizio in Europa presso l'Arm Criminal Investigation Department.\nTornato negli Stati Uniti, va a studiare danza a New York con Hanya Holm, della quale diventer\u00e0 l'assistente. Presso la scuola della Holm conosce Murray Louis, che diventer\u00e0 il suo partner d'elezione.\nNel 1948 organizza il Dipartimento di Danza dell'Henry Street Playhouse, un piccolo teatro dell'East Side di New York che Nikolais, divenutone co-direttore, rinnova completamente e trasforma in uno dei maggiori centri di danza della citt\u00e0.\nDopo pochi anni fonda la compagnia di danza annessa al teatro: la Playhouse Dance Company.\nNei primi anni '50 Nikolais crea numerose coreografie per bambini (\"The Lobster Quadrille\", \"Sokar and Crocodile\", \"Indian Sun\") e inizia a lavorare alla forma teatrale per la quale acquister\u00e0 notoriet\u00e0 in tutto il mondo: il teatro astratto multimediale, creando il celebre \"Masks, Props and Mobiles\". \nNel 1956 crea \"Kaleidoscope\", rappresentato all'American Dance Festival del Connecticut College con grande successo. Le musiche dei suoi lavori sono composte da lui medesimo.\nVerso la fine degli anni Cinquanta la sua compagnia prende il nome di Alwin Nikolais Dance Company e Nikolais inizia a lavorare per la televisione creando numerose opere per la NBC-TV a New York e in seguito anche per CBS, PBS, CBC, BBC e per la televisione svedese, francese e tedesca.\nDurante i primi anni sessanta compie esperimenti di composizione musicale con un sintetizzatore elettronico costruito da Robert Moog e crea \"Imago, Sanctum, Vaudeville of Elements, Tent\". Carolyn Carlson entra nella compagnia di Nikolais in questi anni.\nLa compagnia cambia di nuovo nome nel 1968, divenendo l'Alwin Nikolais Dance Theatre, a significare che l'opera coreografica di questo artista si espande oltre la danza stessa e pu\u00f2 essere definita un vero e proprio Teatro di Danza. La compagnia vince il Grand Prix della Citt\u00e0 di Parigi per la coreografia, il disegno e la musica al VI Festival International de Danse.\nDurante i primi anni settanta Nikolais fonda insieme a Murray Louis la scuola Nikolais/Louis Dance Lab nella 18th Street, dove trasferisce anche la compagnia, lasciando l'Henry Stree Theatre, divenuto troppo piccolo per le aumentate esigenze.\nIn questi anni crea \"Scenario, Temple, Arporism, Gallery, Aviary\".\nNel 1978 \u00e8 chiamato in Francia per creare il Centre International de Danse Contemporaine ad Angers, al fine di formare danzatori secondo il suo stile.\nDurante i primi anni ottanta crea \"Schema\" per il Teatro dell'Op\u00e9ra di Parigi.\nLe opere pi\u00f9 importanti di questo decennio sono \"The Mechanical Organ, The Mechanical Organ II, Pond, Liturgies, Persons and Structures, Crucible, Contact, Velocities, Blank and Blank\".\nL'ultima sua coreografia \u00e8 del 1992: \"Aurora\".\nAlwin Nikolais \u00e8 morto di cancro a New York l'8 maggio 1993. Le sue ceneri riposano nel cimitero P\u00e8re-Lachaise di Parigi.\nNel corso della sua carriera ha ricevuto molti riconoscimenti, dottorati ad honorem e premi. Resta la Nikolais/Louis Foundation for Dance al 611 Broadway, Suite 223 di New York."}
{"id": "557617", "revid": "1124164", "url": "https://it.wikipedia.org/wiki?curid=557617", "title": "Ineffabilis Deus", "text": "L'Ineffabilis Deus \u00e8 la costituzione apostolica con la quale il papa Pio IX proclam\u00f2 l'8 dicembre 1854 il dogma dell'Immacolata concezione di Maria.\nIl documento passa in rassegna la tradizione della chiesa in merito all'Immacolata, indicando che le radici del dogma si trovano nel lungo tempo in cui \u00e8 stata celebrata la festa dell'Immacolata nella Chiesa occidentale e orientale. Richiama anche l'assenso dato nel 1849 da parte dei vescovi cattolici di tutto il mondo nel momento in cui fu loro chiesto di esprimere la loro opinione in materia.\nLa frase centrale del documento \u00e8 il paragrafo che esprime il dogma dell'Immacolata:"}
{"id": "557618", "revid": "212348", "url": "https://it.wikipedia.org/wiki?curid=557618", "title": "La gazzetta", "text": "La gazzetta \u00e8 un'opera buffa di Gioachino Rossini, andata in scena il 26 settembre 1816 al Teatro dei Fiorentini di Napoli.\nIl poeta Giuseppe Palomba ricav\u00f2 il libretto da \"Il matrimonio per concorso\" di Carlo Goldoni, sfruttando la precedente riduzione librettistica di Gaetano Rossi per la musica di Giuseppe Mosca (\"Avviso al pubblico\", Milano, Scala, 1814). A sua volta, il libretto di Palomba fu rivisto da Andrea Leone Tottola.\nAlcuni brani furono ricavati da \"Il Turco in Italia\" e da \"La pietra del paragone\". A loro volta, alcuni brani della \"Gazzetta\", tra cui la sinfonia, furono trapiantati nella \"Cenerentola\".\nIn epoca moderna, l'opera \u00e8 stata messa in scena al ROF di Pesaro nel 2001, con Stefania Bonfadelli, Pietro Spagnoli e Bruno Pratic\u00f2, e con la regia di Dario Fo.\nNel 2011, negli Archivi della Collezione del Conservatorio di Palermo \u00e8 stata ritrovata la musica del quintetto dell'Atto Primo, considerata perduta. La prima rappresentazione critica dell'opera, a cura di Philip Gossett, \u00e8 avvenuta nel 2013, al New England Conservatory, a cui sono seguite le repliche del 2014 a Liegi e il ritorno nel 2015 al ROF.\nTrama.\nL'opera \u00e8 ambientata a Parigi, nei pressi della locanda di Filippo. &lt;br&gt;\nDon Pomponio, nobile napoletano, volendo far sposare la figlia con un nobile del luogo, pubblica sulla gazzetta un annuncio con cui spera di trovare qualche pretendente alla mano della figlia; la notizia desta ilarit\u00e0 e confusione, soprattutto perch\u00e9 Lisetta \u00e8 gi\u00e0 segretamente impegnata col locandiere Filippo. A complicare la faccenda \u00e8 il conte Alberto, in cerca di moglie, che sulle prime chiede a Pomponio di maritare la figlia, come scritto sul giornale, e poi si innamora della giovane Doralice (che per\u00f2 \u00e8 stata promessa dal padre Anselmo a Monsieur Traversen). &lt;br&gt;\nLa vicenda si complica ulteriormente: per evitare che la tresca tra lui e Lisetta si scopra, Filippo s'inventa di essere sposato con Madama la Rose, scatenando la gelosia di Lisetta; il conte Alberto smania di gelosia per Doralice; Filippo si presenta come un quacchero a don Pomponio per sposare Lisetta, ma lei, ancora gelosa, rifiuta la sua mano. Dopo rappacificazioni, duelli e una caotica festa in maschera, la verit\u00e0 viene a galla, e Anselmo e Pomponio si vedono costretti ad acconsentire alle due nozze."}
{"id": "557619", "revid": "120720760", "url": "https://it.wikipedia.org/wiki?curid=557619", "title": "Teatro Politeama (Pisa)", "text": "Il Teatro Politeama \u00e8 stato un teatro di Pisa.\nStoria.\nIl \"Politeama Nazionale\", collocato in prossimit\u00e0 di Piazza dei Cavalieri, fu un famoso e frequentatissimo teatro del XIX secolo. Caduto in disuso il vecchio edificio, in seguito trasformato in una Casa dello Studente, si decise di realizzare un nuovo teatro \"Politeama Pisano\" nella zona di Porta a Piagge; progettato in stile cinese da Florido Galli, i lavori della sua costruzione partirono nel 1852. Era in grado di ospitare fino a 2.000 spettatori ed era collocato all'interno di un parco.\nDal 1865 al 1912 la struttura si trasform\u00f2 da semplice arena estiva a teatro notturno, ospitando importantissime produzioni operistiche, balletti, lavori teatrali, che ebbero risalto sulle cronache del tempo. La prima opera che figura in cartellone \u00e8 \"Crispino e la comare\" dei fratelli Ricci nell'agosto del 1865. Nel 1866 la \"Beatrice di Tenda\" di Vincenzo Bellini, poi \"Il trovatore\". Grandissimi cantanti si sono esibiti presso il Politeama, oltre ai \"locali\" Lelio Casini, Titta Ruffo, Narciso Del Ry e il basso Cesare Di Ciolo, hanno cantato al Politeama pisano: Hericlea Darcl\u00e9e, Riccardo Stracciari, Celestina Boninsegna.\nDopo anni di relativo abbandono, il Politeama fu completamente restaurato dal nuovo proprietario Giuseppe Puccinelli, imprenditore pisano insieme al fratello Francesco, titolari della ditta Salvatore Puccinelli e figli, affiliata alla Siemens tedesca per la costruzione degli impianti elettrici pubblici e privati in Toscana: l'inaugurazione avvenne il 23 marzo 1913. Il teatro venne provvisto di interni imponenti e ben rifiniti, sale per il caff\u00e8 e per la distribuzione dei giornali, persino campi da tennis. Cosa da non trascurare il nuovo impianto dei termosifoni e il nuovo impianto di illuminazione elettrica , innovativi per l'epoca. La prima rappresentazione del nuovo corso fu la \"Eva\" di Franz Leh\u00e1r. Gli interni furono decorati da Nicola Torricini in stile Etrusco, gli arredamenti rinnovati con sedute e tendaggi in velluto secondo il gusto dell'epoca. \nPassata la prima guerra mondiale, con qualche piccolo strascico, il Politeama viene riaperto. Il 24 aprile 1927 fu inaugurato il Nuovo Politeama Pisano, al chiuso. La riapertura fu con il \"Rigoletto\" di Giuseppe Verdi, al quale tutta la cittadinanza partecip\u00f2 fino a far traboccare letteralmente il teatro. Il tenore Giuseppe Taccani con \"Il piccolo Marat\" di Pietro Mascagni fece furore. Dal 1933 al 1942 il Politeama pisano fu sempre pi\u00f9 il teatro popolare della citt\u00e0 (all'inizio della sua storia si pagavano solo 30 centesimi per entrate a vedere un'Opera). Decine di opere furono proposte, anche 12 o 13 l'anno, e tutti titoli molto popolari. Moltissimi \"Trovatori\", il \"Rigoletto\" di Mario Basiola e Vasco Carmignani, la \"Lucia di Lammermoor\" e \"Il barbiere di Siviglia\" con Lina Pagliughi, il \"Rigoletto\" con Mario Filippeschi e Iris Adami Corradetti.\nNel 1944 il teatro venne distrutto dai bombardamenti della seconda guerra mondiale. Al suo posto fu costruito nel dopoguerra un Palazzo dei Congressi, tuttora esistente."}
{"id": "557621", "revid": "219495", "url": "https://it.wikipedia.org/wiki?curid=557621", "title": "IntraText", "text": "IntraText (acronimo IXT) \u00e8 uno strumento per consultare testi in modo ipertestuale, con accuratezza scientifica, per mezzo di un'interfaccia intuitiva tipo Tablet PC e senza barriere elettroniche.\nL'interfaccia IntraText applica un modello di ergonomia cognitiva basato sull'ipertesto lessicale e sull'interfaccia tipo Tablet PC o touch screen. Utilizza un insieme di strumenti e metodi di analisi basati su TAL - Trattamento Automatico della Lingua (detto anche NLP - Natural Language Processing, Elaborazione del linguaggio naturale, HLT - Human Language Technologies).\nApplicazioni dell'interfaccia IntraText sono presenti anche on-line. Vedi la sezione collegamenti esterni.\nDal punto di vista del lettore.\nL'interfaccia IntraText \u00e8 uno strumento di lettura, consultazione e ricerca nel quale ogni operazione si pu\u00f2 attivare con clic della penna o del mouse.\nLe concordanze, le liste, le statistiche e il collegamento diretto alle opere citate sono strumenti utili per guidare la lettura e approfondire la conoscenza del testo.\nIl passaggio dalla lettura alle altre funzioni \u00e8 possibile in ogni momento, grazie al fatto che tutte le parole rilevanti sono collegate alle relative concordanze.\nLe funzioni di ricerca e di aiuto del navigatore si possono utilizzare appieno.\nL'interfaccia tipo Tablet PC permette di consultare e fare ricerche senza usare la tastiera, ma semplicemente con il mouse e la penna o il touch screen del Tablet PC.\nL'elevata accessibilit\u00e0 e usabilit\u00e0 dell'IntraText sono una delle caratteristiche pi\u00f9 apprezzate.\nDal punto di vista della pubblicazione.\nIntraText \u00e8 uno strumento per realizzare edizioni elettroniche di elevata qualit\u00e0 sia per gli aspetti editoriali e filologici, sia per gli aspetti linguistici. Tali edizioni possono essere pubblicate su Internet, Intranet o distribuite su CD-ROM secondo diverse modalit\u00e0.\nIntraText utilizza l'ipertestualizzazione lessicale per realizzare link tra il testo e le concordanze delle parole rilevanti.\nIntraText permette di riprodurre fedelmente le edizioni scientifiche: note (anche organizzate in pi\u00f9 sistemi notazionali), notazioni filologiche, riferimenti a una o pi\u00f9 edizioni cartacee, distinzione nelle concordanze tra lessico dell'autore e lessico di altri, uso di diverse lingue nello stesso testo ecc.\nIntraText inoltre permette di ottenere rinvii ipertestuali all'interno del testo e richiami ipertestuali ad altre opere, quando esse sono disponibili in edizione IntraText.\nControllo della qualit\u00e0 editoriale.\nL'interfaccia IntraText viene generata da un sistema che esegue sul testo verifiche e produce strumenti di controllo orientati a ottenere edizioni di elevata qualit\u00e0. In particolare:\nRaccolte IntraText.\nIntraText permette di presentare raccolte di testi sotto forma di unico ipertesto. Per esempio, le Opera Omnia di un autore, corpora ecc.\nLa raccolta IntraText crea un sistema di navigazione che mantiene la separazione tra i testi e le differenze strutturali ma ne unifica la consultazione attraverso le concordanze.\nLa raccolta IntraText ha un sommario a due livelli: elenco delle opere e, per ognuna di esse, indice dell'opera."}
{"id": "557622", "revid": "1060", "url": "https://it.wikipedia.org/wiki?curid=557622", "title": "Intratext", "text": ""}
{"id": "557623", "revid": "404338", "url": "https://it.wikipedia.org/wiki?curid=557623", "title": "S.D.B.", "text": ""}
{"id": "557624", "revid": "404338", "url": "https://it.wikipedia.org/wiki?curid=557624", "title": "S. D. B.", "text": ""}
{"id": "557627", "revid": "344503", "url": "https://it.wikipedia.org/wiki?curid=557627", "title": "Arturo Ripstein", "text": "Biografia.\nFiglio di Alfredo Ripstein, produttore messicano di origine ebraico-polacca, cominci\u00f2 la sua carriera come assistente di Luis Bu\u00f1uel (non accreditato) in \"L'angelo sterminatore\" (1962). Nel 1965 diresse il suo primo lungometraggio, \"Tiempo De Morir\", scritto da Carlos Fuentes e Gabriel Garc\u00eda M\u00e1rquez e prodotto dal padre. Nella sua lunga filmografia, uno dei temi prediletti dal regista \u00e8 la descrizione della solitudine dell'essere umano. "}
{"id": "557640", "revid": "767487", "url": "https://it.wikipedia.org/wiki?curid=557640", "title": "Sabrina Marinangeli", "text": "Biografia.\nSabrina Marinangeli esord\u00ec nel 1986 in teatro, con Gino Bramieri, nello spettacolo \"G.B. Show n.7\".\nNel 1988 conobbe colui che pu\u00f2 essere definito il suo pigmalione, Gianni Boncompagni, che la scelse nel cast di \"Domenica in\", all'interno del quale fece parte del gruppo \"Le Compilations\", che tenne compagnia al pubblico pomeridiano e domenicale di Rai 1 per tre stagioni televisive, fino al 1991.\nIn quell'anno gir\u00f2 anche un film, \"Nostalgia di un piccolo grande amore\".\nNell'autunno dello stesso anno, prese parte alla nuova trasmissione di Gianni Boncompagni, \"Non \u00e8 la Rai\", su Canale 5, dove rest\u00f2 per due stagioni e dove fu una delle poche ragazze a cantare con la sua voce; una delle sue pi\u00f9 famose reinterpretazioni, \"La pelle nera\", \u00e8 stata pubblicata nel primo album della trasmissione, l'omonimo \"Non \u00e8 la Rai\". Nel 1992 \u00e8 tra le ragazze pi\u00f9 in vista della trasmissione del gioved\u00ec sera estivo sempre su Canale 5 \"Bulli e pupe\", dove Sabrina avr\u00e0 un ruolo di primo piano, sia come ballerina sia come cantante, dimostrando cos\u00ec tutto il suo talento.\nNelle stagioni successive partecip\u00f2 in televisione come corista in varie trasmissioni televisive come: \"Numero Uno\" di Pippo Baudo, \"La corrida\", \"I cervelloni\", \"Gelato al limone\", per poi entrare, sempre come corista, con la band di Demo Morselli, nelle trasmissioni di Maurizio Costanzo, Buona Domenica e Maurizio Costanzo Show nella stagione televisiva 1996/1997.\nNella stagione 1997/1998 \u00e8 tra le coriste del preserale di Rai 1 \"Colorado\" condotto da Alessandro Greco, e in seguito di \"Colorado - Due contro tutti\" condotto da Carlo Conti. Nello stesso periodo conduce il programma per bambini \"Sputa il rospo\" su alcune emittenti private.\nNella stagione 1998-1999 \u00e8 stata una delle \"coriste-lupacchiotte\" del preserale di Rai 1 \"In bocca al lupo\". Dopo l'improvvisa chiusura del gioco a quiz, viene chiamata insieme ad altri colleghi a far parte del cast di \"Domenica in\", dove rimane in qualit\u00e0 di corista fino al 2005, con una breve parentesi nello show di prima serata \"S\u00ec s\u00ec, \u00e8 proprio lui\", condotto da Luisa Corna nel 2002.\nNel 2007 ha posato per un calendario benefico con altre 12 ex ragazze di \"Non \u00e8 la Rai\". Lo stesso anno ha partecipato al reality show \"Uno due tre stalla\", condotto da Barbara D'Urso, arrivando in finale.\nNella stagione televisiva 2009-2010 \u00e8 tornata in televisione all'interno del programma \"Mezzogiorno in famiglia\" in qualit\u00e0 di corista.\nDal 2018 al 2019 ha partecipato su Rai 1 al programma \"Ora o mai pi\u00f9\" in qualit\u00e0 di corista."}
{"id": "557666", "revid": "34392", "url": "https://it.wikipedia.org/wiki?curid=557666", "title": "Monte bianco", "text": ""}
{"id": "557670", "revid": "92723", "url": "https://it.wikipedia.org/wiki?curid=557670", "title": "Motion JPEG", "text": "Motion JPEG (M-JPEG) \u00e8 un codec video nel quale ogni singolo frame del video viene compresso in un'immagine JPEG.\nCaratteristiche.\nNon offre nessuna compressione interframe, questo fa s\u00ec che la qualit\u00e0 della compressione sia indipendente dal movimento presente nell'immagine, a differenza della compressione MPEG dove ci possono essere problemi di qualit\u00e0 quando il video contiene movimenti veloci o cambi scena. Questo codec facilita il montaggio video, in quanto permette tagli su ogni singolo frame, e non solo all'inizio di un gruppo di frame.\nUtilizzo e diffusione.\nSi tratta di un formato che ha avuto una certa diffusione su fotocamere digitali e camere IP in quanto permetteva di usare la tecnologia della compressione JPEG anche per i filmati. Pur richiedendo un bitrate superiore al formato MPEG-1 permette risoluzioni superiori. \u00c8 stato gradualmente soppiantato dai formati MOV (Apple), MPEG-2 e MPEG-4. "}
{"id": "557674", "revid": "306856", "url": "https://it.wikipedia.org/wiki?curid=557674", "title": "Europa-Novacella", "text": "Europa-Novacella (\"Europa-Neustift\" in tedesco) \u00e8 una delle cinque circoscrizioni cittadine di Bolzano. Tra le cinque \u00e8 quella con le dimensioni pi\u00f9 piccole, inferiore al chilometro quadrato, ma ciononostante vi vivono oltre 16.000 persone. Di conseguenza \u00e8 la circoscrizione pi\u00f9 popolosa della citt\u00e0 con una densit\u00e0 abitativa che sfiora le 20.000 persone per km\u00b2. \u00c8 il quartiere con il tasso di vecchiaia pi\u00f9 alto della citt\u00e0 (il rapporto tra over 65 e under 14 \u00e8, al 31.12.2009, di 228,4 contro una media cittadina di 160,6), risultando l'unico con un calo demografico; l'incidenza di cittadini stranieri al 31.12.2009 era pari all'11,1% della popolazione totale, segnatamente 1.778 persone.\nPosizione e territorio.\nIl territorio si trova a circa 2\u00a0km dal centro storico ed \u00e8 totalmente urbanizzato, a parte la striscia che costituisce il parco fluviale del lungoisarco e qualche piccolo appezzamento adibito a vigneti privati.\nCircoscrizioni e comuni limitrofi:\nStoria.\nLa zona attuale \u00e8 recente e nacque nell'epoca dell'espansione edilizia della citt\u00e0 di Bolzano agli inizi degli anni trenta voluta ed attuata dal governo fascista con intenzione di italianizzare l'Alto Adige.\nPrima dell'espansione urbanistica.\nIl Convento di Mariaheim.\nNel Medioevo la zona era un'area paludosa a causa della vicinanza con il fiume Isarco. L'area venne bonificata consentendo cos\u00ec la coltivazione di vigneti. Ci\u00f2 fece s\u00ec che i frati agostiniani di Novacella vicino a Bressanone elessero il terreno dell'attuale quartiere Novacella, anticamente chiamato \"Graul\", quale luogo nel quale sarebbe sorto, nel 1640, su iniziativa del abbate Markus Hauser von Wei\u00dfenstein (1588-1655), il convento di \"Mariaheim\", consacrato nel 1641 (in italiano convento della \"visitazione\", in riferimento alla visita dell'arcangelo Gabriele a Maria per annunciarle la sua gravidanza, tale nome (Mariaheim - visitazione) d\u00e0 il nome ad una via limitrofa che taglia tutta Bolzano da piazza Tribunale fino a piazza Don Bosco attraverso residui scorci rurali all'interno della citt\u00e0), presso questo complesso venivano prodotti vini grazie all'annessa cantina. La pregiata struttura \u00e8 tuttora esistente e visibile conservando una piccola parte degli antichi vigneti vicino alla chiesa di Regina Pacis.\nDopo l'avvento del fascismo.\nInizialmente la zona \"Graul-Neustift\" era composta da masi sparsi abitati da persone di madrelingua tedesca.\nIl Rione Littorio.\nCon l'avvento del fascismo la zona venne scelta, prima di quello che sar\u00e0 oggi il quartiere Don Bosco, per essere il nuovo quartiere operaio. Nell'area dell'attuale piazza Matteotti verso l'Isarco vennero costruiti nel 1935 i primi edifici abitativi (di carattere cittadino a differenza di quello \"semirurale\" a Don Bosco) che costituiranno quello che all'epoca venne chiamato \"rione Littorio\" con \"piazza Littoria\" (oggi \"piazza Matteotti\") come piazza principale.\nIl secondo dopoguerra.\nNel secondo dopoguerra mancava ancora un luogo di culto, nonostante la presenza del convento di Novacella. L'inaugurazione della chiesa di Regina Pacis venne inaugurata nel 1960. Nella stessa area della chiesa venne costruito nel 1954 il teatro Cristallo, che nel 1973 dovr\u00e0 chiudere a causa dei debiti e che lascer\u00e0 il posto alle registrazione della Rai Sender Bozen.\nStoria recente.\nPiazza Giacomo Matteotti, significativamente dedicata al grande antifascista, \u00e8 stata recentemente ristrutturata nonostante le polemiche mosse dalla popolazione del quartiere che accuserebbe il Comune di aver snaturato la piazza, nonostante oggi sia accessibile ai pedoni e sia stata dotata di panchine per la sosta. Sulla piazza s'affaccia un palazzo porticato in modo da configurare la zona come il \"centro commerciale\" del quartiere. Il centro \"amministrativo\", \"religioso\" e \"culturale\" \u00e8 la piccola piazza parallela dove sono situate la chiesa parrocchiale di Regina Pacis e la nuova sede del centro civico e del Teatro Cristallo, che ha riaperto in grande stile nel 2005 e che da allora \u00e8 il secondo teatro pi\u00f9 grande della citt\u00e0.\nEuropa-Novacella oggi.\nLa circoscrizione \u00e8 quella con la pi\u00f9 alta maggioranza di persone di madrelingua italiana. Il gruppo linguistico tedesco costituisce una netta minoranza nei due quartieri dove non supera l'8%.\nAmministrazione e decentramento.\nLe circoscrizioni come strumento di decentramento e di partecipazione democratica sono operative dal punto di vista amministrativo da relativamente poco tempo, ossia dal 1995, quando si sono tenute le prime elezioni circoscrizionali. Fino a prima (a partire dal 1976) il decentramento consisteva nella dislocazione di alcuni servizi, perlopi\u00f9 quelli anagrafici, nei quartieri periferici ed Europa-Novacella insieme all'attuale circoscrizione Bolzano costituivano la zona Don Bosco-Europa. Ora i servizi sono maggiori e sono erogati dai e nei centri civici circoscrizionali, istituiti per\u00f2 solo nel 1997. Il processo di decentralizzazione nella citt\u00e0 di Bolzano non \u00e8 ancora terminato e si prevede un sempre maggiore coinvolgimento di tutti i quartieri della citt\u00e0.\nTendenzialmente e storicamente \u00e8 la circoscrizione che in tutte le occasioni elettorali d\u00e0 un pi\u00f9 ampio appoggio al centro-destra: alle ultime elezioni circoscrizionali Alleanza Nazionale era al 31,62%. Nella breve legislatura di maggio 2005 sia presidenza che vicepresidenza andarono al centro-destra (rispettivamente AN e FI) poich\u00e9 nessun componente di lingua tedesca era stato eletto. Nel 2010 i partiti formanti la giunta a livello comunale hanno stipulato un accordo con l'UDC: in questo modo la circoscrizione \u00e8 tornata in mano al centrosinistra-SVP-UDC. Nel centrodestra vi \u00e8 il nuovo ingresso della Lega Nord, mentre il Popolo della Libert\u00e0 ha perso due mandatari rispetto alla legislatura precedente, quando la somma dei consiglieri di Alleanza Nazionale e Forza Italia era pari a cinque. Nel 2015 La maggioranza \u00e8 formata dalla Lega Nord, dal PD, dalla SVP, dai Verdi e dalla civica X Spagnolli, la presidenza \u00e8 data per met\u00e0 alla Lega e poi torner\u00e0 al PD. Rimangono contrari Casa Pound, M5S e Forza Italia.\nI servizi nei quartieri.\nLa vicinanza alla city si fa sentire in positivo per quel che riguarda i servizi, potendo contare non solo su scuole, banche, farmacie, biblioteche e luoghi di culto, ma anche su una strada commerciale (via Torino) e del terzo supermercato pi\u00f9 grande della citt\u00e0 (1.800 m2). Nel territorio non sono presenti uffici postali, che sono situati al confine con Don Bosco e con Gries-San Quirino.\nScuole.\nNel quartiere sono presenti 3 istituti comprensivi (due italiani e uno tedesco, che serve anche la pi\u00f9 numerosa popolazione germanofona di Don Bosco). Per quel che riguarda l'istruzione superiore \u00e8 sede di tre istituti (due in lingua tedesca ed uno in lingua italiana), tra cui il liceo scientifico.\nTrasporti.\nIl quartiere Novacella \u00e8 attraversato dalla linea 3 degli autobus della SASA, mentre quello Europa \u00e8 servito dalla linea 5, mentre viale Druso \u00e8 servito nel tratto d'interesse circoscrizionali da 3 linee di autobus, altrettante linee urbane passano su via Roma.\nManifestazioni.\nLe maggiori manifestazioni nei quartieri sono le diffuse feste campestri estive organizzate dalle parrocchie, i mercati e le festivit\u00e0 dell'Avvento.\nDistretto socio-sanitario.\nIl territorio di competenza della circoscrizione coincide quasi completamente con quello di competenza del distretto socio-sanitario di Europa-Novacella, dove vengono svolte le cure sanitarie per la popolazione della circoscrizione. Inoltre eroga numerosi servizi decentrati.\nCentro Civico.\nIl centro civico della circoscrizione, il \"municipio\" di Europa-Novacella, offre inoltre numerosi servizi comunali. La sede \u00e8 stata recentemente spostata nel nuovo e moderno complesso che ospita anche il nuovo Teatro Cristallo accanto alla chiesa parrocchiale di Regina Pacis.\nIstituzioni, enti e associazioni.\nNella circoscrizione hanno sede anche istituzioni di interesse provinciale, le principali sono elencate di seguito:\nEconomia.\nL'attivit\u00e0 principale nella circoscrizione \u00e8 il commercio al quale si affianca la ristorazione e l'attivit\u00e0 alberghiera con due strutture.\nSport.\nAd Europa-Novacella era presente il palazzo del ghiaccio prima che venisse inaugurato il nuovo e pi\u00f9 moderno Palaonda a Bolzano Sud."}
{"id": "557680", "revid": "36426", "url": "https://it.wikipedia.org/wiki?curid=557680", "title": "Cappella di san Rocco delle Carceri (Mondov\u00ec)", "text": ""}
{"id": "557687", "revid": "123218684", "url": "https://it.wikipedia.org/wiki?curid=557687", "title": "Bandiera di guerra", "text": "Una bandiera di guerra (o bandiera militare) \u00e8 una variante della bandiera nazionale utilizzata dalle forze militari basate a terra, comprese le forze aeree. L'equivalente navale, spesso una versione pi\u00f9 grande delle bandiere da guerra da esporre sulle navi, viene chiamata insegna di battaglia.\nIn vessillologia queste bandiere vengono contraddistinte dal simbolo FIAV .\nDescrizione generale.\nNormalmente \u00e8 realizzata in seta o in altro materiale pregiato ed \u00e8 di fattura particolarmente curata. La bandiera di guerra viene custodita dal comandante del reparto dentro un cofano o una teca vetrata. Accompagna un reparto militare in tutta la sua vita operativa, sia in tempo di pace sia di guerra. \u00c8 il simbolo dell'onore del reparto, delle sue tradizioni, della sua storia e del ricordo dei suoi caduti.\nDal punto di vista stretto del termine, poche nazioni hanno una bandiera di guerra, in quanto la maggioranza preferisce utilizzare la bandiera di Stato per questo scopo. \nNel mondo.\nFilippine.\nLe forze armate delle Filippine, uniche nel loro genere, utilizzano il vessillo standard, ma lo capovolgono durante i periodi di guerra.\nItalia.\nIn Italia le bandiere di guerra/d'istituto sono affidate agli enti militari, agli stati maggiori di Esercito, Aeronautica, Marina, al Comando generale dell'Arma dei carabinieri e ai corpi armati dello Stato (Guardia di finanza, Corpo militare della Croce Rossa Italiana e Corpo militare ausiliario dell'Esercito Italiano - Sovrano militare ordine di Malta). Le bandiere di guerra delle unit\u00e0 militari non pi\u00f9 attive sono custodite presso il Sacrario delle Bandiere al Vittoriano in Roma.\nLa bandiera di guerra presenta caratteristiche precisamente definite stabilite per legge:\nLe bandiere di guerra/d'istituto sono custodite nell'ufficio del comandante dell'ente a cui appartengono, alla sua destra, a essa vanno resi i massimi onori; in caso di spostamento la bandiera di guerra deve essere scortata da due plotoni armati. I movimenti della bandiera avvengono sempre mediante un gruppo bandiera formato da Alfiere (Tenente pi\u00f9 giovane o Sottotenente pi\u00f9 anziano appartenente all'arma/specialit\u00e0 cui appartiene il corpo, quindi non gli ufficiali dei servizi di supporto ancorch\u00e9 effettivi all'unit\u00e0 stessa), Aiutante Maggiore (ufficiale superiore), i due sottufficiali pi\u00f9 anziani dell'unit\u00e0. \nI gonfaloni comunali decorati di Medaglia d'oro al valor militare ricevono onori analoghi a quelli resi alle bandiere di guerra e hanno particolare precedenza nell'ordine di sfilamento.\nRegno Unito.\nIl Regno Unito adotta un'unica bandiera per le proprie forze armate, al posto di quella nazionale, identificate come bandiere di guerra."}
{"id": "557705", "revid": "38275", "url": "https://it.wikipedia.org/wiki?curid=557705", "title": "Stato operaio deformato", "text": ""}
{"id": "557706", "revid": "223320", "url": "https://it.wikipedia.org/wiki?curid=557706", "title": "Stato proletario degenerato", "text": ""}
{"id": "557707", "revid": "106456", "url": "https://it.wikipedia.org/wiki?curid=557707", "title": "Amando di Maastricht", "text": "Dapprima monaco colombaniano ed eremita, poi missionario nelle Fiandre, fu quindi vescovo di Tongres e Maastricht.\nBiografia.\nDi nobile lignaggio, all'et\u00e0 di venti anni abbandon\u00f2 la famiglia e si fece monaco secondo la regola di San Colombano nei dintorni di Tours, resistendo a tutti i tentativi della sua famiglia di distoglierlo dal suo ideale di vita. A seguito di ci\u00f2 che egli considerava un'ispirazione divina, si rec\u00f2 a Bourges, dove, sotto la direzione di Austregisilo, vescovo di quella citt\u00e0, rimase in solitudine per quindici anni, vivendo in una cella e cibandosi di pane e acqua.\nDopo un pellegrinaggio a Roma, fu consacrato vescovo in Gallia all'et\u00e0 di trentatr\u00e9 anni: su richiesta di Clotario II, si rec\u00f2 nelle terre settentrionali del regno dei Franchi e fu il primo evangelizzatore degli abitanti della regione di Gand, ancora in larga parte pagani. In seguito estese la sua opera a tutte le Fiandre: secondo una leggenda agiografica, pur soffrendo persecuzione e sottoponendosi a grosse privazioni, non ottenne nessuna conversione fino a quando non comp\u00ec il miracolo di risuscitare un criminale che era stato impiccato. In questa sua attivit\u00e0 ebbe come discepolo e poi aiutante, San Bavone.\nFece poi erigere due monasteri (639) a Gand (San Pietro) e sul Monte Blandin (San Bavone), che costituiscono i pi\u00f9 antichi monumenti della cristianit\u00e0 in Belgio.\nAl suo ritorno in Gallia, nel 630, and\u00f2 incontr\u00f2 all'ostilit\u00e0 del re Dagoberto I, che egli si era sforzato di distogliere da uno stile di vita peccaminoso e fu espulso dal regno. Successivamente Dagoberto lo preg\u00f2 di rientrare, chiedendogli perdono per il male fatto, e gli fece richiesta di essere il tutore dell'erede al trono. Il pericolo di vivere a corte mosse Amando a rifiutare quell'onore. Il suo successivo apostolato fu tra gli Slavi del Danubio, ma senza successo.\nFu nominato Vescovo di Tongres e Maastricht intorno all'anno 649 ma, non riuscendo a reprimere i disordini che avvenivano in quella zona, si rivolse a papa Martino I per ricevere istruzioni. La risposta delinea un piano di azione riguardo al clero ribelle e contiene anche informazioni sull'eresia monotelita che, in quel periodo, stava affliggendo l'Oriente. Ad Amando fu affidato il compito di convocare concili in Neustria e Austrasia per far conoscere ai vescovi della Gallia i decreti che erano stati approvati a Roma. A loro volta i vescovi della Gallia lo incaricano di portare gli atti dei loro concili al papa.\nAmando si serv\u00ec di quest'occasione per ottenere l'esonero dal vescovato di Maastricht e riprendere il suo lavoro di missionario.\nIn questo periodo entr\u00f2 in relazioni con la famiglia di Pipino di Landen e aiut\u00f2 Gertrude di Nivelles e santa Itta a fondare il loro famoso monastero a Nivelles.\nGi\u00e0 trent'anni prima egli si era recato nei Paesi Baschi per predicare, ma aveva ottenuto scarso successo. Ora gli fu fatta richiesta dagli abitanti del luogo di ritornare e, nonostante avesse oramai settant'anni, intraprese l'evangelizzazione e pare che abbia eliminato il paganesimo dal paese. Ritornato ancora una volta nel suo paese, fond\u00f2 numerosi monasteri, in un'occasione anche a rischio della sua vita. Soprattutto il Belgio vanta molte delle sue fondazioni. Dagoberto gli fece molte concessioni per le sue svariate istituzioni.\nFu lui a ordinare sacerdote sant'Ursmaro verso il 670.\nMor\u00ec nel monastero di Elnon (poi ribattezzato in suo onore \"Saint-Amand-les-Eaux\") a novant'anni circa. La sua memoria liturgica viene celebrata dalla Chiesa cattolica il 6 febbraio\nEventi leggendari.\nLa Leggenda aurea vuole che egli abbia incontrato un serpente nel giardino di un convento e che, con l'aiuto della preghiera e di un segno di croce, l'abbia costretto ad entrare in un pertugio e a non uscirvi mai pi\u00f9."}
{"id": "557709", "revid": "78273", "url": "https://it.wikipedia.org/wiki?curid=557709", "title": "Sant'Amando", "text": ""}
{"id": "557710", "revid": "287204", "url": "https://it.wikipedia.org/wiki?curid=557710", "title": "Sclerocactus", "text": "Lo Sclerocactus \u00e8 un genere poco numeroso nella famiglia delle Cactacee, in quanto ad essa fanno parte solamente pochi esemplari, in tutto tredici, ma la loro bellezza \u00e8 eguagliata soltatanto da pochi. Fu scoperto nel 1922 da Brittor &amp; Rose.\nSinonimi.\nLa pianta ha sinonimi in:\nDistribuzione geografica.\nLo sclerocactus \u00e8 originario degli Stati Uniti meridionali e settentrionali, nelle grandi aree desertiche, in particolare negli Stati di California, Utah, Colorado e Nuovo Messico.\nDescrizione.\nLe piante si presentano di forma globulare o cilindrche, generalmente dal fusto singolo e percorso da 12-20 costolature irte di spine pungenti e rigide. Producono dei bei fiori di colore rosso diurni simili a campanule che si schiudono in estate e che hanno lunga durata. Vivono in collina e in alta montagna, dai 500 ai 2500 metri circa. \nColtivazione.\nSclerocactus ha bisogno di una stanza arieggiata tutto l'anno, quindi \u00e8 bene non confinarlo in serra neppure in inverno. Deve essere abbondantemente annaffiata verso febbraio per la ripresa vegetativa, ma meno durante la stagione estiva e invernale.\nConcimare abbondantemente da maggio a giugno. Il terreno deve essere sabbioso e drenante.\nPu\u00f2 inoltre resistere fino ad una temperatura di 7\u00b0 sotto zero."}
{"id": "557711", "revid": "380654", "url": "https://it.wikipedia.org/wiki?curid=557711", "title": "WWE Women's Championship (1956-2010)", "text": "Il WWE Women's Championship \u00e8 stato un titolo di wrestling femminile di propriet\u00e0 della World Wrestling Federation/Entertainment, creato il 19 maggio 1984 e ritirato il 19 settembre 2010.\nIl titolo non andava confuso con l'attuale Raw Women's Championship, creato il 3 aprile 2016 a WrestleMania 32; nonostante abbiano avuto lo stesso nome in passato, i due titoli sono considerati diversi e pertanto non condividevano la stessa storia.\nStoria.\nIl 15 settembre 1956 The Fabulous Moolah, vinse l'NWA Women's Championship sconfiggendo Judy Grable nella finale di un torneo indetto per l'occasione. Nel 1983, Moolah, che possedeva i diritti del titolo, lo vendette a Vince McMahon che lo adott\u00f2 nella sua federazione e lo rinomin\u00f2 WWF Women's Championship. La cintura fu al centro di critiche nel 1995, quando l'allora campionessa Alundra Blayze lasci\u00f2 la federazione per accasarsi alla rivale World Championship Wrestling: nel corso di una puntata di \"Monday Nitro\" la donna gett\u00f2 la cintura in un bidone della spazzatura; il titolo non fu pi\u00f9 difeso fino al 1998, quando fu reso nuovamente attivo. Nel tardo 2002, il Women's Championship fu assegnato al roster di \"Raw\". Il 19 settembre 2010 il titolo viene definitivamente unificato con il Divas Championship da Michelle McCool a Night of Champions. Il 3 aprile 2016, a WrestleMania 32, \u00e8 stato introdotto un nuovo titolo femminile, in sostituzione del Divas Championship, il Women's Championship, che tuttavia non \u00e8 da considerarsi come una continuazione del vecchio titolo femminile ma come un titolo nuovo (che verr\u00e0 poi rinominato Raw Women's Championship).\nThe Fabulous Moolah mantenne il titolo per quasi ventotto anni combattendo pochissimi match a causa dello scarso interesse da parte del mondo del wrestling verso quella cintura. Anche se dal 1956 al 1978 il titolo \u00e8 appartenuto all'NWA, dove Moolah ha perso il titolo quattro volte, quando il titolo \u00e8 passato alla WWF non sono stati riconosciuti i cambi di titolo di campionessa.\nRegni.\nLa campionessa inaugurale fu Fabulous Moolah. Il titolo \u00e8 stato reso vacante due volte e ci sono state in totale ventinove diverse campionesse ufficiali, con Fabulous Moolah che detiene il record per il regno pi\u00f9 lungo di sempre con 10.170 giorni mentre Mickie James detiene il record per il regno pi\u00f9 breve, durato appena due minuti. Trish Stratus detiene il record per il maggior numero di regni con 7. The Fabulous Moolah detiene inoltre il record di campionessa pi\u00f9 anziana, avendo vinto il titolo all'et\u00e0 di 76 anni, mentre Wendi Richter ha vinto il titolo all'et\u00e0 di 22 anni, il che la rende la pi\u00f9 giovane detentrice del titolo.\nCintura.\nL'ultimo design del titolo era molto semplice e la placca centrale dorata era di forma ovale, con la scritta \"Women's Champion\" (\"Campionessa delle donne\") in rosso, mentre la cintura era di cuoio nero. Ai lati della cintura, c'erano due placche ovali dorate con un planisfero azzurro nel mezzo e il logo della WWF prima e la WWE poi al centro.\nRoster in cui il titolo \u00e8 stato esclusivo.\nLa lista che segue indica le date in cui il titolo \u00e8 diventato esclusivo di uno dei tre differenti \"roster\"."}
{"id": "557714", "revid": "775372", "url": "https://it.wikipedia.org/wiki?curid=557714", "title": "Tamil Eelam", "text": "Il Tamil Eelam (tamil: \u0ba4\u0bae\u0bbf\u0bb4\u0bcd \u0b88\u0bb4\u0bae\u0bcd, tami\u1e3b \u012b\u1e3bam) \u00e8 il nome dato dai tamil allo Stato indipendente cui aspirano i loro movimenti nazionalisti, sito nelle regioni settentrionale e orientale dell'isola di Sri Lanka. \"Ila\u1e45kai\" (\u0b87\u0bb2\u0b99\u0bcd\u0b95\u0bc8) e \"\u012a\u1e3bam\" (\u0b88\u0bb4\u0bae\u0bcd) sono i nomi tamil per l'intera isola.\nIl Tamil Eelam \u00e8 stato riconosciuto fino al maggio 2009 come stato indipendente dalla sola organizzazione LTTE (\"Liberation Tigers of Tamil Eelam\" in inglese, o \"le tigri liberatrici del Tamil Eelam\"), organizzazione paramilitare responsabile di azioni di guerriglia e attentati nell'intera Sri Lanka. LTTE \u00e8 arrivata a controllare circa il 40-50% dei territori del Tamil Eelam, corrispondente ai distretti di Kilinochchi e Mullaiththeevu, la maggior parte dei distretti di Mannar, Batticaloa e Vavuniya e parte dei distretti di Trincomalee e Amparai.\nLa porzione nordorientale dello Sri Lanka era sotto il controllo del LTTE, ed era governata di fatto come uno Stato quasi indipendente, con le proprie corte suprema, polizia, esercito, marina, aviazione, servizi segreti, e persino una banca centrale. Il territorio non ha mai avuto una valuta, usando la rupia indiana. IL LTTE aveva spesso accusato il governo di imporre un embargo sulle merci indispensabili, causando disagi alla popolazione.\nUna questione centrale.\nLa concezione di Eelam o patria \u00e8 una questione centrale nel conflitto etnico in Sri Lanka che si protrae da pi\u00f9 di due decenni. Fu proposta per la prima volta dal Fronte Unito per Liberazione del Tamil, (TULF), nel 1976. Il TULF era una coalizione di partiti del Tamil che si candidarono alle elezioni del 1977 per uno Stato indipendente per i Tamil in Sri Lanka. Nelle elezioni il TULF fu eletto al parlamento dalle province nord-orientali. Per contrastare le tendenze separatiste, nel 1978 il governo aggiunse un nuovo articolo alla costituzione che richiedeva ai membri del Parlamento di giurare per l'unit\u00e0 del Paese, cosa che provoc\u00f2 il boicottaggio del Parlamento da parte del TULF. Cos\u00ec nacque un numero di gruppi militanti che combattevano per uno Stato indipendente.\nCome \u00e8 usato dal TULF e dai gruppi militanti, \"Tamil Eelam\" si riferisce solamente alle zone nordorientali dello Sri Lanka (principalmente, i distretti di Jaffna, Kilinochchi, Mullaitivu, Mannar, Puttalam, Trincomalee, Vavuniya, Batticaloa e Amparai rivendicati dai Tamil come la loro patria. Alcuni dei primi gruppi militanti come il EPRLF, comunque, aderivano ad un concetto pi\u00f9 ampio di \"Eelam\", per il quale essi intendevano tutte le regioni dell'isola con una maggioranza Tamil, includendo i distretti dell'entroterra con una maggioranza di insediamenti Tamil, tradizionalmente parte dei territori cingalesi.\nPer una serie di questioni pratiche, tuttavia, la domanda di uno Stato indipendente \u00e8 limitata al Tamil Eelam, e particolarmente alle province settentrionali e orientali.\nDal 1948 al 2002 ci sono stati approssimativamente 38 gruppi armati che hanno combattuto alternatamente per l'indipendenza di questo Stato. Questo numero include gruppi pi\u00f9 conosciuti come il LTTE (conosciuto anche come \"Tamil Tigers\" o le \"tigri tamil\"), TELO \u2013 Tamil Eelam Liberation Organization, EPRLF \u2013 Eelam People's Revolutionary Liberation Front, PLOTE \u2013 People's Liberation Organization of Tamil Eelam, EROS \u2013 Eelam Revolutionary Organization of Students, e i meno conosciuti come TEA \u2013 Tamil Eelam Army, FTA\u00a0\u2013 Ilankai Freedom Tamil Army, SRSL \u2013 Socialist Revolutionary Social Liberation.\nNel 2009 le tigri tamil sono state militarmente sconfitte dall'esercito regolare dello Sri Lanka."}
{"id": "557723", "revid": "120018422", "url": "https://it.wikipedia.org/wiki?curid=557723", "title": "Dean Benedetti", "text": "Biografia.\nDino Alipio Benedetti detto \u00abDean\u00bb nacque il 28 giugno 1922 a Ogden (Utah, Stati Uniti) da Amede Benedetti, emigrante di Torre del Lago e capo operaio delle ferrovie Southern Pacific.\nMostr\u00f2 subito interesse per la musica, compiendo studi regolari fino a entrare a diciotto anni all'universit\u00e0 del Nevada dove si distinse nel baseball e nel basket. Per studiare all'universit\u00e0 si trasfer\u00ec a Reno con il fratello Rigoletto e cominci\u00f2 a suonare il sax e la tromba. Nel 1943 and\u00f2 a vivere a Los Angeles con la moglie Beverly, iniziando a suonare professionalmente e formando un'orchestra propria, i \u201cDean Benedetti's Baron of Rhythm\u201d, tra i quali figurava Jimmy Knepper, un trombonista che diverr\u00e0 poi celebre con Charles Mingus. In quel periodo Dean suonava il sax seguendo lo stile di Coleman Hawkins, prima di innamorarsi dello stile di Lester Young. Nel 1945 conobbe Charlie Parker, e questo incontro gli cambi\u00f2 letteralmente la vita.\nTrasform\u00f2 la sua orchestra in un gruppo be bop e fin\u00ec col seguire Parker a New York in ogni suo concerto e anche in ogni sua sregolatezza, incidendo i suoi assoli con un registratore portatile su vinile.\nQuesti documenti d'immenso valore furono lasciati al fratello Rigoletto e pubblicati poi in un prezioso cofanetto dalla 'Mosaic Records'. \nNel 1949 Dean accus\u00f2 i primi sintomi della \"miastenia gravis\", malattia che l'avrebbe portato poi alla morte..\nTorn\u00f2 con la famiglia a Torre del Lago nel tentativo di curarsi e fu soprannominato, non senza una certa mancanza di rispetto, \u201cBandolero Stanco\u201d dai compaesani, poich\u00e9 a causa degli effetti devastanti della patologia cronica egli si trascinava sempre pi\u00f9 faticosamente e lentamente. Logorato nel fisico, mor\u00ec il 20 gennaio 1957 all'et\u00e0 34 anni, come il suo idolo \"Bird\", e ancora oggi riposa nel cimitero del paese. Visse di musica sino alla fine, insegnando e scrivendo arrangiamenti fra l'altro anche per Renato Carosone. Laci\u00f2 trascrizioni di assoli jazz, oltre ad appunti e bozze di sue composizioni mai terminate.\nGli \u00e8 stata intitolata una via a Torre del Lago. Riposa nel cimitero della localit\u00e0 versiliese.\nDean Benedetti Jazz Festival.\nIl Dean Benedetti Jazz Festival \u00e8 stata una manifestazione di musica jazz nata nel 2000 a Torre del Lago Puccini, dedicata alla memoria del sassofonista italo-americano. Si svolgeva principalmente nel periodo estivo, la direzione artistica era curata dal trombettista Andrea Tofanelli mentre l'organizzazione generale da Stefano Nari."}
{"id": "557724", "revid": "228587", "url": "https://it.wikipedia.org/wiki?curid=557724", "title": "Desiderio di Cahors", "text": "Biografia.\nNacque da una nobile famiglia franca dell'Aquitania, che possedeva vaste estensioni di terreno nella regione di Albi.\nDurante l'infanzia Desiderio era profondamente impressionato dall'atmosfera religiosa della sua famiglia. Il padre Salvio era un devoto cristiano e sua madre Herchenfresa una donna dotata di un serio sentimento religioso.\nA corte.\nCon due suoi fratelli Rustico e Siagro, Desiderio, ancora ragazzo, fu inviato alla corte del re dei Franchi, Clotario II (548 - 629), e con altri adolescenti di nobile famiglia ricevette un'elevata istruzione alla scuola palatina dei Merovingi, da dove nel VII secolo provennero molti vescovi.\nRustico si fece prete e poi divenne vescovo di Cahors; Siagro divent\u00f2 conte del territorio di Albi e prefetto della citt\u00e0 di Marsiglia; Desiderio si ferm\u00f2 a corte dove ricopr\u00ec l'importante incarico di tesoriere reale, ufficio che conserv\u00f2 fino all'avvento al trono del nuovo re, Dagoberto I (629 - 639), di cui divenne consigliere privato. Dopo la morte di Siagro (629), si dice che abbia ottenuto la prefettura di Marsiglia, ma questa notizia \u00e8 incerta.\nFedele agli ammonimenti della madre, Desiderio condusse a corte lo stile di vita monastico, ed esercit\u00f2 il suo incarico con grande dedizione.\nVescovo.\nNel 636 suo fratello, il vescovo Rustico di Cahors, venne assassinato e pertanto il clero e la popolazione della citt\u00e0 acclamarono Desiderio come suo successore. Con una lettera dell'8 aprile, Dagoberto rese noto il suo consenso e Desiderio fu consacrato Vescovo di Cahors da san Sulpizio il Pio, vescovo di Bourges.\nFece uso delle sue intime relazioni con la Corte per gli interessi della sua Chiesa: come dimostrano le sue lettere, conserv\u00f2 un'operosa collaborazione con i pi\u00f9 importanti vescovi del suo tempo, molti dei quali erano stati educati assieme a lui alla corte del re.\nFu uno zelante promotore della vita monastica e fond\u00f2 un monastero nelle vicinanze di Cahors, la cui chiesa fu dedicata a \"sant'Amanzio\". Successivamente il convento fu chiamato dal suo fondatore \"San G\u00e9ry\" (cio\u00e8 Dierius, da Desiderio).\nDiresse anche un convento femminile, come possiamo dedurre da una lettera da lui scritta all'abbadessa Aspasia. Sotto la sua autorit\u00e0 e con il suo aiuto fu allo stesso modo fondato nella sua diocesi il monastero di San Pietro di Moissac.\nDesiderio fu molto sollecito per la promozione della liturgia e per la perfezione della vita religiosa; fece costruire tre grandi basiliche all'interno e nei pressi di Cahors (\"Santa Maria\", \"San Pietro\" e \"San Giuliano\") e un oratorio in onore di \"san Martino\".\nImpose al clero una disciplina molto severa. Promosse anche lo sviluppo economico della citt\u00e0 di Cahors, facendo costruire un acquedotto ed erigendo le mura e le torri che proteggevano la citt\u00e0. Desiderio persuase i nobili della sua diocesi a dare ricchezze in dotazione alle chiese e ai monasteri. Con il suo testamento (649 - 650) diede tutti i suoi possedimenti alla cattedrale, alle chiese e ai monasteri della sua sede episcopale. Mentre risiedeva nei suoi possedimenti terrieri nel distretto di Albi, si ammal\u00f2 e mor\u00ec nella sua villa di Wistrilingo, che era stata donata al monastero di \"Sant'Amanzio\". Il suo corpo fu portato a Cahors e sotterrato nella Chiesa di \"Sant'Amanzio\".\nPossediamo una \"Vita\" di Desiderio scritta poco dopo la sua morte, una raccolta delle sue lettere e delle epistole a lui indirizzate, una sua \"Vita\" di san Sulpizio ed una narrazione delle leggende miracolistiche relative alla sua tomba."}
{"id": "557725", "revid": "7336", "url": "https://it.wikipedia.org/wiki?curid=557725", "title": "Fanoni", "text": ""}
{"id": "557734", "revid": "599013", "url": "https://it.wikipedia.org/wiki?curid=557734", "title": "Helmut Rahn", "text": "Nazionale della , vinse il campionato del mondo 1954 nella cui finale segn\u00f2 la doppietta decisiva contro l'.\nCarriera.\nClub.\nInizi\u00f2 a giocare nelle giovanili dell'Altenessen 1912 nel 1938, rimanendo fino al 1946. Passato all'Oelde 1919, nel 1950-51 gioc\u00f2 per il Sportfreunde Katernberg.\nNel 1951 pass\u00f2 al Rot-Weiss Essen, squadra con cui conobbe i maggiori successi della sua carriera. Nel 1953 vinse la Coppa di Germania e nel 1955 il titolo nazionale.\nPassato nel 1959-1960 al Colonia, dal 1960 gioc\u00f2 nell'Enschede nei Paesi Bassi per tornare in Bundesliga nel 1963 al con cui gioc\u00f2 fino al 1965 \nNazionale.\nIn Nazionale esord\u00ec il 21 novembre 1951 contro la ad Istanbul e un mese dopo segn\u00f2 il primo gol contro il proprio ad Essen. Titolare dall'anno successivo, vinse il Mondiale del 1954.\nSegn\u00f2 4 reti in totale al campionato del mondo, e nella finale contro l', sotto per 2-0 dopo otto minuti, Rahn realizz\u00f2 il pareggio al 18'. Negli ultimi minuti segn\u00f2 il gol della vittoria sugli ungheresi. La storia di questa vittoria venne raccontata nel film \"Il miracolo di Berna\", in cui viene dedicata un'ampia parte anche al suo personaggio.\nAi Mondiali del 1958 segn\u00f2 6 reti con la Germania eliminata in semifinale: divenne cos\u00ec il primo giocatore a segnare 4 reti in due Mondiali diversi e al tempo era il terzo cannoniere mondiale con 10 reti.\nLasci\u00f2 la Nazionale nel 1960, dopo 40 incontri con 21 reti.\nL'11 luglio 2004, 50 anni dopo la finale di Berna, fu innalzata una sua statua a grandezza naturale presso lo stadio di Essen, nella piazza che porta il suo nome. Alla sua scomparsa, avvenuta nel 2003, la sua salma venne tumulata nel cimitero Margherita di Essen."}
{"id": "557742", "revid": "380654", "url": "https://it.wikipedia.org/wiki?curid=557742", "title": "World Tag Team Championship (WWE)", "text": "Il World Tag Team Championship \u00e8 stato un titolo di wrestling per la categoria di coppia della WWE, creato il 3 giugno 1971 e ritirato il 16 agosto 2010.\nPrima della creazione del WWE Tag Team Championship nel 2002, il titolo \u00e8 stato il massimo riconoscimento per la categoria di coppia della World Wrestling Federation/Entertainment per buona parte dei suoi primi anni.\nStoria.\nIl titolo nacque con il nome WWWF World Tag Team Championship. I primi campioni in assoluto sono stati Luke Graham e Tarzan Tyler il 3 giugno 1971, dopo aver conquistato la vittoria in un torneo. Nel 1979 il cambio di nome della federazione port\u00f2 ad una trasformazione anche nei nomi dei titoli e la cintura assunse la denominazione di WWF World Tag Team Championship. Il 18 novembre 2001, a \"Survivor Series\", il titolo fu unificato col WCW Tag Team Championship quando i Dudley Boyz sconfissero gli Hardy Boyz in uno Steel Cage match. Con il nuovo cambio di nome della federazione avvenuto nel 2002, il titolo venne rinominato WWE Tag Team Championship.\nIn seguito alla \"Brand Extension\" del marzo 2002, l'allora tag team regnante formato dai Billy and Chuck pass\u00f2 al roster di \"SmackDown!\" insieme al titolo. Quando le cinture furono vinte da Christian e Lance Storm, il titolo fu riportato a \"Raw\", diventando cos\u00ec un elemento esclusivo dello \"show rosso\". Successivamente \u00e8 stato creato dalla General Manager di \"SmackDown!\", Stephanie McMahon, il WWE Tag Team Championship, titolo di coppia esclusivo del roster di \"SmackDown!\" e il titolo di coppia di \"Raw\" venne rinominato World Tag Team Championship.\nIl 5 aprile 2009, a \"WrestleMania XXV\", Carlito e Primo, allora detentori del WWE Tag Team Championship, sconfissero John Morrison e The Miz, allora detentori del World Tag Team Championship, in un Lumberjack match: i due titoli vennero quindi unificati in un titolo unico noto con il nome di Unified WWE Tag Team Championship, mantenendo per\u00f2 tutte e quattro le cinture. I due titoli di coppia rimasero indipendenti e vennero difesi in ogni roster.\nNella puntata di \"Raw\" del 16 agosto 2010 il General Manager anonimo di \"Raw\" decise di togliere lo Unified WWE Tag Team Championship per sostituirlo con due nuove cinture, rinominate semplicemente WWE Tag Team Championship, presentate da Bret Hart e consegnate agli allora campioni David Hart Smith e Tyson Kidd; di conseguenza il World Tag Team Championship venne ritirato.\nRegni.\nI campioni inaugurali furono Luke Graham e Tarzan Tyler. Il titolo \u00e8 stato reso vacante otto volte e ci sono stati in totale centosedici diversi tag team con altrettanti centosessantasei diversi campioni ufficiali, con i Demolition che detengono il record per il regno pi\u00f9 lungo di sempre con 478 giorni, mentre Edge e Christian detengono il record per il regno pi\u00f9 breve con un'ora. I Dudley Boyz detengono il record per il maggior numero di regni come tag team con 8, mentre Edge detiene il record per il maggior numero di regni come wrestler individuale con 12. Mr. Fuji detiene il record del regno pi\u00f9 lungo come campione individuale con 932 giorni combinati. Il campione pi\u00f9 anziano \u00e8 Ric Flair, che ha vinto il titolo all'et\u00e0 di 57 anni, mentre il campione pi\u00f9 giovane \u00e8 Ren\u00e9 Dupr\u00e9e, che ha vinto il titolo all'et\u00e0 di 19 anni.\nCintura.\nIl design del titolo, quando questi era noto come WWF Tag Team Championship, presentava una placca dorata al centro con un'aquila in alto, un planisfero azzurro nel mezzo e la scritta \"World Tag Team Wrestling Champions\". In seguito, quando il titolo venne chiamato semplicemente World Tag Team Championship il design cambi\u00f2, presentando un planisfero rosso nel centro e con la scritta \"Tag Team Champions\", nonostante il nome indicasse che il titolo fosse mondiale; ai lati, inoltre, vi erano quattro placche (due per ogni lato): le prime due rappresentavano due wrestler in oro su sfondo nero intenti a combattere, le ultime due il logo della WWE.\nCambi di roster.\nLa lista che segue indica le date in cui il titolo \u00e8 diventato esclusivo di uno dei tre differenti roster."}
{"id": "557755", "revid": "486946", "url": "https://it.wikipedia.org/wiki?curid=557755", "title": "Buyang", "text": ""}
{"id": "557762", "revid": "277947", "url": "https://it.wikipedia.org/wiki?curid=557762", "title": "Antonio e Cleopatra (Shakespeare)", "text": "Antonio e Cleopatra (\"Antony and Cleopatra\") \u00e8 una tragedia storica di William Shakespeare in cinque atti. Apparve sulla scena per la prima volta nel 1607 o nel 1608, e fu stampata nel \"First folio\" nel 1623.\nLa tragedia segue la relazione tra Cleopatra e Marco Antonio dalla guerra contro i Parti fino al suicidio di Cleopatra.\nL'antagonista \u00e8 rappresentato da Cesare Ottaviano, triumviro e futuro primo imperatore di Roma.\nTrama.\nAntonio, triumviro di Roma insieme ad Ottaviano e a Marco Emilio Lepido, si \u00e8 fermato in Egitto dopo essersi innamorato della regina Cleopatra. Antonio riceve la notizia che sua moglie, Fulvia, si \u00e8 ribellata contro Ottaviano insieme a Lucio Antonio, ed \u00e8 morta a causa di una malattia. Ora il triumvirato \u00e8 minacciato da Sesto Pompeo, figlio del Pompeo avversario di Giulio Cesare. Pompeo ha raccolto una flotta, insieme ai pirati Menecrate e Mena e controlla la Sardegna e la Sicilia.\nA causa di questa situazione, Antonio \u00e8 consapevole che deve tornare a Roma. Nonostante l'opposizione di Cleopatra, parte.\nTornato a Roma, Ottaviano convince Antonio a sposare sua sorella, Ottavia, per saldare il legame tra i due generali. Il luogotenente di Antonio, Enobarbo, sa che Ottavia non potr\u00e0 appagarlo, dopo esser stato con Cleopatra. In un famoso passo, egli descrive il fascino di Cleopatra con un'iperbole: \"L'et\u00e0 non pu\u00f2 appassirla, n\u00e9 l'abitudine rendere insipida la sua variet\u00e0 infinita: le altre donne saziano i desideri che esse alimentano, ma ella affama di s\u00e9 laddove pi\u00f9 si prodiga: poich\u00e9 le cose pi\u00f9 vili acquistano grazia in lei, cos\u00ec che i sacerdoti santi la benedicono nella sua lussuria.\"\nUn indovino mette in guardia Antonio: \"se giochi con lui ad un gioco qualunque, sei sicuro di perdere\"\nIn Egitto, Cleopatra viene a sapere del matrimonio di Antonio, e mette in atto una terribile vendetta nei confronti del messaggero che le riferisce la notizia. La sua collera si placa solo quando le sue cortigiane le assicurano che Ottavia \u00e8 brutta, almeno secondo i canoni estetici elisabettiani: bassa, rozza, con il viso rotondo e con capelli sciupati.\nI triumviri discutono con Pompeo, e gli offrono un accordo: egli pu\u00f2 mantenere il controllo della Sicilia e della Sardegna ma deve aiutarli a \"liberare tutto il mare dai pirati\" e mandargli un tributo in grano. Dopo qualche esitazione, Pompeo accetta. I generali s'intrattengono in un festino sulla galea di Pompeo. Mena consiglia a Pompeo di uccidere i triumviri per diventare condottiero di Roma, ma egli non accetta. Pi\u00f9 tardi, Ottaviano e Lepido rompono la tregua con Pompeo, e i combattimenti ripartono. Questa decisione \u00e8 disapprovata da Antonio, che \u00e8 furente.\nUna volta ritornato ad Alessandria, Antonio incorona se stesso e Cleopatra sovrani dell'Egitto e del terzo orientale dell'impero romano, che era il territorio posseduto da Antonio in quanto triumviro. Egli accusa Ottaviano di non aver spartito con lui le terre conquistate a Pompeo, ed \u00e8 indispettito dal fatto che Lepido, imprigionato da Ottaviano dopo una ribellione, sia stato escluso dal triumvirato. Ottaviano cede all'ultima richiesta [non chiaro:quale richiesta?], ma \u00e8 molto deluso dal comportamento di Antonio.\nAntonio si prepara a dare battaglia ad Ottaviano. Enobarbo lo spinge a dare battaglia sulla terraferma, dove egli sarebbe avvantaggiato, anzich\u00e9 in mare, dove le navi di Ottaviano sono pi\u00f9 leggere e meglio condotte. Antonio rifiuta, in quanto era stato sfidato da Ottaviano ad una battaglia navale.\nCleopatra s'impegna a mettere la sua flotta a disposizione di Antonio; ma, durante la battaglia navale, la regina abbandona il campo con le sue sessanta navi. Antonio la insegue causando cos\u00ec la disfatta del suo esercito. Vergognandosi per i suoi gesti, dovute all'amore che egli prova per Cleopatra, Antonio la richiama per averlo fatto sembrare un codardo, ma pone anche il suo amore sopra ogni altra cosa, dicendo \"datemi un bacio, questo basta a compensarmi.\"\nOttaviano manda un messaggero a chiedere a Cleopatra di consegnargli Antonio, e di allearsi con lui. Ella esita, e flirta col messaggero; nel frattempo, Antonio entra in scena e, rabbioso, condanna il comportamento della principessa. Fa frustare il messaggero, e finalmente perdona Cleopatra, e le promette di combattere un'altra battaglia per lei, questa volta sulla terraferma.\nAlla vigilia della battaglia, i soldati di Antonio odono strani oracoli, che interpretano come la perdita di protezione per il loro condottiero, da parte del dio Ercole. Inoltre, Enobarbo, lo storico luogotenente di Antonio, lo abbandona per passare dalla parte del nemico. Invece di confiscare i beni di Enobarbo, che erano stati lasciati presso Antonio durante la fuga da Ottaviano, Antonio ordina che tali beni siano riportati a Enobarbo. Enobarbo \u00e8 talmente colpito dalla generosit\u00e0 di Antonio, e cos\u00ec pieno di vergogna per la sua infedelt\u00e0, che si suicida.\nLa battaglia comincia bene per Antonio, finch\u00e9 Ottaviano non la tramuta in una battaglia navale. Ancora una volta, Antonio perde, la sua flotta si arrende, ed egli denuncia Cleopatra: \"questa infame egiziana mi ha tradito.\"\nAntonio decide allora di uccidere la regina per il suo ennesimo tradimento. Cleopatra capisce che l'unico modo per riconquistare l'amore di Antonio, \u00e8 quello di fargli credere che si \u00e8 uccisa, col nome di Antonio come ultime parole. Ella si rinchiude nel suo mausoleo, e aspetta il ritorno di Antonio.\nIl suo piano, per\u00f2, fallisce: invece che correre per vedere Cleopatra morta, con il cuore pieno di rimorso, Antonio decide che la sua vita non ha pi\u00f9 senso. Chiede a Erote, uno dei suoi pi\u00f9 intimi amici, di trapassarlo con una spada; Erote non riesce per\u00f2 ad uccidere il suo generale, e si suicida. Antonio ammira il coraggio di Erote e cerca di morire allo stesso modo, ma si ferisce solamente. In uno stato di dolore lancinante, scopre che, in realt\u00e0, Cleopatra \u00e8 ancora viva. Si trascina fino al suo mausoleo, e muore tra le sue braccia.\nOttaviano si reca da Cleopatra e cerca di convincerla ad arrendersi. Ella per\u00f2 rifiuta orgogliosa, per non essere trascinata in trionfo per le vie di Roma come una schiava qualsiasi. Cleopatra descrive alla cortigiana Ira la loro probabile sorte: \"istrioni di pronto ingegno improvviseranno commedie su di noi, rappresentando i nostri conviti alessandrini; Antonio sar\u00e0 raffigurato ubriaco, ed io vedr\u00f2 qualche giovanotto travestito da stridula Cleopatra avvilire la mia grandezza in atteggiamento da prostituta.\" Questo discorso \u00e8 intriso di ironia drammatica, perch\u00e9 al tempo di Shakespeare la parte di Cleopatra era veramente recitata da un \"giovanotto travestito\", e la tragedia di Shakespeare raffigura i festini di un Antonio ubriaco.\nCleopatra decide di suicidarsi insieme alle sue ancelle Carmiana e Iras usando il veleno di un aspide. Muore serena pensando di rivedere Antonio nell'aldil\u00e0. Ottaviano scopre i corpi morti e ordina che sia data loro sepoltura con un funerale solenne.\nComposizione e stampa.\nL\"Antonio e Cleopatra\" entr\u00f2 a far parte del Stationers' Register (una forma di copyright) nel maggio del 1608, ma fu stampato solo nell'in folio del 1623.\nLe edizioni moderne dividono la tragedia nei cinque atti convenzionali, bench\u00e9 Shakespeare non avesse creato n\u00e9 una divisione in atti n\u00e9 nelle quaranta scene separate in cui \u00e8 di solito articolata la tragedia.\nQuesto alto numero di scene (molto pi\u00f9 alto di quello usato nelle altre opere) corrisponde agli spostamenti dell'azione, da Alessandria d'Egitto, all'Italia, alla Sicilia, alla Siria, ad Atene e ad altre parti dell'impero egiziano e romano.\nLa tragedia conta trentaquattro personaggi che dicono almeno una battuta; il numero \u00e8 nella media delle altre opere di Shakespeare di questa portata.\nCommento.\nMolti studiosi dell'opera cercano di spiegare la natura ambivalente di molti dei personaggi. Sono Antonio e Cleopatra dei veri eroi tragici, o sono in realt\u00e0 troppo buffi e pieni di difetti per essere tragici? L'anima della loro relazione \u00e8 l'amore, o, invero, la lussuria? \u00c8 la loro passione totalmente distruttiva, o mostra invece anche elementi trascendenti? E infine, Cleopatra si uccide per amore di Antonio, o perch\u00e9 \u00e8 troppo orgogliosa per esser portata in trionfo da Ottaviano? Anche Ottaviano \u00e8 un personaggio molto ambiguo; egli pu\u00f2 infatti essere visto sia come un condottiero buono e dall'animo nobile, che ricerca solamente la prosperit\u00e0 di Roma, o anche come un politico crudele e senza scrupoli.\nRappresentazioni e adattamenti.\nLa tragedia a teatro.\nLa data e il teatro della prima rappresentazione di \"Antonio e Cleopatra\" sono oggetto di dibattito accademico, ma la tragedia \u00e8 stata presumibilmente portata in scena dai King's Men per la prima volta tra il 1606 e il 1607 in un teatro all'aperto come il Globe Theatre o uno privato al chiuso come il Blackfriars Theatre. Alcuni accademici ritengono per\u00f2 che l'opera sia procedente alla congiura delle polveri, scritta forse tra il 1603 e il 1604; per certi critici la prominenza del tema politico e la natura aristocratica dei personaggi suggeriscono anche che non sia da escludere la possibilit\u00e0 che la tragedia sia andata in scena alla corte di Giacomo I d'Inghilterra. Nel 1669 i registri del Lord Chamberlain riportano una precedente rappresentazione di \"Antonio e Cleopatra\" al Blackfriars, un teatro che avrebbe quindi presentato l'opera a un pubblico pi\u00f9 selezionato e aristocratico.\nLa fortuna dell'opera cambi\u00f2 dopo la Restaurazione, quando la tragedia di John Dryden \"Tutto per amore\" soppiant\u00f2 la versione shakespeariana della storia di Antonio e Cleopatra sulle scene londinesi. La versione di Dryden non era solo pi\u00f9 vicina al nuovo gusto del pubblico, ma anche di pi\u00f9 facile messa in scena, dato che i personaggi erano stati ridotti da trentaquattro a dieci. Il conflitto tra amore e onore era meno marcato nella tragedia di Dryden, che allo stesso tempo ampli\u00f2 la figura di Cleopatra come eroina tragica in un periodo in cui le donne potevano calcare per la prima volta recitare sulle scene inglesi. L'opera di Dryden si dimostr\u00f2 popolare con il pubblico londinese, tanto da essere messa in scena a Londra per centroventitr\u00e9 rappresentazioni nel corso del XVIII secolo.\nIl diciannovesimo secolo vide un ritorno in auge della tragedia shakesperiana, anche se Antonio e Cleopatra tendeva ad essere portato in scena non nella versione tramandata dal First Folio, bens\u00ec in adattamenti spuri che alternavano scene di Shakespeare con quelle dell'opera di Dryden. Diverse delle scene furono eliminate interamente, soprattutto quelle pi\u00f9 politiche, per favorire sfarzose messe in scena dei momenti bellici e per attirare l'attenzione sui momenti pi\u00f9 romantici e melodrammatici. Nel 1813 John Philip Kemble allest\u00ec una messa in scena faraonica a Covent Garden con una processione funebre con quarantacinque coristi come epilogo, mentre vent'anni dopo William Charles Macready volle portare sul palco le flotte egizie e romane per la battaglia di Azio in un revival al Theatre Royal Drury Lane. Nel 1849 Samuel Phelps cur\u00f2 un'altra messa in scena titanica al Teatro Sadler's Wells con una parata militare che accompagnava il ritorno di Antonio ad Alessandria, ricevuto da Cleopatra con la sua guardia egizia e quella amazzone. La pi\u00f9 stravagante delle produzioni del secolo fu probabilmente quella allestita al Drury Lane da Chatterton nel 1873: il testo di Shakespeare fu ridotto a sole dodici scene, che per\u00f2 includevano una ricca rappresentazione della battaglia di Azio, un balletto, trenta coristi, una processione di amazzoni per il matrimonio tra Antonio e Ottavia, nonch\u00e9 una barca per il primo incontro tra il generale romano e Cleopatra riccamente descritto da Enobarbo."}
{"id": "557774", "revid": "767487", "url": "https://it.wikipedia.org/wiki?curid=557774", "title": "Ayreon", "text": "Ayreon \u00e8 un progetto musicale fondato nel 1995 dal compositore e polistrumentista olandese Arjen Anthony Lucassen.\nStoria del gruppo.\n\"The Final Experiment\".\nIl primo album pubblicato da Arjen Anthony Lucassen con il nome di Ayreon \u00e8 stato \"The Final Experiment\", pubblicato nel 1995. Questo concept album racconta la storia di un menestrello cieco vissuto nel VI secolo in Gran Bretagna. Il suo nome \u00e8 Ayreon (\"His name is Ayreon\"). Probabilmente, a causa della cecit\u00e0 dalla nascita, Ayreon svilupp\u00f2 un \"sesto senso\" che gli permise un giorno di percepire un messaggio spedito da alcuni scienziati del 2084, quando inizier\u00e0 un processo di auto-distruzione durante un'ultima grande guerra. Ospiti di questo album ci sono ben 13 cantanti e 7 strumentisti, molti dei quali olandesi. \"The Final Experiment\" \u00e8 spesso menzionato come \"una delle prime metal opera e rinascita del genere opera rock. Questo album fu originariamente intitolato \"Ayreon: The Final Experiment\" ed Lucassen come compositore. In seguito ad una rivisitazione, il titolo fu cambiato in \"The Final Experiment\" e l'artista citato divenne Ayreon. Fu cos\u00ec che nacque il progetto Ayreon.\n\"Actual Fantasy\" e \"Into the Electric Castle\".\nIl 1996 ha visto la pubblicazione di \"Actual Fantasy\", unico album che non narra alcuna storia ben precisa. Ad esso hanno partecipato soltanto tre cantanti e altrettanti strumentisti. Alcuni temi che ispirarono Lucassen nella composizione di questo album si possono ritrovare nei due album successivi ' e '.\nDue anni pi\u00f9 tardi viene pubblicato il terzo album \"Into the Electric Castle\". Questo doppio album narra le vicende di otto personaggi provenienti da altrettanti periodi storici diversi, che si ritrovano in uno strano luogo senza tempo e senza spazio. Solo una voce far\u00e0 loro da guida all'interno di quest'avventura alla ricerca della via d'uscita attraverso molti ostacoli e pericoli prima di arrivare al misterioso \"castello elettrico\". Questo album di carattere decisamente psichedelico viene raccontato attraverso le voci di otto cantanti (ognuno dei quali interpreta un personaggio) e grazie a undici strumentisti.\n\"The Universal Migrator\".\nI due album facenti parte del capitolo \"The Universal Migrator\" (2000) (uscirono come unico doppio album solo quattro anni pi\u00f9 tardi attraverso la Inside Out Music) narrano la storia dell'ultimo essere umano sopravvissuto, emigrato in una colonia su Marte. Nel primo capitolo del racconto, ', quest'uomo comincia un viaggio a ritroso nel tempo attraverso i pensieri ed i ricordi di alcune persone vissute nell'epoca umana, utilizzando un dispositivo denominato Dream Sequencer. Questo primo album, in stile rock progressivo, viene definito dallo stesso Arjen Anthony Lucassen come di genere \"atmospheric\". In seguito, il protagonista di questo viaggio virtuale viene proiettato indietro nel tempo fino al big bang. Nella seconda parte, ' (genere heavy metal), come nel primo, compaiono, come ormai di consuetudine, diversi cantanti e molti strumentisti di diversa estrazione musicale. Citiamo, tra gli altri ospiti di questo concept album, il frontman del gruppo musicale heavy metal Iron Maiden Bruce Dickinson.\n\"The Human Equation\".\nNel 2004 viene pubblicato \"The Human Equation\", pubblicato nuovamente come un doppio CD in un'unica uscita discografica. Come in \"Into the Electric Castle\", tutti i cantanti, presenti in questo racconto, hanno un loro ruolo (personaggi ed emozioni). Lucassen \u00e8 sempre alle prese con la fantascienza ma, in questa occasione, il luogo di questo viaggio \u00e8 la mente di un uomo entrato in coma in seguito ad uno strano incidente automobilistico, avvenuto in pieno giorno. Durante venti giorni (tanti quanti sono i brani presenti nell'album), l'uomo \"Me\", impersonato da James LaBrie (cantante dei Dream Theater), si trova a lottare con le sue emozioni cercando di non esserne sopraffatto.\nDopo il 2004, con il cambiamento di casa discografica da Transmission Records a Inside Out Music, Lucassen ripropose i suoi pi\u00f9 celebri lavori e, di alcuni di essi, realizz\u00f2 nuove versioni. Come gi\u00e0 anticipato, le due parti dell'album \"The Universal Migrator\" vennero unite in doppio album. \"Actual Fantasy\" usc\u00ec in versione \"Revisited\", con nuove parti di percussioni, basso, sintetizzatore e flauto e corredato di un aggiuntivo CD con contenuti video (DVD) in tecnologia Dolby Surround. Il 2005, nella ricorrenza del 10\u00ba anniversario della nascita del progetto Ayreon, fu l'anno dell'uscita della riedizione dell'album d'esordio \"The Final Experiment\" con un disco aggiuntivo in cui vengono proposte versioni inedite di alcuni brani dell'album in chiave semi-acustica.\n\"01011001\".\nNel gennaio 2008, dopo quattro anni dal precedente album in studio, esce \"01011001,\" caratterizzato da sonorit\u00e0 pi\u00f9 aggressive e tenaci delle opere precedenti. Come gi\u00e0 in passato, Arjen ha legato \"01011001\" con gli album precedenti; diversamente, per\u00f2, viene approfondito ci\u00f2 che negli altri album \u00e8 stato solo menzionato (come la razza \"Forever\" e ci\u00f2 che ha portato la razza umana alla distruzione), diventando una vera e propria conclusione della storia.\nLa divisione in due CD rispecchia fortemente l'ambientazione: il primo, ambientato sul pianeta Y (luogo della razza Forever), ed il secondo, sul pianeta Terra (Earth, luogo della razza umana). Cripticamente, Lucassen, congiunge il titolo dell'opera con il nome del pianeta Y; infatti, in codice binario, 01011001 significa proprio \"Y\".\nAl disco hanno partecipato artisti quali Simone Simons degli Epica, Hansi K\u00fcrsch dei Blind Guardian, Daniel Gildenl\u00f6w dei Pain of Salvation, Bob Catley dei Magnum e J\u00f8rn Lande.\n\"The Theory of Everything\".\nIl 28 ottobre 2013 viene pubblicato come doppio CD \"The Theory of Everything,\" che comprende quattro fasi da oltre 20 minuti per un totale di 42 brani. Oltre a Arjen Anthony Lucassen e al batterista Ed Warby, anche in questo album hanno preso parte numerosi cantanti e strumentisti, tra cui Cristina Scabbia dei Lacuna Coil, Marco Hietala dei Nightwish, Jordan Rudess dei Dream Theater, Rick Wakeman (ex-Yes), John Wetton (ex-King Crimson), Steve Hackett e Keith Emerson.\nLa trama, non pi\u00f9 fantascientifica, \u00e8 ambientata in un mondo realistico e si distacca dai precedenti album, non facendo alcun riferimento all'universo immaginario nel quale sono ambientati. Secondo Arjen, infatti, approfondire ulteriormente la trama delle opere precedenti avrebbe reso \"The Theory of Everything\" troppo complicato e di difficile comprensione per chi non conoscesse gli altri album.\n\"The Theater Equation\" e \"The Source\".\nL'8 aprile 2016 \u00e8 stata annunciata la pubblicazione dell'album dal vivo \"The Theater Equation\", pubblicato il mese seguente e contenente l'esibizione integrale del sesto album \"The Human Equation\" tenuta il 20 settembre 2015 presso il Nieuwe Luxor Theater di Rotterdam. Il 23 aprile dello stesso anno Lucassen ha firmato un contratto discografico con la Mascot Label Group, che ha ripubblicato l'intera discografia per il download digitale.\nA inizio ottobre l'artista ha pubblicato un video in cui \u00e8 stata rivelata la pubblicazione del nono album in studio, prevista per il 2017. Due mesi pi\u00f9 tardi sono stati rivelati anche i vari cantanti e strumentisti che hanno preso parte alle registrazioni dell'album, tra cui Floor Jansen dei Nightwish, James LaBrie dei Dream Theater, Mark Kelly dei Marillion, Paul Gilbert, Russell Allen dei Symphony X, Simone Simons degli Epica e Tommy Rogers dei Between the Buried and Me.\nIl 19 gennaio 2017 Lucassen ha annunciato il titolo dell'album, \"The Source\", rivelandone la lista tracce cinque giorni pi\u00f9 tardi. Il 26 gennaio \u00e8 stato pubblicato l'audio del brano d'apertura \"The Day That the World Breaks Down\", mentre il 23 febbraio \u00e8 uscito il lyric video per \"Everbody Dies\".\nIl 28 aprile 2017 l'album \u00e8 stato pubblicato dalla Mascot Label Group ed \u00e8 stato reso disponibile anche per lo streaming attraverso il canale YouTube di Lucassen.\nStile musicale.\nLo stile musicale di Ayreon deriva principalmente dall'heavy metal e dal rock progressivo, ma in esso vengono incorporate svariate sonorit\u00e0, dal folk alla musica classica fino all'elettronica per creare ci\u00f2 che alcuni definiscono come uno stile musicale completamente nuovo. Inoltre, nelle varie pubblicazioni viene alternata strumentazione tradizionale della musica rock (chitarra, basso, batteria, sintetizzatore, organo Hammond) con altri appartenenti a quella tradizionale e classica (mandolini, violini, viole, violoncelli, flauti, sitar e didgeridoo).\nAd eccezione di \"Actual Fantasy\", tutte le pubblicazioni di Ayreon sono concept album in cui vengono narrate trame complesse con molti personaggi, ognuno rappresentato da un cantante. Lucassen scrive musica e testi, oltre a suonare (raramente anche cantare) gran parte della strumentazione assieme a molti musicisti ospiti.\nConcept.\nGran parte delle pubblicazioni del progetto Ayreon possiedono un filo conduttore che li unisce. Il primo album \"The Final Experiment\" parla di eventi collegati (la fine del mondo) a quelli trattati negli album \"The Universal Migrator\" (durante il suo viaggio nel tempo, il protagonista utilizzando il \"Dream Sequencer\" si trova a fronteggiare il ritorno del menestrello Ayreon, protagonista del primo album). All'interno del libretto annesso al doppio CD \"The Universal Migrator\" ci sono dei riferimenti all'opera \"Into the Electric Castle\", primo fra tutti, in copertina e poi all'interno dello stesso opuscolo (alla pagina del brano \"Planet Y\"), l'immagine del \"castello elettrico\" viene nuovamente riprodotta. Inoltre, nelle note iniziali lo stesso Lucassen spiega l'esistenza di un legame tra il protagonista di \"The Universal Migrator\" e Futureman, uno degli otto personaggi di \"Into the Electric Castle\".\nFinora, in realt\u00e0 ci sono poche prove del collegamento tra \"The Universal Migrator\" e \"Into the Electric Castle\", eccetto per il fatto che il programma \"Forever of the Stars\" usa \"The Dream Sequencer\" per lanciare il programma \"The Human Equation\". Sembra per\u00f2 che l'esperimento \"Time-Telepathy\" sia legato all'altro esperimento \"Forever of the Stars\", creato per capire quale parte del messaggio recepito dal menestrello fosse vera. Ad ogni modo, \"Forever of the Stars\" diventa un modo per influenzare e capire le emozioni dell'umanit\u00e0, tema quello delle emozioni ripreso in \"The Human Equation\", nel quale Me (il protagonista) se le ritrova contro.\nOspiti.\nNel corso della propria attivit\u00e0 musicale degli Ayreon, Lucassen ha coinvolto svariati artisti per i propri album e per i vari concerti."}
{"id": "557785", "revid": "93556", "url": "https://it.wikipedia.org/wiki?curid=557785", "title": "Boabdil di Granada", "text": "Era figlio di Abu l-Hasan 'Ali di Granada (chiamato dai Castigliani \"Muley Hacen\") e succedette inizialmente al padre e poi allo zio Mu\u1e25ammad XIII al-Zaghal. Dopo la Capitolazione di Granada il sultanato venne assorbito dal regno di Castiglia ed egli and\u00f2 in esilio. Fu chiamato anche \"el Chico\", cio\u00e8 \"il Piccolo\" (per distinguerlo dal padre \"Muley Hacen\" \"el-Viejo\" cio\u00e8 \"il Vecchio\") e anche \"el Zogoybi\", cio\u00e8 \"il re sfortunato\".\nBiografia.\nLa situazione nel Sultanato di Granada divenne critica dopo che il padre di Boabdil, Abu l-Hasan 'Ali, si innamor\u00f2 perdutamente di una schiava cristiana, Isabel de Sol\u00eds, che si convert\u00ec all'Islam e assunse il nome S\u014dray\u0101. Ab\u016b al-\u1e24asan ripudi\u00f2 la moglie \u02bf\u0100\u02beisha, la madre di Boabdil, che venne scacciata dall'Alhambra, trasferendosi nel palazzo che ancora oggi porta il suo nome, la D\u0101r al-\u1e24orra.\nPrimo regno.\n\u0100\u02beisha, la moglie ripudiata di Ab\u016b al-\u1e24asan \u02bfAl\u012b, incominci\u00f2 a preparare la sua vendetta contro il marito. Incit\u00f2 i figli Ab\u016b \u02bfAbd All\u0101h Mu\u1e25ammad al-Zughbi (Boabdil) e Y\u016bsuf a ribellarsi contro il padre e a tentare di detronizzarlo. I principi ribelli abbandonarono quindi Granada, arrivando a Guadix, dove Boabdil venne nominato sultano.\nIl potente clan dei Ban\u016b Sarr\u0101j (\"Abencerrages\") che Ab\u016b al-\u1e24asan aveva decimato, incominci\u00f2 anch'esso a complottare contro il sultano, principale animatore di questo complotto fu il potente nobile Y\u016bsuf ibn Kumasa (chiamato \"Abencomixa\" dai Castigliani). Y\u016bsuf ibn Kumasa odiava il visir di Ab\u016b al-\u1e24asan, Ab\u016b al-Q\u0101sim Bannigas, a causa della sua fama sinistra. Questo membro della famiglia Bannigas (rivali degli Abencerrages) era sospettato di fare il doppio gioco, di essere un alleato dei Castigliani. Tutto questo malcontento e questi complotti sfociarono nella detronizzazione di Ab\u016b al-\u1e24asan \u02bfAl\u012b, a favore del figlio Mu\u1e25ammad al-Zughbi (Boabdil), che venne proclamato sultano dagli Abencerrages il 15 luglio 1482. Dopo una furiosa battaglia per le strade di Granada, Ab\u016b al-\u1e24asan venne sconfitto, fugg\u00ec quindi assieme al fratello Mu\u1e25ammad al-Zaghal, prima a Malaga e poi ad Almer\u00eda, dove incominci\u00f2 a prepararsi per combattere il figlio.\nLa grande sconfitta cristiana ad Axarquia.\nNella primavera del 1483, dietro consiglio di un musulmano rinnegato, il marchese di Cadice e Gran Maestro dell'Ordine di Santiago, Don Alonso C\u00e1rdenas, riun\u00ec l'\u00e9lite della nobilt\u00e0 castigliana e decise di lanciare una spedizione nella regione costiera tra Malaga e V\u00e9lez-M\u00e1laga, chiamata Axarquia nelle cronache castigliane e Sharq\u012bya dai Mori. Tremila cavalieri e mille fanti partirono da Antequera il 19 marzo. Raggiunta la costa mediterranea, marciarono in direzione di Malaga. In questa aspra terra di montagne nei pressi di Malaga vennero attaccati da un grosso esercito musulmano, nella notte tra gioved\u00ec e venerd\u00ec 21 marzo del 1483. L'esercito cristiano venne completamente distrutto. Le cronache castigliane parlano di milleottocento morti e tantissimi illustri nobili fatti prigionieri.\nLa battaglia di Axarqu\u00eda fu l'ultima vittoria dei musulmani nella storia di al-Andalus.\nBattaglia di Lucena.\nUn mese dopo, Boabdil, affamato di gloria, attacc\u00f2 Lucena, il cui governatore Diego Fern\u00e1ndez de C\u00f3rdoba aveva poco pi\u00f9 di 18 anni di et\u00e0, tuttavia, un musulmano di Granada trad\u00ec Boabdil, rivelando ai Castigliani di Lucena questo piano di attacco. La citt\u00e0 venne ben fortificata. Il 20 aprile 1483, l'esercito di settecento cavalieri e novemila fanti comandati da Boabdil arriv\u00f2 di fronte alle mura di Lucena. I granadini ebbero numerose perdite dovute all'intervento di sorpresa dell'esercito del conte di Cabra, che era stato avvertito dell'assalto nasride. Dopo varie scaramucce, Boabdil venne sconfitto. L'esercito musulmano venne distrutto.\nDurante la battaglia, uno dei pi\u00f9 valorosi generali di Boabdil, \u02bfAl\u012b al-\u02bfA\u1e6d\u1e6d\u0101r, e diversi importanti aristocratici granadini persero la vita. Boabdil venne catturato dai Castigliani e imprigionato nella fortezza di Porcuna.\nPrigionia in Castiglia.\nAppena venne informato del disastro accaduto a Lucena, Ab\u016b al-\u1e24asan, che aveva ancora molti sostenitori a Granada, si affrett\u00f2 a riconquistare il suo trono.\nNel 1485 venne spodestato dal fratello (lo zio di Boabdil) Mu\u1e25ammad XIII al-Zaghal.\nNel 1487 Boabdil stipul\u00f2 un accordo con Ferdinando II di Aragona, secondo cui Boabdil sarebbe stato liberato e Ferdinando lo avrebbe aiutato a riconquistare il trono, con la condizione di diventare vassallo della Castiglia e non soccorrere Malaga, che i re cattolici avevano intenzione di assediare. Le condizioni accettate da Boabdil per la sua liberazione furono le pi\u00f9 umilianti mai accettate da un sovrano musulmano di al-Andalus. Fu costretto inoltre a promettere di versare un tributo di 14.000 ducati d'oro, liberare i settemila Castigliani prigionieri a Granada e consegnare come ostaggio suo figlio ed erede al trono, il principe A\u1e25mad.\nAssedio di Malaga.\nMalaga divenne l'obiettivo principale della campagna del 1487 dei re cattolici contro il Sultanato di Granada. Re Ferdinando II di Aragona lasci\u00f2 Cordova con un esercito di 20.000 cavalieri, 50.000 fanti e 8.000 truppe di supporto. A questo contingente si aggiunsero gli artiglieri comandati da Francisco Ram\u00edrez de Madrid.\nLa citt\u00e0 di Malaga (in arabo M\u0101llaqa) era la seconda citt\u00e0 del Sultanato di Granada, subito dopo Granada, era un importante porto mercantile del Mediterraneo. La citt\u00e0 era prospera, con eleganti edifici ben decorati, giardini e fontane. La citt\u00e0 era circondata da fortificazioni in buone condizioni. Sopra di essa vi era la cittadella, la Alcazaba di Malaga, collegata grazie a un passaggio alla fortezza di Gibralfaro. Verso il mare vi erano frutteti di olive, arance e melograni, e i vigneti le cui uve dolci erano essenziali per il vino di Malaga, un importante prodotto di esportazione.\nNella primavera del 1487, i Castigliani circondarono Malaga. Il governatore della citt\u00e0, A\u1e25mad al-Tagri, era determinato a combattere fino alla fine. Sotto il fuoco delle bombarde castigliane, i musulmani difesero efficacemente la citt\u00e0 per tutta la primavera. Nel mese di luglio, il cibo incominci\u00f2 a scarseggiare. Gli abitanti di Malaga si ridussero a dover mangiare cavalli, asini, muli e cani. Malaga capitol\u00f2 il 18 agosto 1487.\nIl nipote di al-Zaghal, Boabdil, che nel frattempo era tornato al potere a Granada, rispett\u00f2 l'accordo segreto fatto con i Castigliani in cambio della sua liberazione, non intervenendo in soccorso di Malaga.\nMu\u1e25ammad XIII al-Zaghal venne esiliato ad Almer\u00eda dopo la conquista castigliana di Baza.\nAl-Zaghal concluse un patto con Ferdinando II, secondo cui avrebbe venduto Almeria e Guadix, diventando suo vassallo, facendosi nominare re dell'Alpujarra. Qualche tempo dopo, vendette tutti i suoi possedimenti spagnoli per 5.000.000 di maraved\u00ed, partendo definitivamente per il Maghreb.\nRelazioni dei Nasridi con gli altri sovrani musulmani.\nCircondati dal nemico cristiano, dal 1485 i Nasridi si rivolsero ai loro ex alleati maghrebini, i Merinidi di F\u00e8s gli Zayyanidi di Tlemcen e gli Hafsidi di Tunisi, chiedendo il loro aiuto. Le relazioni tra i regni maghrebini e la Castiglia erano per\u00f2 ottimi. Il sultano wattaside del Marocco Muhammad ibn Yahya (che aveva strappato il potere ai Merinidi), aveva firmato nel 1479 un trattato in cui riconosceva alla Castiglia esclusivi diritti commerciali sulla costa maghrebina. Gli Zayyanidi di Tlemcen erano troppo occupati in guerre con i loro vicini Merinidi e Hafsidi. Gli Hafsidi di Tunisi si sforzavano di mantenere buoni i rapporti con la Castiglia per proteggersi dall'espansionismo dei Mamelucchi burji d'Egitto.\nNel 1487 un'ambasciata granadina chiese aiuto al sultano mamelucco Qaytbay, che minacci\u00f2 la Chiesa cattolica di rappresaglie contro il clero della basilica del Santo Sepolcro di Gerusalemme, minacci\u00f2 di impedire ai cattolici l'accesso al santuario, e, se fosse stato necessario, l'avrebbe fatto distruggere. Le minacce di Qaytbay erano per\u00f2 solo verbali, addirittura vennero sviluppate ottime relazioni commerciali tra i Mamelucchi e l'Occidente cristiano. Il 2 gennaio 1488, Ferdinando II di Aragona chiese al papa il permesso di vendere il grano al \"sultano di Babilonia\" (Qaytbay), il cui regno era minacciato da una carestia. Il ricavato della vendita del grano venne usato per coprire le spese della guerra contro il Sultanato di Granada. Le buone relazioni tra il sultano del Cairo e la Castiglia erano dovute anche al fatto che Qaytbay era l'unico sovrano musulmano che resisteva ancora agli Ottomani, il cui potere cresceva a dismisura. Tutti questi motivi fanno capire che i sovrani musulmani dell'epoca non potevano fornire un sostegno efficace al Sultanato di Granada. Essi si limitarono ad accogliere i musulmani in fuga dalle persecuzioni dell'Inquisizione spagnola.\nSecondo Rachel Arieh, del Centre national de la recherche scientifique, le relazioni che si svilupparono tra i Nasridi del Sultanato di Granada e gli altri sultani musulmani erano complesse e contraddittorie.\nLe relazioni con gli Hafsidi di Tunisi erano basate principalmente sullo scambio di lettere amichevoli e magnifici doni, ma mai nessun coinvolgimento negli affari interni dell'altro.\nI rapporti con i Merinidi (dinastia regnante nel Maghreb al-Aqsa, attuale Marocco) furono invece pi\u00f9 collaborativi. A partire dalla fine del XIII secolo, i Nasridi furono costretti a fare appello al jih\u0101d per fermare la Reconquista cristiana. Alcuni sultani Merinidi quali Abu Yusuf Ya'qub ibn 'Abd al-Haqq, Abu Ya'qub Yusuf al-Nasr, Abu al-Rabi' Sulayman e Abu l-Hasan 'Ali ibn 'Uthman, intervennero efficacemente in aiuto dei Nasridi, ma dopo la morte di Abu Inan Faris nel 1358, ultimo grande sovrano della dinastia, il sultanato merinide incominci\u00f2 a decadere, non riuscendo pi\u00f9 a supportare efficacemente il Sultanato di Granada.\nSecondo regno.\nMu\u1e25ammad al-Zughbi (Boabdil) torn\u00f2 al potere solo per vedere la fine del Sultanato di Granada.\nUna volta rilasciato, Boabdil si rifiut\u00f2 di sottomettere Granada ai Castigliani. Verso la fine del 1487, Almer\u00eda e Guadix vennero conquistate dai Castigliani. Nel 1489 tocc\u00f2 ad Almu\u00f1\u00e9car e Salobre\u00f1a.\nLa potente famiglia dei Ban\u016b Sarr\u0101j (\"Abencerrages\") fu accusata di complottare con i Castigliani per rovesciare Boabdil. Secondo Gin\u00e9s P\u00e9rez de Hita, storico del tardo XV secolo, trentasei membri della famiglia Abencerrages furono sterminati da Boabdil, in una stanza dell'Alhambra.\nCaduta di Granada.\nNella primavera del 1491, i cristiani ripresero le ostilit\u00e0 contro ci\u00f2 che rimaneva del Sultanato di Granada. Con un potente esercito di diecimila cavalieri e quarantamila fanti, il 26 aprile i Castigliani incominciarono l'assedio definitivo della capitale nasride. Quel giorno, la regina Isabella di Castiglia giur\u00f2 di non bagnarsi e di non cambiarsi i vestiti fino a quando Granada non sarebbe stata conquistata. All'inizio dell'assedio, il campo castigliano fu distrutto da un incendio.\nNella loro capitale assediata, i granadini non poterono fare molto contro l'artiglieria castigliana. Verso la fine del 1491 la situazione di Granada divenne molto precaria, cominciarono a mancare il frumento, l'orzo, il miglio e l'olio. La neve rese impraticabili le strade e i passaggi con la regione meridionale dell'Alpujarra. Boabdil cominci\u00f2 a fare colloqui segreti per consegnare la citt\u00e0 alla fine del mese di marzo del 1492, ma nel dicembre 1491 i Castigliani richiesero la resa immediata della citt\u00e0.\nGranada capitol\u00f2 ufficialmente il 2 gennaio 1492, e venne stilato il trattato di Granada.\nBoabdil fece dissotterrare dall'Alhambra e trasferire nel cimitero della moschea di Mond\u00fajar le tombe dei suoi antenati Muhammad II al-Faqih, Yusuf I, Yusuf III e Abu Nasr Sa\u02bfd, per evitare che venissero profanate dai cristiani.\nLettera al sultano merinide del Marocco.\nPoco dopo la sua consegna di Granada ai Castigliani, Boabdil invi\u00f2 una lunga lettera ai Merinidi, dinastia regnante sul Marocco, per chiedere rifugio. La lettera \u00e8 lunga, molto ben scritta, incomincia con una lunga poesia in lode ai Merinidi, seguita da una prosa in cui si lamenta della sua sconfitta e chiede perdono per le malefatte che i suoi antenati Nasridi commisero contro i Merinidi. L'intero testo \u00e8 stato riportato da al-Maqqari:\nL'esilio.\nLa leggenda narra che quando il corteo regale di Boabdil part\u00ec per l'esilio, esso raggiunse uno sperone emergente dal quale si vedeva il panorama della citt\u00e0 di Granada. Muhammad XII trattenne la sua cavalcatura e, dirigendo il suo sguardo per l'ultima volta all'Alhambra e alla verde valle che la circondava, scoppi\u00f2 in pianto. Allora la madre che lo accompagnava, vedendolo in lacrime, gli avrebbe detto: \nAd Abu 'Abd All\u0101h Muhammad fu concessa una propriet\u00e0 a L\u00e1ujar de Andarax, nell'Alpujarras, una zona montagnosa fra la Sierra Nevada e il mar Mediterraneo, ma egli attravers\u00f2 presto lo stretto di Gibilterra per recarsi a F\u00e8s in Marocco, dove costru\u00ec un palazzo. Il segretario regio spagnolo, Fernando de Zafra, cita in una sua lettera del 9 dicembre 1492 che Muhammad XII e il suo seguito lasciarono Andarax per Tlemcen, ove rimasero un po' pi\u00f9 a lungo, e che la moglie Morayma mor\u00ec in Andarax e fu sepolta a Mond\u00fajar.\nFonte non ufficiale sostiene invece che Morayma fosse stata uccisa dallo stesso Boabdil, dopo aver passato una vita di prigionia nelle segrete dell'Alhambra, a seguito della scoperta della relazione amorosa tra la Sultana e un cavaliere della potente famiglia dei Banu Sarraj (\"Abencerrajes\"), ucciso anch'egli in una decapitazione di massa nella sala dei leoni del palazzo, insieme con altri membri della famiglia, per placare la gelosia del Sultano. Secondo la stessa fonte, si \u00e8 voluta nascondere la verit\u00e0 per non sporcare la figura di Boabdil, gi\u00e0 alquanto compromessa.\nA sostegno di questa tesi, rimane solo una targa nel giardino del Generalife, ritenuta simbolo di una romantica leggenda, che lascia per\u00f2 uno spiraglio aperto sulla verit\u00e0 sempre tenuta celata.\nLo storico arabo Al-Maqqari di Tlemcen scrisse che egli si sarebbe recato a F\u00e8s con la madre, la sorella e i due figli Ahmad e Yusuf, dove costru\u00ec un palazzo. Secondo Al-Maqqari, egli mor\u00ec nel 1533 o nel 1544 (anno 940 dell'Egira) o nel 1518 e riferisce con precisione ove venne tumulata la sua salma. I suoi discendenti vissero a F\u00e8s fino al 1627 o 1628 in difficili condizioni.\nIl cronista spagnolo Luis del M\u00e1rmol Carvajal scrisse: \u00abMuhammad XII mor\u00ec presso Oued el Assouad (Fiume Nero), al guado detto Waq\u00fbba durante la guerra fra gli Wattasidi (dinastia marocchina del regno di F\u00e8s) e i Sadiani (dinastia marocchina del regno di Marrakesh)\u00bb. Questa fonte \u00e8 anche ripresa da Louis de Ch\u00e9nier, un diplomatico del re di Francia Luigi XIV nella sua: \"Ricerche storiche sui Moreschi e storia dell'Impero del Marocco\" pubblicata a Parigi nel 1787, ma questa ipotesi del M\u00e1rmol \u00e8 considerata improbabile dallo storico Mercedes Garcia-Arenal."}
{"id": "557786", "revid": "287204", "url": "https://it.wikipedia.org/wiki?curid=557786", "title": "Ortegocactus", "text": "L'Ortegocactus Alexander \u00e8 una cactacea di forma globosa, color bianco sporco punteggiato qua e l\u00e0 da macchie grigio-verdognole. Spine dure e resistenti che si sviluppano in areole lanuginose. All'apice della pianta sbocciano in estate fiori di colore giallo-verde, e il frutto che produce consiste in una piccola bacca raggrinzita.\nDistribuzione geografica.\nL\"'Ortegocactus macdougalii\", o \"Neobesseya\", pianta nana e monotipica, \u00e8 originaria dello stato di Oaxaca, Messico, dove cresce negli interstizi delle rocce, in gran parte vulcaniche fino a 2500 metri sul livello del mare.\nColtivazione.\nIl terriccio deve essere torboso e drenante, privo di humus e ricco di pomice. Da annaffiare da aprile a settembre ogni 8-10 giorni e lasciare asciutto in inverno fino a quando non sbocciano i fiori.\nDurante la stagione di crescita concimare abbondantemente con un fertilizzante povero di azoto.\nRichiede un'esposizione solare diretta e di una buona ventilazione. Pu\u00f2 resistere fino ad minimo 10\u00b0 circa, ma \u00e8 consigliabile una temperatura di 18-20\u00b0 per tutto l'anno.\nMoltiplicazione per seme, talea e innesto. \u00c8 inoltre caratterizzata da una crescita molto lenta."}
{"id": "557787", "revid": "339392", "url": "https://it.wikipedia.org/wiki?curid=557787", "title": "Prospettiva pittorica", "text": ""}
{"id": "557790", "revid": "1005847", "url": "https://it.wikipedia.org/wiki?curid=557790", "title": "Elezioni generali ad Haiti del 2006", "text": "Le elezioni generali ad Haiti del 2006 si tennero il 7 febbraio per l'elezione del Presidente e il rinnovo dell'Assemblea nazionale (Camera dei deputati e Senato).\nContesto.\nQuadro politico.\nIl presidente uscente era Gerard Latortue, in carica dal 2004, quando il paese veniva occupato da bande armate di oppositori al presidente eletto, Jean-Bertrand Aristide, che su pressioni internazionali abbandonava il paese. Successivamente giungeva un contingente ONU per disarmare le bande (sia degli oppositori che pro-Aristide) e veniva formato il governo di transizione. Le elezioni sono state rinviate quattro volte dall'ottobre del 2005, per problemi logistici e soprattutto per l'insicurezza diffusa, visto che il contingente delle Nazioni Unite riusciva solo in minima parte nel suo intento di disarmare le bande armate.\nSecondo le prime statistiche ufficiali, Ren\u00e9 Pr\u00e9val della coalizione Lespwa era in netto vantaggio nelle elezioni presidenziali, con il 48,8% dei voti, meno per\u00f2 del 50% necessario per essere eletti al primo turno. Ma il 16 febbraio, dopo giorni di proteste dei sostenitori di Preval e incontri tra il consiglio elettorale ed il governo ad interim, si \u00e8 trovato un accordo sul fatto che Preval fosse il vincitore delle elezioni, con una percentuale dichiarata del 51,1% dei voti, evitando un secondo turno ed il permanere della situazione di disordini diffusi causati dalle bande armate nel paese . Peraltro, molti di questi gruppi armati si sono dichiarati disposti a deporre le armi se Preval fosse stato dichiarato vincitore delle elezioni.\nProcedimento elettorale.\nIl processo elettorale ha avuto molte controversie, compreso il tentativo di boicottaggio da parte di uno dei maggiori partiti politici, che hanno portato ad un incremento delle violenze; inoltre un candidato \u00e8 stato dichiarato in eleggibile, nonostante una decisione della Corte Suprema.\nLe elezioni hanno avuto luogo grazie anche all'appoggio della MINUSTAH, una forza multinazionale dell'ONU che ha occupato il paese dalla fuga all'estero del presidente Jean-Bertrand Aristide.\nIl giorno delle elezioni, a causa di problemi di organizzazione, una scarsit\u00e0 di personale addetto alle elezioni, scomparsa di schede e lunghe code ai seggi, l'orario di chiusura del voto \u00e8 stato prorogato di almeno due ore.\nCi sono state molte ragioni per le quali le elezioni haitiane sono state pi\u00f9 volte rinviate. A causa di scarsit\u00e0 di fondi, gli ufficiali elettorali non sono riusciti a registrare i votanti entro il termine di agosto 2005. Inoltre ci sono stati ripetuti disordini in molte localit\u00e0 di Haiti, particolarmente nelle bidonville di Port-au-Prince dove ci sono state numerose rivolte contro il governo ad interim e dove le forze ONU e soprattutto la polizia nazionale haitiana sono state a loro volta accusate di brutalit\u00e0 e omicidi. Si \u00e8 anche discusso sul numero dei seggi, circa 800-900, basso se confrontato con le diverse migliaia collocate per le precedenti elezioni.\nIl 25 gennaio 2006, le autorit\u00e0 che sovrintendevano alle elezioni hanno annunciato che non ci sarebbero stati seggi a Cit\u00e9 Soleil, un povero quartiere ghetto con una popolazione stimata fra le tre e le seimila persone, la maggior parte dei quali sostenitori di Aristide e del suo partito, il Fanmi Lavalas; gli elettori registrati a Cit\u00e9 Soleil dovevano lasciare il loro quartiere per votare."}
{"id": "557795", "revid": "1543377", "url": "https://it.wikipedia.org/wiki?curid=557795", "title": "Peugeot 302", "text": "La 302 era un'autovettura di classe medio-alta prodotta dalla met\u00e0 del 1936 ed il 1938 dalla Casa francese Peugeot.\nProfilo.\nIl clamore suscitato dall'entrata in produzione della Peugeot 402, una vettura dal design innovativo e votato all'aerodinamica, spinse la Casa francese ad orientarsi su quella linea anche per quanto riguardava la produzione dei modelli di fasce minori. In questo modo veniva seguita la scia della Citro\u00ebn Traction Avant, che utilizz\u00f2 motori di cilindrata e tassazione diversa per uno stesso modello al fine di ricoprire pi\u00f9 fasce di mercato.\nLa 302 era praticamente una 402 ma con motore di cilindrata minore (1,7 litri contro 2,0). Incontr\u00f2 un buon successo, anche se venne prodotta per soli due anni e mezzo a causa del deteriorarsi della situazione generale,per l'avvicinarsi dello scoppio del secondo conflitto mondiale,che avrebbe visto la partecipazione della Francia,con le conseguenti variazioni dei piani industriali. La produzione totalizz\u00f2 comunque pi\u00f9 di 25\u00a0000 esemplari.\nFu prodotta anche in versione cabriolet e persino in versione Eclipse, con tetto ripiegabile in metallo.\nFurono prodotti anche alcuni esemplari di 302 Roadster Darl'Mat e alcuni di 302 DS, splendide declinazioni in versione roadster e coup\u00e9 della 302.\nEsteticamente la 302 ricalcava fedelmente gli stilemi della 402. Abbiamo quindi forme morbide e sfuggenti, caratterizzate dalla calandra frontale ovale e divisa in due da una linea cromata che parte dal vertice inferiore della calandra stessa, dove si trova il buco della manovella in corrispondenza dello zero della sigla del modello, e prosegue sul cofano motore, andando infine a tagliare in due anche il parabrezza. I fanali frontali, per motivi aerodinamici ed estetici, sono alloggiati all'interno della calandra. Le fiancate erano caratterizzate dai parafanghi posteriori molto carenati, mentre la coda era caratterizzata da linee morbide e si raccordava efficacemente al tetto arcuato.\nMeccanicamente, la 302 montava un 4 cilindri da 1758 cm\u00b3 in grado di erogare una potenza massima di 43 CV a 4000 giri/min. La velocit\u00e0 massima era di 105\u00a0km/h. La distribuzione avveniva tramite valvole in testa azionate da un albero a camme laterale. Il cambio era manuale a tre marce."}
{"id": "557800", "revid": "1184093", "url": "https://it.wikipedia.org/wiki?curid=557800", "title": "Seconda base", "text": "Nel gioco del baseball, il Seconda base (2B) \u00e8 il giocatore che in fase difensiva si occupa di difendere l'omonima base. Nelle annotazioni relative alle partite, la sua posizione \u00e8 identificata dal numero 4.\nIl seconda base divide con l'interbase il compito di mettere in atto il doppio gioco difensivo: in particolare, deve agire da \"pivot\", rilanciando velocemente verso la prima base il passaggio ricevuto dal compagno, per cercare la doppia eliminazione sia del corridore verso la seconda base, e del battitore verso la prima.\nIl seconda base, inoltre, deve coprire la prima base quando il proprio compagno la abbandona per raccogliere una palla smorzata (bunt), e spostarsi sul campo esterno per ricevere la palla battuta in profondit\u00e0 e raccolta dall'esterno destro.\nSeconda base membri della Hall of fame.\n21 giocatori che hanno disputato la maggior parte dei loro campionati professionistici nel ruolo di seconda base sono stati eletti nella Baseball Hall of Fame:\nVincitori di multipli guanti d'oro.\n27 seconda base hanno vinto almeno 2 volte il premio assegnato ogni anno, in ognuna delle due leghe della Major League Baseball, al miglior difensore:"}
{"id": "557802", "revid": "287204", "url": "https://it.wikipedia.org/wiki?curid=557802", "title": "Pediocactus", "text": "Pediocactus \u00e8 un genere di piante succulente della famiglia delle Cactaceae, trib\u00f9 delle Cacteae.\nDescrizione.\nPresenta una forma globosa all'apice, e cilindrico-colonnare per quanto riguarda il fusto. Ha numerose areole ovali sulle quali spuntano spine dure e di colore bianco. Produce fiori rossi e gialli in estate.\nDistribuzione geografica.\nL'habitat naturale del \"Pediocactus\" \u00e8 negli Stati Uniti meridionali, come Nuovo Messico, Colorado, California, Arizona e Nevada.\nColtivazione.\nIl terreno deve essere sabbioso e ricco di pomice, ma senza torba, che in pochi anni pu\u00f2 distruggere le radici. Da porre in luogo luminoso e arieggiato.\n\"Pediocactus\" ha bisogno di poche annaffiature, e bagnare abbondantemente solo durante la ripresa vegetativa, verso febbraio-marzo.\nPu\u00f2 resistere a temperature piuttosto rigide: se il terreno asciutto, fino a 7\u00b0 sotto zero, mentre con terriccio bagnato a 5\u00b0 sopra lo zero.\nConservare sempre all'aperto e mai in serra. Fiorisce nei mesi di aprile e maggio."}
{"id": "557803", "revid": "729795", "url": "https://it.wikipedia.org/wiki?curid=557803", "title": "Squadrone", "text": "Uno squadrone \u00e8 una tipologia di unit\u00e0 militare terrestre, aerea o navale. In caso di unit\u00e0 militare terrestre \u00e8 un'unit\u00e0 di cavalleria (anche corazzata) o di altre armi o servizi. In caso di unit\u00e0 militare aerea \u00e8 una formazione di squadriglie aeree. In caso di unit\u00e0 militare navale \u00e8 una formazione di navi.\nSquadrone (esercito).\nUno squadrone, nelle forze armate terrestri europee, \u00e8 solitamente un'unit\u00e0 militare di cavalleria a livello compagnia ed \u00e8 formato da almeno due plotoni. Al suo comando vi \u00e8 generalmente un capitano.\nQuesta definizione \u00e8 puramente orientativa, in quanto vi possono essere gi\u00e0 diverse sfumature nell'utilizzo del termine \"squadrone\" tra i vari eserciti europei e differenze pi\u00f9 marcate se vengono presi in considerazione eserciti di altri continenti.\nItalia.\nNell'Esercito Italiano, lo squadrone si riferisce esclusivamente ad unit\u00e0 di cavalleria e dell'AVES (Aviazione dell'Esercito).\nNel primo caso (Cavalleria), si tratta di unit\u00e0 blindate (cio\u00e8 dotate di mezzi corazzati leggeri ruotati) a livello compagnia, comandate di norma da un capitano e inserite all'interno di un \"gruppo squadroni\" che rappresenta l'unit\u00e0 di livello immediatamente superiore allo squadrone e immediatamente inferiore al reggimento. In Cavalleria, lo squadrone \u00e8 costituito da pi\u00f9 plotoni (di norma quattro da combattimento e uno comando).\nOccorre specificare che questo \u00e8 vero solo per le unit\u00e0 le cui tradizioni risalgono all'appartenenza storica all'Arma di cavalleria, ovvero a quei reparti che in battaglia utilizzavano effettivamente i cavalli, poi sostituiti dai mezzi meccanici per evoluzione tecnologica.\nInvece i reparti nati in Italia solo dal 1\u00ba settembre 1918 per utilizzare i mezzi corazzati, a quel tempo recentissima novit\u00e0 d'origine inglese, e che solamente nel 1936 hanno preso la denominazione di carristi, derivano da tradizioni diverse, concepiti come specialit\u00e0 di fanteria (fanteria carrista, affiancata ai reparti di \"fanteria corazzata\") pur essendo transitati nel 1999 nell'Arma di Cavalleria per un logico accorpamento delle funzioni, per cui mantengono l'ordinamento \"compagnia-battaglione-reggimento\": ne sono un esempio i reggimenti carri della Brigata Corazzata Ariete.\nNel secondo caso (AVES), \u00e8 l'unit\u00e0 base costituita da sei elicotteri dello stesso tipo: anche nell'aviazione dell'Esercito si segue l'ordinamento \"squadrone-gruppo squadroni-reggimento\" in ordine di importanza come nella cavalleria.\nRegno Unito e paesi del Commonwealth.\nNel British Army e nella maggioranza degli eserciti dei paesi appartenenti (o che appartennero) al Commonwealth britannico, \"squadron\" \u00e8 il termine con cui si indicano le unit\u00e0 a livello compagnia appartenenti a reggimenti di cavalleria corazzata: se \u00e8 evidente l'equivalenza con gli squadroni di cavalleria dell'EI in quanto appartenenti anch'essi alla cavalleria, questa equivalenza scompare quando si considera che i reggimenti di cavalleria corazzata britannici sono dotati di MBT ed equivalgono, come tipologia di forze, ai reggimenti carri italiani (e quindi equivalenti alla forza di un singolo battaglione, essendo oggi i reggimenti italiani monobattaglione).\nSempre nel British Army, il termine squadron \u00e8 utilizzato anche per unit\u00e0 (sempre a livello compagnia) del Royal Signal Corp (equivalente all'Arma delle Trasmissioni dell'Esercito Italiano, ex specialit\u00e0 dell'Arma del Genio), nonch\u00e9 per le unit\u00e0 elicotteri inquadrate nei reggimenti dell'Army Air Corps.\nInoltre, il termine \u00e8 usato pure per indicare le unit\u00e0 in cui \u00e8 suddiviso lo Special Air Service Regiment. In quest'ultimo caso, trattandosi di forze speciali, l'equivalenza con il livello ordinativo di compagnia \u00e8 solo orientativo, data la notevole differenza di organico e di struttura del reparto.\nStati Uniti d'America.\nNell'US Army, il termine \"squadron\" viene invece utilizzato per reparti (anch'essi appartenenti alla cavalleria, sia corazzata che aerea e dotata di elicotteri) a livello battaglione, costituiti da vari \"troop\" (equivalenti a compagnie) a loro volta costituiti da diversi \"platoon\" (plotoni). Nella Delta Force lo \"squadron\" invece ha le stesse caratteristiche di quello del SAS britannico.\nSquadrone (marina).\nSquadrone, o meglio \"squadron\", \u00e8 un termine utilizzato dalle marine dei paesi anglofoni per identificare unit\u00e0 operative a amministrative composte da un numero variabile di singole unit\u00e0 navali dello stesso tipo, mentre in Italia, la Marina Militare utilizza o utilizzava altri termini per identificare gruppi navali numericamente analoghi, come \"squadra navale\", \"squadriglia\" se composta da unit\u00e0 leggere o \"divisione\" se composta da unit\u00e0 maggiori. Due o pi\u00f9 \"squadriglie\" costituiscono una \"flottiglia\".\nRegno Unito.\nNella terminologia della Royal Navy e delle marine militari anglosassoni, uno squadrone corrispondeva all'incirca ad una divisione navale italiana dell'epoca. Per esempio, alla battaglia dello Jutland le unit\u00e0 di linea inglesi, cio\u00e8 corazzate e incrociatori da battaglia, erano divisi in \"Battle squadron\", cio\u00e8 squadroni da battaglia, mentre le unit\u00e0 leggere come i cacciatorpediniere in \"flotillas\" (plurale di flottille, ovvero flottiglie), equivalenti per forza e composizione alle squadriglie italiane (che per\u00f2, come gi\u00e0 accennato, assumono il nome di flottiglia soltanto quando racchiudono due o pi\u00f9 squadriglie).\nDurante la seconda guerra mondiale, affrontata dalla Gran Bretagna con un numero decisamente inferiore di navi da battaglia rispetto alla prima guerra mondiale, le corazzate e gli incrociatori da battaglia non erano pi\u00f9 riuniti organicamente in \"squadron\", bens\u00ec erano distribuiti secondo necessit\u00e0 alle varie \"forze\" (H Force, W Force, ecc.) e alle varie \"flotte\" (Home Fleet, Mediterran Fleet, ecc.), mentre continuavano ad essere utilizzati \"squadron\" di incrociatori (pesanti o leggeri) e \"flotille\" di cacciatorpediniere, oltre ad essere utilizzato il termine \"squadron\" per gruppi navali con missione specifica (soprattutto scorta convogli) che potevano essere costituiti anche da unit\u00e0 navali di tipo non omogeneo (gli escort squadron utilizzati in nord Atlantico erano spesso costituiti organicamente da un mix di cacciatorpediniere, corvette e fregate, oltre a poter avere aggregata temporaneamente una nave da battaglia).\nAttualmente, la flotta di superficie della Royal Navy \u00e8 suddivisa solamente in due Flotillas amministrative che amministrano le singole unit\u00e0 navali di stanza nelle due basi di Portsmouth e Devonport, mentre operativamente le unit\u00e0 vengono singolarmente assegnate a \"task group\" costituiti di volta in volta secondo necessit\u00e0.\n\"Squadron\" era usato anche per il reparto di incursori di marina (Special Boat Squadron) finch\u00e9 non \u00e8 stato riorganizzato come Special Boat Service e messo alle dipendenze del comando forze speciali come i cugini del British Army (lo Special Air Service), mentre continua ad essere usato per il reparto di sommozzatori che si occupa delle operazioni di bonifica e disinnesco di ordigni esplosivi e i cui membri sono imbarcati sulle unit\u00e0 contromisure mine (Fleet Diving Squadron) e per il reparto dei Royal Marines che si occupa dell'utilizzo dei mezzi leggeri d'assalto delle truppe da sbarco inglesi (539 Assault Squadron Royal Marines).\nSquadrone (aviazione).\nLo squadrone in alcune aeronautiche militari NATO \u00e8 un'unit\u00e0 aerea intermedia tra la squadriglia e il gruppo. \nNell'Aeronautica militare italiana non esiste un equivalente perfettamente sovrapponibile, mentre prende il nome di \"\"squadron\"per le nazioni anglosassoni , \"escadron\" per le forze aeree che adottano la lingua francese e \"staffel\"\" per la Luftwaffe. \nUno \"squadron\" tipicamente \u00e8 costituito da tre o quattro \"flight\" (squadriglie).\nLa consistenza di questa unit\u00e0 varia dai 12/16 velivoli per la Royal Air Force, ai 12/20 per l'Arm\u00e9e de l'air francese fino ai 24 aerei per l'U.S. Air Force. Nella RAF il comando \u00e8 assegnato ad uno \"squadron leader\", grado equivalente a maggiore in altre forze armate."}
{"id": "557806", "revid": "729019", "url": "https://it.wikipedia.org/wiki?curid=557806", "title": "Autostrada A53 (Italia)", "text": "L'autostrada A53 (o raccordo autostradale 7 (RA 7) secondo la numerazione dell'ANAS) \u00e8 un breve raccordo, a due corsie per senso di marcia senza corsie di emergenza, di 9\u00a0km che collega l'autostrada A7 alla A54 (la tangenziale di Pavia), inaugurato il 10 settembre 1960.\nAffidato in gestione alla societ\u00e0 Milano Serravalle - Milano Tangenziali, l'A53 \u00e8 stata classificata come raccordo autostradale con d. m. del 23/03/1971 (GU 73 del 17/03/1972).\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 07\".\nSono stati eseguiti una serie di interventi di adeguamento agli standard autostradali, con un investimento di 20,8 milioni di euro.\nSegnaletica.\nLa numerazione A53 \u00e8 presente solo nei pannelli integrativi posti in prossimit\u00e0 dei cavalcavia mentre la numerazione RA 7 \u00e8 assente nella segnaletica stradale. Tutti i segnali stradali presenti nel raccordo sono a sfondo blu, di norma usati per le strade extraurbane, mentre i segnali stradali a sfondo verde, usati per le autostrade, presenti nel raccordo sono quelli delle progressive chilometriche. Sono inoltre presenti i segnali di inizio e fine autostrada."}
{"id": "557807", "revid": "1714743", "url": "https://it.wikipedia.org/wiki?curid=557807", "title": "Eugenio Onegin (opera)", "text": "Eugenio Onegin, in russo Evgenij Onegin (\"\u0415\u0432\u0433\u0435\u043d\u0438\u0439 \u041e\u043d\u0435\u0433\u0438\u043d\"), op.24 \u00e8 un'opera o \u201cscene liriche\u201d di P\u00ebtr Il'i\u010d \u010cajkovskij. Il libretto fu scritto dal compositore stesso, con l'aiuto del fratello Modest e di Konstantin Stepanovi\u010d \u0160ilovskij. L'opera \u00e8 tratta dall'omonimo romanzo in versi di Aleksandr Sergeevi\u010d Pu\u0161kin. La prima rappresentazione avvenne a Mosca il 17 (29) marzo 1879 al teatro Malyi.\nStoria della composizione.\n Nel maggio del 1877, la cantante d'opera Elizaveta Lavrovskaja propose a \u010cajkovskij di creare un'opera basata sull'Evgenij Onegin di Pu\u0161kin. Dopo un'iniziale perplessit\u00e0, il compositore si dedic\u00f2 con grande impegno al lavoro. \u010cajkovskij denomin\u00f2 l'opera come \"scene liriche\". In effetti l'opera non si presenta come una storia continua, ma come una serie di episodi della vita di Onegin: essendo la storia originale ben nota, \u010cajkovskij riteneva che il pubblico avrebbe potuto facilmente sottintendere i dettagli da lui omessi. Nel gennaio del 1878 l'opera era terminata.L'organico dell'orchestra era il seguente:\n\u010cajkovskij scrisse al collega Sergej Taneev: \u00abSe \u00e8 mai stata composta una musica con passione sincera, con amore per la storia e i personaggi, quella \u00e8 la musica per l'Onegin. Tremavo e mi scioglievo in un indicibile piacere mentre la scrivevo. Se gli ascoltatori sentissero una piccolissima parte di quello che io ho sperimentato mentre componevo l'opera, mi sentirei pienamente contento e non chiederei altro\u00bb.\n\u010cajkovskij affid\u00f2 la messa in scena della prima agli studenti del conservatorio di Mosca: essa ebbe luogo il 17 (29) marzo 1879 al teatro Malyj, sotto la direzione di Nikolaj Rubin\u0161tejn. Due anni dopo, l'11 (23) gennaio 1881 l'opera fu messa in scena al teatro Bol'\u0161oj con direttore Eduard N\u00e1pravn\u00edk. Fuori dalla Russia l'opera venne rappresentata per la prima volta a Praga nel 1888, diretta dal compositore stesso. L'accoglienza iniziale in Europa dell'opera fu piuttosto tiepida: era vista come una curiosit\u00e0 russa.\nTrama.\nL'azione si svolge nella campagna russa e a San Pietroburgo intorno al 1820.\nAtto I.\nScena prima \"Il giardino della residenza di campagna di Larina.\" La vedova Larina si intrattiene a parlare con la balia Filipp'evna: il canto delle figlie Olga e Tat'jana, che le giunge alle orecchie dalle finestre della dimora, le ricorda i tempi della sua giovinezza. Irrompe un gruppo di contadini che festeggia la mietitura con canti e danze. Olga si unisce alla baldoria, mentre Tat'jana se ne sta in disparte: questo provoca un amichevole diverbio tra le due sorelle, nel quale Olga rimprovera a Tat'jana di essere troppo romantica e di assumere, contrariamente a quanto fa lei, un atteggiamento rassegnato nei confronti della vita. Mentre le sorelle discutono viene annunziata la visita del vicino Lenskij, aspirante alla mano di Olga, accompagnato dall'amico Evgenij Onegin, giunto da San Pietroburgo; questi \u00e8 un dandy dedito alla vita oziosa, il quale, seppur giovane, \u00e8 gi\u00e0 molto disilluso e privo di stimoli. Per propiziare la relazione tra Olga e Lenskij, Larina invita i due uomini a cena; durante il pasto, la figura distinta del nuovo ospite incuriosisce Tat'jana.\nScena seconda \"Camera da letto di Tat'jana.\" Subito dopo la cena Tat'jana appare molto nervosa e la balia, che ne nota lo strano comportamento, le augura la buona notte. Tat'jana non riesce a prendere sonno: il fascino di Onegin l'ha conquistata, e lei si trova in dubbio se esternargli i propri sentimenti o tenerli per s\u00e9. Al termine della notte insonne decide di scrivere una lettera a Onegin per dargli appuntamento al giorno dopo; la mattina successiva chiede a Filipp'evna di consegnargliela e la balia, pur preoccupata, accetta.\nScena terza \"Giardino della casa di Larina.\" Alcune serve raccolgono fragole e cantano spensierate, mentre Tat'jana si chiede struggendosi se Onegin accetter\u00e0 o meno il suo appuntamento. L'uomo arriva: Onegin si dimostra distaccato anche se molto cortese, dicendole di non pensare al matrimonio e di non volersi impegnare.\nAtto II.\nScena prima \"Salone da ballo in casa di Larina.\" Sono passate alcune settimane, durante le quali Olga e Lenskij si sono ufficialmente fidanzati. Nel corso di una festa per l'onomastico di Tat'jana, per puro dispetto Onegin fa ingelosire l'amico Lenskij ballando spesso con Olga. Mentre il maestro di francese Triquet declama una poesia in onore di Tat'jana, la tensione tra i due uomini cresce: Lenskij chiede a Onegin di lasciare in pace la sua fidanzata, ma alla fine della festa questi insiste per ballare ancora con Olga. Lenskij, in preda all'ira, accusa Onegin di essere una persona immorale e lo sfida a duello. I due vengono separati dagli astanti; sebbene nessuno dei due voglia realmente far del male all'altro, ormai la resa dei conti \u00e8 inevitabile.\nScena seconda \"Le rive di un ruscello boscoso, di mattina presto.\" Lenskij arriva per primo sul luogo del duello, accompagnato dal suo padrino Zareckij. In attesa dell'arrivo del suo contendente, contempla la campagna innevata e rivolge un accorato addio ad Olga che forse non rivedr\u00e0 mai pi\u00f9. Onegin arriva accompagnato dal suo servo, lo spiantato Guillot, suscitando l'indignazione di Zareckij. I due contendenti sono esitanti, essendo stati buoni amici fino al giorno prima, ma nessuno ha il coraggio di sottrarsi alla prova. I due padrini caricano le pistole ed al primo colpo Lenskij cade a terra morto. Mentre i due padrini constatano la sua morte, Onegin si dispera.\nAtto III.\nScena prima \"Salone delle feste di un palazzo a San Pietroburgo.\" Sono passati tre anni. Onegin, appena tornato da un ennesimo lungo viaggio, \u00e8 invitato a una festa in casa del principe Gremin, ma se ne sta in disparte: nonostante abbia molto viaggiato per allontanarne il ricordo, non si \u00e8 mai ripreso dal rimorso per l'uccisione di Lenskij. Il principe Gremin, padrone di casa, fa il suo ingresso con la moglie, che altri non \u00e8 che Tat'jana, e la presenta allo stupefatto Onegin. La donna non ha alcuna reazione al vedere l'uomo del quale si era invaghita alcuni anni prima, e lo tratta con freddezza mostrando di riconoscerlo appena, quindi si allontana al braccio del marito dicendogli di sentirsi stanca. Rimasti soli, Gremin racconta a Onegin di come l'animo gentile di sua moglie lo abbia sottratto a una vita triste e solitaria, per poi ritirarsi a sua volta. Onegin comprende che la stessa cosa sia accaduta a lui: si rende conto che l'amore di Tat'jana potrebbe essere l'unica via di salvezza, cos\u00ec le scrive una lettera per darle appuntamento.\nScena seconda \"Salotto della dimora del principe Gremin.\" Tat'jana legge la lettera di Onegin e piange ricordando il passato. Improvvisamente Onegin entra e si getta ai suoi piedi, ma ella gli rimprovera di interessarsi a lei solo ora che \u00e8 diventata una persona ricca e importante. Onegin le dichiara che il suo amore \u00e8 sincero e Tatiana, pur essendo ancora innamorata di lui, lo congeda definitivamente decisa a rimanere fedele al marito. Rimasto solo, Onegin viene sopraffatto da tutti gli errori commessi e si dispera.\nStruttura dell'opera.\nAtto I.\nScena prima\nScena seconda\nScena terza\nAtto II.\nScena prima\nScena seconda\nAtto III.\nScena prima\nScena seconda"}
{"id": "557808", "revid": "1979289", "url": "https://it.wikipedia.org/wiki?curid=557808", "title": "Sciacquone", "text": "Lo sciacquone \u00e8 un dispositivo atto a scaricare violentemente un certo quantitativo di acqua (normalmente una decina di litri) nel vaso sanitario, per trascinare via i materiali solidi e liquidi che vi siano stati depositati.\nEsistono oggi numerose versioni di tale dispositivo: quella maggiormente diffusa nel mondo \u00e8 quella primordiale a catenella, per la sua semplice ingegnosit\u00e0.\nLo sciacquone a catenella.\nLo sciacquone \"a catenella\" si compone di una vasca in cui \u00e8 contenuto un sifone a due gomiti G1 e G2, coperto da una campana C sollevabile attraverso un bilanciere. Una valvola a galleggiante V consente l'adduzione di acqua a bassa portata, in modo che il riempimento sia lento. Lo stesso galleggiante arresta il flusso quando l'acqua raggiunge il livello di regime appropriato. La regolazione del galleggiante e del livello di acqua accumulata avviene quasi sempre mediante la rotazione del galleggiante sulla propria asta o in senso orario o in senso antiorario.\nLe fasi del riempimento vasca.\nPartendo da una condizione di vasca vuota, si fa entrare l'acqua e si distinguono tre fasi:\nFase 1.\nFase 1: il livello L dell'acqua sale nella vasca da zero fino ad L3, fig. 1.\nIl livello dell'acqua cresce di pari passo nella vasca e sotto la campana C.\nFase 2.\nFase 2: il livello dell'acqua si mantiene costante e pari ad L3 nella vasca e sotto la campana, mentre l'acqua che continua ad entrare nella vasca tracima nel sifone e si accumula nel gomito G1 fino a raggiungervi il livello L1, fig. 2. \nQuando l'acqua nel gomito G1 raggiunge il livello L1 il gomito viene chiuso e un certo volume di aria rimane imprigionato sotto la campana e nel primo tratto del sifone.\nFase 3.\nFase 3: l'acqua che continua ad entrare nella vasca continua a tracimare nel sifone e ad accumularsi nel gomito G1 dove il livello si alza oltre L1. In questo modo viene a ridursi il volume a disposizione dell'aria imprigionata sotto la campana. La pressione P di tale aria tende a crescere determinando l'insorgere di un dislivello \u2206L tra i due rami del gomito G1 e di un analogo dislivello tra l'acqua nella vasca e quella sotto la campana. Questa fase porta ad una condizione di regime quando il livello nel ramo destro del gomito G1 porta l'acqua a raggiungere il livello L2, e a tracimare verso lo scarico, fig. 3. In questa condizione di regime l'acqua che entra dalla valvola di adduzione \u00e8 pari a quella che tracima verso lo scarico. La bassa portata di adduzione in generale non consente l'innesco del sifone.\nIl galleggiante della valvola di adduzione \u00e8 predisposto per mantenere il livello nella vasca ad una quota un poco superiore ad L4, in maniera da avere un conveniente dislivello \u2206L nel gomito G1 (e nella vasca rispetto alla campana), senza che ci sia flusso verso lo scarico.\nLo svuotamento della vasca.\nOra, se in queste condizioni si solleva la campana attraverso il bilanciere, la pressione P dell'aria sotto la campana si riduce improvvisamente e quindi l'acqua contenuta nel dislivello \u2206L della vasca si precipita sotto la campana e di qui tracima violentemente nel sifone innescandolo e dando il via allo scarico.\nIn caso di malfunzionamento occorre verificare innanzi tutto che non vi sia accumulo di detriti nella vasca e nel gomito G1. Poi bisogna vedere se effettivamente si raggiunge la condizione di regime con un livello massimo di acqua appropriato (in generale un po' sopra la sommit\u00e0 della campana).\nPer questo si fa riempire la vasca tenendo il galleggiante premuto verso il basso in modo che non possa interrompere il flusso. Si osserver\u00e0 che a un certo momento il livello cessa di aumentare e contemporaneamente l'acqua comincia a fluire nel WC senza avviare lo scarico violento. Si segna questo livello massimo e poi si regola il galleggiante in modo che l'acqua nella vasca si fermi circa 1 cm al di sotto del livello massimo sopra trovato."}
{"id": "557811", "revid": "599013", "url": "https://it.wikipedia.org/wiki?curid=557811", "title": "Who's That Girl", "text": ""}
{"id": "557813", "revid": "125738559", "url": "https://it.wikipedia.org/wiki?curid=557813", "title": "Miami Open", "text": "Il Miami Open, conosciuto anche come Masters di Miami, \u00e8 un torneo di tennis maschile e femminile che si disputa sui campi in cemento dell'Hard Rock Stadium di Miami Gardens, in Florida, Stati Uniti, nei mesi di marzo e aprile.\nL'evento all'inizio era conosciuto come Lipton International Players Championships. Nel 2000 \u00e8 stato rinominato per motivi di sponsorizzazione in Ericsson Open. Nel 2002 il nome del torneo \u00e8 stato cambiato in NASDAQ-100 Open. Nel 2007 ha assunto il nome Sony Ericsson Open, mentre dal 2013 il nome \u00e8 Sony Open Tennis. Dal 2015 \u00e8 noto come Miami Open presented by Ita\u00fa.\n\u00c9 stato votato dai tennisti come miglior torneo di categoria per 3 volte, dal 1998 al 2000 e ben 6 volte nella categoria superiore dal 2002 al 2006 e nel 2008.\nStoria.\nLe origini.\nL'idea di creare un torneo a Miami emerse nel 1960 e nel 1968 fu inaugurato il WCT Miami Open, torneo riservato ai tennisti uomini che si svolse fino al 1978. Le prime edizioni erano parte del circuito WCT, mentre quelle del 1977 e 1978 furono inserite nel circuito Grand Prix. Era uno dei nove tornei delle Championships Series, la cui importanza veniva subito dopo quella delle prove del Grande Slam. Nel 1980, Butch Buchholz fu posto a capo dell'ATP, l'Association of Tennis Professionals e si impegn\u00f2 per riportare il grande tennis a Miami, con l'intenzione di dare vita a un torneo che fosse il primo grande evento dell'anno, dal momento in cui l'Australian Open si giocava a dicembre. \u00c8 per raggiungere questo obiettivo che firm\u00f2 una partnership con la Lipton che divenne il primo sponsor del nuovo torneo, aperto sia ai tennisti uomini che alle donne. L'evento venne soprannominato \"Winter Wimbledon\" e vide la sua prima edizione nel febbraio del 1985. Sin dalla sua fondazione il torneo femminile fu organizzato dalla WTA (circuito di tennis femminile). Quello maschile fu nelle prime 5 edizioni inserito nel circuito Grand Prix e dal 1990 fa parte dell'ATP Tour.\nIl \"Lipton International Players Championships\".\nLa prima edizione dei \"Lipton International Players Championships\" si svolse a Delray Beach e ospit\u00f2 84 dei primi 100 giocatori del mondo. Nel complesso partecipavano 128 giocatori e le partite degli uomini venivano giocate al meglio dei cinque set dai quarti di finale in avanti. Tim Mayotte fu il primo vincitore del torneo di Miami, il cui montepremi di 1,8 milioni di dollari era il pi\u00f9 alto del circuito dopo Wimbledon e gli US Open. Nel 1986 il torneo si trasfer\u00ec a Boca West, nei pressi di Boca Raton, e il singolare maschile fu vinto da Ivan Lendl. Nel 1987 fu spostato a Key Biscayne e nel 2019 all'Hard Rock Stadium di Miami Gardens. Dal 1987 fino al 1989 il torneo di Miami si gioc\u00f2 al meglio dei cinque set. Il formato era simile a quello dei quattro tornei del Grande Slam, con il tie-break nel quinto set, come gli US Open. In quei tre anni molti top 10 non presero parte alla manifestazione, come negli Australian Open, che vedeva la partecipazione di 96 giocatori. Nel 1989 ci fu il secondo successo di Ivan Lendl che non gioc\u00f2 la finale con Thomas Muster, investito da un autista ubriaco alla vigilia della finale.\nIl Masters nell'\u00e9lite del tennis.\nNel 1990 la creazione dei tornei \"Championship Series\", precursori degli attuali Masters 1000, determin\u00f2 una modifica del formato del torneo di Miami. Il lotto dei giocatori venne ridotto a 96 e solo la finale si gioc\u00f2 al meglio dei cinque set. Nella sua prima edizione con la nuova formula il Masters di Miami vide la vittoria del giovane Andre Agassi. Nel 1990 si decise di costruire il campo centrale che persiste tutt'oggi. Nel 1991 la finale venne disputata al meglio dei tre set e venne vinta dallo statunitense Jim Courier. Pochi mesi dopo la Florida fu colpita dall'uragano Andrew causando una battuta d'arresto per la costruzione del campo centrale, che fin\u00ec nel mese di dicembre. Il torneo cambi\u00f2 il suo nome in \"Lipton Championships\" dal 1993. In quell'anno \u00e8 di nuovo l'americano Michael Chang a vincere. Un nuovo cambiamento avvenne nel 1995 con il ripristino della finale giocata al meglio dei cinque set. A vincere fu Andre Agassi, per la seconda volta nella sua carriera. Andre vinse anche l'anno seguente approfittando del ritiro nel terzo gioco della finale del croato Goran Ivani\u0161evi\u0107, vittima di un torcicollo. Il 1997 ha visto il trionfo di Thomas Muster, il primo non americano a vincere a Miami dal 1990. L'austriaco ha vinto l\u00ec l'ultimo titolo della sua carriera otto anni dopo la sua prima finale. Dopo le vittorie di Marcelo R\u00edos nel 1998 e Richard Krajicek nel 1999 si deve aspettare l'edizione del 2000 per vedere il ritorno di un americano tra i vincitori: a trionfare \u00e8 Pete Sampras. Questo \u00e8 anche l'anno in cui la Ericsson diventa il partner principale del torneo, in sostituzione della Lipton. Il torneo fu cos\u00ec rinominato \"Ericsson Open\".\nDopo il successo di Pete Sampras \u00e8 il suo eterno rivale Andre Agassi che si impone in tre occasioni nel 2001, 2002 e 2003, che \u00e8 ancora oggi il record di titoli consecutivi vinti nel torneo. In tutto Agassi ha vinto sei volte il Masters di Miami. Questo era il record di vittorie in un Masters 1000 fino al 2011, quando Rafael Nadal al Monte Carlo Masters ottenne il suo settimo successo consecutivo. Nel 2002 il torneo di Miami cambia nuovamente nome e diviene il \"NASDAQ-100 Open\". Infine l'edizione del torneo 2004 vede il successo di Andy Roddick, vincitore degli US Open 2003, che approfitta del ritiro per mal di schiena del suo avversario Guillermo Coria nel primo gioco del quarto set. Sempre nel 2004 arriva la prima sfida tra Rafael Nadal e il numero 1 del mondo, Roger Federer. Questo duello \u00e8 vinto da Rafael Nadal ed \u00e8 il primo di una lunga serie di scontri di una delle pi\u00f9 famose rivalit\u00e0 della storia del tennis.\nLe vittorie dei Big Four.\nIl Masters di Miami \u00e8 vinto per la prima volta da uno dei membri dei \"Big Four\" nel 2005 con il primo successo di Roger Federer. Quest'ultimo si vendica su Rafael Nadal, mentre l'iberico era in testa 2 set a 0 (2-6, 6-7, 7-6, 6-3, 6-1). Questa partita \u00e8 stata per molto tempo l'unica in cui lo spagnolo ha perso dopo essere stato avanti 2 set a 0 contro Federer. Ci sono riusciti successivamente Fabio Fognini agli US Open 2015 e Stefanos Tsitsipas agli Australian Open 2021. Roger Federer conserva il suo titolo l'anno successivo, dopo la finale contro Ivan Ljubi\u010di\u0107 (7-6, 7-6, 7-6). Lo svizzero diventa il primo giocatore a realizzare per due anni consecutivi la doppietta Indian Wells-Miami. Nel 2007 il torneo ha assunto il nome di \"Sony Ericsson Open\" ed \u00e8 il serbo Novak \u0110okovi\u0107 a vincere contro Guillermo Ca\u00f1as. Quest'ultimo si era messo in evidenza eliminando per la seconda volta consecutiva il due volte campione uscente Roger Federer. L'anno successivo \u00e8 stato caratterizzato dal ritorno della finale al meglio dei tre set. Rafael Nadal venne battuto in finale da Nikolaj Davydenko per 6-4, 6-2. Nel 2009 il britannico Andy Murray vinse il titolo contro Novak Djokovic. L'edizione 2010 del torneo \u00e8 stato caratterizzata dall'assenza, in finale, di uno membri dei \"Big Four\" per la prima volta dal 2005. L'americano Andy Roddick vinse per la seconda volta contro il ceco Tom\u00e1\u0161 Berdych con il punteggio di 7-5, 6-4. Infine nel 2011 Rafael Nadal viene sconfitto per la terza volta nella finale del Masters di Miami. Questa volta \u00e8 stato Novak Djokovic che lo ha battuto due settimane dopo avere sconfitto lo spagnolo in finale a Indian Wells. Djokovic conserv\u00f2 il suo titolo l'anno seguente battendo Andy Murray in finale. Andy Murray vinse ancora il torneo nel 2013 a scapito di David Ferrer. Nel 2014 Nadal viene sconfitto per la quarta volta in finale, ancora una volta da Djokovic. Nel 2015 Novak Djokovic, battendo in finale Andy Murray per la seconda volta dopo il 2012, \u00e8 stato il primo tennista nella storia a vincere per tre volte i tornei di Indian Wells e Miami nello stesso anno. Il serbo riesce a difendere il titolo anche l'anno successivo superando in due set Kei Nishikori. Nel 2017 Nadal subisce la sua quinta sconfitta in finale, questa volta a opera di Federer. Nel 2018 per la prima volta dal 2010 nessuno dei \"Fab Four\" riesce a conquistare l'accesso alla finale, e il titolo viene vinto da John Isner che supera Alexander Zverev in tre tirati set. L'anno seguente Isner riesce a bissare l'accesso alla finale ma viene sconfitto da Federer. L'edizione del 2020 non viene disputata a causa della pandemia di COVID-19.\nAlbo d'oro.\nDoppio misto.\nIl torneo di doppio misto \u00e8 stato disputato solo nella prima edizione del torneo nel 1985, quando si imposero Heinz G\u00fcnthardt e Martina Navr\u00e1tilov\u00e1."}
{"id": "557814", "revid": "44735", "url": "https://it.wikipedia.org/wiki?curid=557814", "title": "Who's that girl", "text": ""}
{"id": "557815", "revid": "124537132", "url": "https://it.wikipedia.org/wiki?curid=557815", "title": "Henrik R\u00f6dl", "text": "Carriera.\nCome giocatore fece il suo debutto nel 1987 con la squadra dell'Offenbach, dimostrando buone doti. Dal 1993 al 2004 ha sempre giocato con l'Alba Berlino, con la quale ha conquistato sette titoli tedeschi.\nNel 2004 attacc\u00f2 le scarpette al chiodo ed inizi\u00f2 la sua carriera da allenatore, prima col TuS Lichterfelde, poi, dal gennaio 2005 fino al 2006, con l'Alba Berlino.\nCon la nazionale tedesca di pallacanestro ha conquistato il titolo europeo nel 1993."}
{"id": "557816", "revid": "1924342", "url": "https://it.wikipedia.org/wiki?curid=557816", "title": "Jon Bon Jovi", "text": "Biografia.\nJon Bon Jovi \u00e8 nato a Perth Amboy (New Jersey), con il nome di \" Giovanni Buongiovanni Jr\"', da padre statunitense di origini italiane (il bisnonno \u00e8 nato a Sciacca, la bisnonna a Cianciana, Agrigento) e slovacche e da madre statunitense di origini tedesche e russe. La madre, Carol Sharkey, \u00e8 stata una \"Playboy Bunny\" (una cameriera presso i Playboy Club con la famosa divisa), mentre suo padre, John Bongiovi, un barbiere. John Francis, primo di tre fratelli (gli altri due sono Anthony e Matt), fin da piccolo dimostr\u00f2 un carattere forte e ribelle e un forte desiderio di mettersi in mostra; inoltre nessuno \u00e8 mai riuscito a dissuaderlo dal tenere i capelli costantemente lunghi.\nRicevette la sua prima chitarra a sette anni, ma solo a dieci inizi\u00f2 a suonarla con seriet\u00e0, prendendo lezioni da un maestro del suo quartiere. A tredici anni fond\u00f2 la sua prima \"band\", che si chiamava \"Starz\"; ma riusc\u00ec a tenere un solo concerto anche perch\u00e9 gi\u00e0 esisteva una \"band\" molto pi\u00f9 popolare con lo stesso nome. Jon cambi\u00f2 allora il nome in \"Raze\", ma l'esperienza port\u00f2 comunque a un fallimento.\nIn seguito, John partecip\u00f2 a un provino per il film \"Footloose\" e fu scelto per il ruolo di protagonista dalla Paramount, che aveva intenzione di cambiare la sceneggiatura da ballerino a stella del rock. Qui John fece la sua prima vera scelta, rifiutando il ruolo: infatti afferm\u00f2 che non voleva nascere come attore con aspirazioni da \"rockstar\", era la musica il suo mondo. Da quel momento inizi\u00f2 a credere pi\u00f9 concretamente a una carriera da cantante e, supportato dalla famiglia, specialmente dalla madre Carol, decise di scegliere uno pseudonimo pi\u00f9 facile da pronunciare: nasce cos\u00ec Jon Bon Jovi, utilizzato per la prima volta quando firm\u00f2 il contratto con la prima casa discografica. Oltre alla chitarra elettrica, suona l'armonica, il pianoforte e la chitarra acustica, anche se il suo ruolo principale \u00e8 quello di cantante.\nHa frequentato la Sayreville War Memorial High School di Parlin, New Jersey, dove ha conosciuto David Bryan, attuale tastierista della \"band\", e Dorothea Hurley (29 settembre 1962), la sua attuale moglie. La coppia si \u00e8 sposata il 29 aprile 1989 alla Graceland Chapel a Las Vegas e ha avuto quattro figli: una femmina, Stephanie Rose (nata il 31 maggio 1993), e tre maschi, Jesse James Louis (nato il 19 febbraio 1995), Jacob Hurley (nato il 7 maggio 2002) e Romeo Jon (nato il 29 marzo 2004). Bon Jovi fu scritturato per alcuni film e fece diverse comparse in alcuni telefilm, tra i quali \"Sex and the City\" e \"Ally McBeal\".\nOltre ai dischi con la \"band\", Jon Bon Jovi ha registrato due album da solista: \"Blaze of Glory\" (1990) e \"Destination Anywhere\" (1997), oltre a un album non ufficiale, edito in Italia col nome John Bongiovi, intitolato \"\". L'album contiene 14 inediti registrati tra il 1980 e il 1983, remixati e rimasterizzati nel 1997. Finora, Jon, ha venduto pi\u00f9 di centoquaranta milioni di copie con la \"band\" Bon Jovi.\nNel 2004, con l'amico e chitarrista della \"band\" Richie Sambora, ha fondato una squadra di Arena Football, i Philadelphia Soul, vincitori del titolo AFL nel 2008. Bon Jovi \u00e8 anche un grande \"fan\" dei New York Giants. Nel 2007 ha dichiarato che uno dei suoi pi\u00f9 grandi rammarichi \u00e8 stata l'occasione persa di conoscere il suo pi\u00f9 grande idolo, Frank Sinatra. \"Pi\u00f9 volte mi si \u00e8 presentata l'occasione, ma io ho sempre declinato per paura di dovermi confrontare con un artista di un livello cos\u00ec superiore\", ha detto Bon Jovi. Il 13 ottobre 2007 ha condotto la puntata del \"Saturday Night Live\" e insieme alla \"band\" ha suonato nell'occasione \"Lost Highway\" e \"Who Says You Can't Go Home\".\nIl 18 gennaio 2009 Bon Jovi ha partecipato al concerto per l'insediamento del Presidente Obama cantando \"A Change is Gonna Come\" in duetto con Bettye LaVette. Sempre nel 2009 Jon Bon Jovi ha registrato, insieme al Washington D.C. Youth Choir, una nuova versione \"gospel\" della \"hit\" \"Keep The Faith\", inserita nell'album \"\". Il 3 maggio 2009 \u00e8 entrato nella New Jersey Hall of Fame.\nIl 19 dicembre 2011 \u00e8 stato vittima di \"death hoax\", cio\u00e8 della notizia della sua morte che ha cominciato a venir ripresa da molteplici fonti online. Egli stesso ha smentito la notizia, commentando l'accaduto con la frase \"Heaven looks a lot like New Jersey\" ovvero \"Il paradiso assomiglia molto al New Jersey\".\nImpegno sociale e politico.\nDurante le elezioni del 2004 ha sostenuto la \"nomination\" di John Kerry. Il 21 settembre 2005 ha donato un milione di dollari ad Oprah Winfrey, conduttrice di un famoso \"talk-show\" negli Stati Uniti, per la sua fondazione di beneficenza Angel Network. \u00c8 la pi\u00f9 alta cifra che una celebrit\u00e0 abbia mai donato a Winfrey. Nel 2011 ha inaugurato un ristorante dove i meno abbienti possono pagare anche con lavori socialmente utili; tramite la sua fondazione ha costruito anche abitazioni per i pi\u00f9 poveri. Nel 2012 ha donato 1 milione di dollari per la ricostruzione dopo che l'uragano Sandy ha colpito gli Stati Uniti.\nVita privata.\nNel 1989, durante una tappa del New Jersey Tour, Jon and\u00f2 segretamente a Las Vegas per sposare la sua fidanzata storica, Dorothea Hurley nella Graceland Wedding Chapel.\nNel 2004, diventa fondatore e proprietario principale della squadra di Arena Football League, i Philadelphia Soul. \u00c8 apparso inoltre in diversi spot pubblicitari per la League, con John Elway, famoso \"quarterback\" per i Denver Broncos.\nDoppiatori italiani.\nNelle versioni in italiano dei suoi film, Bon Jovi \u00e8 stato doppiato da:"}
{"id": "557817", "revid": "270833", "url": "https://it.wikipedia.org/wiki?curid=557817", "title": "Batteria (militare)", "text": ""}
{"id": "557819", "revid": "322321", "url": "https://it.wikipedia.org/wiki?curid=557819", "title": "Foppolo", "text": "Foppolo (\"F\u00f2pol\" in dialetto bergamasco) \u00e8 un comune italiano di abitanti della provincia di Bergamo in Lombardia, situato in Alta Val Brembana, a circa 58 chilometri a nord dal capoluogo orobico.\nStoria.\nLe origini del paese sono tuttora molto incerte. Alcune ipotesi sostengono che i Romani, arrivati in molte localit\u00e0 dell'alta valle Brembana per lo sfruttamento delle miniere, giunsero anche a Foppolo per utilizzare le risorse minerarie presenti in localit\u00e0 Cadelle.\nAltri invece asseriscono che i primi abitanti furono i pastori mandriani che, sin dall'epoca medievale, trasferivano le mandrie presso gli eccellenti pascoli di Foppolo durante i mesi estivi, per poi abbandonare la zona durante la fredda stagione invernale, che qui presentava temperature gelide anche a causa della conformazione territoriale del luogo, inserito tra anguste vallette, che assumevano l'aspetto di cavit\u00e0 del terreno.\nEd \u00e8 da questa caratteristica, che in dialetto locale si esprime con \"Foppa\" che vuol dire piccola conca (traslato poi in \"Foppolo\"), dal quale deriva il toponimo.\nAll'allevamento dei bovini, nell'economia tradizionale di Foppolo, si accompagnava la fabbricazione dei formaggi, smerciati alla frequentatissima fiera di Branzi.\nNon sono molti i documenti scritti che attestano l'esistenza del piccolo borgo: il principale, risalente all'anno 1331, \u00e8 uno statuto nel quale Foppolo veniva menzionato come borgo facente parte dell'unit\u00e0 amministrativa comprendente i vicini Carona, Valleve, Cambrembo, e Fondra.\nScarse sono le notizie riferite anche all'epoca medievale, della quale si sa che il borgo venne posto nel feudo facente capo alla famiglia ghibellina dei Visconti, che diedero il permesso, ad ogni persona appartenente alla loro fazione, di uccidere un guelfo. Nonostante questo non ci sono giunti documenti che attestano di lotte avvenute sul suolo comunale. Si sa inoltre che si verific\u00f2 un ulteriore sviluppo delle miniere di ferro, tanto che il territorio venne parzialmente disboscato per favorire tale attivit\u00e0.\nNel 1452 Foppolo si stacc\u00f2 come comune da Valleve, e nel 1481 venne fondata una piccola chiesa parrocchiale con tre altari: monsignor Federico Corneli nella visita pastorale del 1624 riportando i dati di una pergamena allora in possesso del Parroco, scrive: \nNel corso del XVI secolo il paese, dopo essere entrato a far parte della Repubblica di Venezia, ottenne l'autonomia amministrativa e fu inserito nel distretto amministrativo della \"Valle Brembana Oltre la Goggia\", che comprendeva tutti i comuni dell'alta valle, con capoluogo posto a Valnegra e godeva di sgravi fiscali e numerosi privilegi.\nLa vita del borgo si sviluppava anche intorno a due confraternite: quella della S.S. Sacramento, eretta dal Rev. Visitatore di S. Carlo durante la sua visita (3 ottobre 1575) e l'altra del S. Rosario. Dell'Oratorio di San Rocco di Foppolo in monte, nominato dal suddetto visitatore, esistono forse appena le fondamenta.\nL'attuale chiesa parrocchiale di S. Maria Assunta venne ricostruita nel 1735 sotto il parroco Don Giovanni Maria Dominoni, a seguito della distruzione della precedente da parte di una valanga, e consacrata da Mons. Vescovo Redetti durante la visita pastorale del 2 luglio 1737.\nCon l'arrivo della dominazione austriaca, il territorio fu soggetto a forti dazi e tasse, che affossarono le esportazioni del ferro e fecero cadere in una crisi irreversibile l'economia valligiana.\nAl Passo Dordona sul confine tra la provincia di Sondrio e Bergamo \u00e8 possibile ancora osservare i resti delle trincee risalenti alla prima guerra mondiale. Queste trincee poste sul crinale Orobico non furono costruite lungo il fronte del combattimento, ma servivano come seconda linea difensiva, in caso di sfondamento austriaco attraverso l'alta Valtellina, per evitare che le truppe asburgiche raggiungessero in breve tempo Milano. Il generale Cadorna ordin\u00f2 pertanto la costruzione di trincee e postazioni d'artiglieria lungo il tratto occidentale del versante Orobico che offriva alcuni passi di facile accesso, come il Passo di San Marco e il Passo Dordona.\nIn preparazione dello sforzo bellico, venne anche costruito un tratto di carrozzabile militare da Valleve a Cambrembo. Il tratto, allargato e risistemato, venne prolungato fino a Foppolo in epoca fascista, su impulso del podest\u00e0 Antonio Bianchi, ed inaugurato nel 1934 intitolandolo ad Arnaldo Mussolini (fratello di Benito).\nLa strada carrozzabile tolse dall'isolamento il paese, fino ad allora raggiungibile soltanto tramite anguste e pericolose mulattiere da Valleve, e permise pi\u00f9 avanti la realizzazione degli impianti di risalita per la stagione invernale con il conseguente sviluppo turistico con hotel e nuovi appartamenti.\nA partire dal secondo dopoguerra il paese ha visto un rilevante incremento turistico, facendo diventare il paese una delle mete pi\u00f9 rinomate delle montagne bergamasche per quanto riguarda gli sport invernali. Ci\u00f2 ha permesso a Foppolo di non risentire, al pari dei paesi vicini, del fenomeno dell'emigrazione e dello spopolamento del territorio.\nDalle visite pastorali risulta che gli abitanti di Foppolo nel 1575 erano 110; nel 1699, 270; nel 1780, 150; nel 1858, 172; nel 1920, 165; nel 1945, 137.\nFoppolo, cos\u00ec come la vicina Valleve resta comunque un territorio di alta montagna naturalmente soggetto al fenomeno delle valanghe: il 12 gennaio 1977 una valanga si stacc\u00f2 da poco sotto la vetta del monte Arete (2.227 metri) e, percorrendo il canale Vallesino, si abbatt\u00e9 con estrema violenza sulla parte bassa dell'abitato di Foppolo, investendo numerosi condomini e abitazioni, oltre alla chiesa, che riport\u00f2 non pochi danni. La vittime furono in totale otto, e il paese rimase isolato per una settimana.\nIl territorio.\nIl territorio di Foppolo si divide in parecchie contrade: \"Arale\", \"Costa\", \"Moretti\", \"Piano\", \"Rovera\", \"Sponda\", \"Teggie\", \"Cortivo\", e \"Vendulaperto\". Molte di queste sono disabitate, ma mantengono intatto lo stile rurale che le ha contraddistinte nel corso dei secoli.\nIl nucleo storico invece ha visto stravolgere il proprio aspetto nel nome del turismo: migliaia di appartamenti (1800 non abitati), adibiti alla funzione di \u201cseconde case\u201d, costruiti un po' ovunque, hanno completamente snaturato l'originale paesaggio.\nDal punto di vista storico, si pu\u00f2 ancora ammirare la chiesa parrocchiale, dedicata a Santa Maria Assunta. Edificata nel XVIII secolo in luogo di un'altra, originaria del XV secolo distrutta da una valanga, \u00e8 composta da tre altari e custodisce opere di buon pregio, tra le quali una \"Piet\u00e0\" in legno del XV secolo. Si possono ancora ammirare le varie contrade di antica realizzazione, rimaste ancora intatte.\nGeografia antropica.\nLocalit\u00e0\nLo sviluppo del turismo alpino.\nLe sempre crescenti offerte turistiche di Foppolo si basano sull'ottima posizione geografica del paese. Numerose sono infatti le possibilit\u00e0 che vengono offerte al turista: in estate si possono compiere numerosissime escursioni, adatte ad ogni tipo di utenza, tra le quali spiccano quelle ai vicini Monte Toro e Pegherolo, al passo di Valcervia, del Porcile e del Dordona, dove si possono ancora vedere le trincee verso la\nValtellina, ma anche ai laghi Moro, Foppa e Delle Trote, tutti abbondantemente al di sopra di quota 2000 metri s.l.m. La conca di Foppolo \u00e8 circondata dai Monte Valgussera (2200 m), Pizzo del Vescovo (2175 m), Pizzo Corno Stella (2621 m), Monte Toro (2524 m), Monte Cadelle (2483 m), Monte Valegino (2415 m), Monte Arete (2227 m), Monte Cavallo (2323 m sopra San Simone) e il Monte Pegherolo (2369 m).\nDurante il periodo invernale Foppolo diventa il centro sciistico pi\u00f9 importante delle Orobie bergamasche, con una grande quantit\u00e0 di piste da sci. La localit\u00e0 sciistica \u00e8 collegata, sci ai piedi, con le piste di Carona Carisole creando un comprensorio con 12 impianti che servono 26 piste per un totale di circa 30\u00a0km da un'altezza di 1635 m a 2200 m del Monte Valgussera. A Foppolo \u00e8 presente anche una pista da fondo in localit\u00e0 Convento con un percorso da 3\u00a0km circa. Il tutto con una grande scuola sci, \"Scuola Italiana Sci Alta Valle Brembana\" (che comprende tutte le localit\u00e0 della Valle Brembana), la \"Scuola Sci 90\" di Foppolo, la \"Scuola Brembo Extreme Foppolo\", la \"Shedschool\" di Foppolo e la \"Scuola Sci San Simone\"e soprattutto Foppolo Freestyle che gestisce anche lo snowpark. A pochi chilometri di distanza si trovano le piste di San Simone (Valleve) che rientrano nel comprensorio Brembo Superski. Nel 2017 la societ\u00e0 Brembo SuperSki srl a cui erano affidati gli impianti di risalita viene dichiarata fallita e gli oneri ricadono sui tre comuni Foppolo, Valleve, Carona che ne erano i soci totalitari; La maggioranza delle quote apparteneva a Foppolo che si far\u00e0 carico dell'ingente deficit procurato dalla sua partecipata. A seguito di questa e altre vicende la giunta comunale si \u00e8 dimessa e il Comune di Foppolo, come gi\u00e0 quello di Valleve \u00e8 stato commissariato."}
{"id": "557821", "revid": "767487", "url": "https://it.wikipedia.org/wiki?curid=557821", "title": "Damien Rice", "text": "Biografia.\nDamien Rice ha la sua prima esperienza musicale nel gruppo dei Juniper, con cui raggiunge un discreto successo con il singolo \"Weatherman\". Tuttavia nel 1999, subito prima di incidere un album per la PolyGram, Damien abbandona il gruppo a causa delle richieste troppo esigenti della casa discografica, che vuole spingere il gruppo verso obiettivi troppo commerciali che lasciano poco spazio alle vere intenzioni del cantante. Dopo l'uscita di Damien Rice dal gruppo, Paul Noonan lo sostituisce e i Juniper diventano i Bell X1.\nNel marzo 1999 Damien si trasferisce in Toscana, per poi girare tutta l'Europa. Torna a Dublino un anno dopo pieno di idee. Sembra trovare un nuovo approccio alla musica e decide di registrare alcune canzoni. Invia il suo demo al produttore David Arnold (lo stesso di Bj\u00f6rk), che rimane impressionato dalla voce del cantautore irlandese e finanzia il progetto musicale di Damien, procurandogli un po' di soldi per mettere in piedi uno studio mobile tutto suo.\nNel 2002 esce in Gran Bretagna e Irlanda l'album d'esordio \"O\", preceduto dal singolo \"The Blower's Daughter\". Il successo \u00e8 mondiale, e Damien vince lo Shortlist Music Prize nel 2003. Molte delle canzoni di \"O\" vengono scelte per far parte della colonna sonora di molte serie televisive: \"Cannonball\" e \"The Blower's Daughter\" in \"The L Word\", \"Delicate\" in \"Lost\", \"Dr. House - Medical Division\", \"Dawson's Creek\", \"Alias\", Misfits e \"\", \"Cold Water\" in \"E.R. - Medici in prima linea\" e nel film \"Stay - Nel labirinto della mente\" e \"Cannonball\" in \"The O.C.\" Nel 2004 \"The Blower's Daughter\" e le note al pianoforte di \"Cold Water\" fanno da colonna sonora al film \"Closer\" di Mike Nichols. \"The Blower's Daughter\" viene usata anche nel film di Nanni Moretti del 2006 \"Il caimano\".\nCon Damien canta stabilmente anche Lisa Hannigan. \"O\", uscito nel luglio 2003 anche negli Stati Uniti e in Europa, \u00e8 acclamato dalla critica, che porta l'autore ad alcune illustri apparizioni televisive, come il \"David Letterman Show\". I due cantanti sono accompagnati da Tom Osander (batteria), Shane Fitzsimons (basso) e Vyvienne Long (violoncello). Con Christy Moore incide nel 2004 il singolo \"Lonely Soldier\", il cui ricavato va in beneficenza. \"Lonely Soldier\" era stata scritta originariamente per il film \"Mickybo &amp; me\", per essere poi sostituita da \"Steal a Mule\", sempre di Rice. Nel febbraio 2005 Damien canta con Tori Amos \"The Power of Orange Knickers\", dall'album \"The Beekeeper\" della cantante statunitense.\nNell'estate 2005 esce \"Unplayed Piano\", canzone dedicata a Aung San Suu Kyi, leader della Birmania da tempo tenuta sotto gli arresti domiciliari.\nPer l'album \"Warchild\", che raccoglie canzoni di numerosi artisti acquistabili su internet per beneficenza, Damien Rice e Lisa Hannigan cantano \"Cross-eyed Bear\", che Damien aveva scritto ai tempi dei Juniper (con il titolo \"Jewellery Box\").\nCollabora poi con Glen Hansard, cantante leader dei The Frames, scrivendo \"Leave\", canzone che compare nell'album di Glen, \"The Swell Season\" del 21 aprile 2006.\nLisa Hannigan intanto canta \"Banr\u00edon mo Chro\u00ed\", traduzione in gaelico di \"Queen Of My Heart\" dei Mary Janes (il vecchio gruppo di Mic Christopher). Questa canzone, insieme a molte altre canzoni in gaelico, compare nella compilation \"Ceol 06\" (in gaelico Ceol significa musica). Sempre in questo periodo entra in sala di registrazione per registrare assieme a Lisa \"Don't Explain\", toccante brano che appare nel disco di collaborazioni del grande pianista jazz Herbie Hancock.\nNel 2006 Damien suona in tour in America con Fiona Apple, e durante uno show a Toronto anticipa una probabile uscita del nuovo album per dicembre 2006.\nIntanto organizza, insieme ad alcuni amici, l'edizione 2006 dell'Electric Picnic, festival che si tiene in Irlanda i primi di settembre. Il 6 novembre 2006 viene pubblicato il secondo album di Damien Rice, intitolato \"9\". Quindi il 20 novembre esce il primo singolo estratto dall'album, \"9 Crimes\", pezzo che comparir\u00e0 anche nella colonna sonora del film di animazione \"Shrek terzo\", mentre il 5 febbraio esce il secondo, \"Rootless Tree\". Un mese dopo il terzo singolo, \"Dogs\", esce solo nei Paesi Bassi in edizione limitata ed \u00e8 un cofanetto di 3\u00a0cd contenenti alcune esibizioni dal vivo nei Paesi Bassi.\nIl 25 marzo 2007 il sito ufficiale di Damien comunica l'uscita di Lisa Hannigan dal gruppo. Il 1\u00ba giugno 2008 Damien parte con la sua Mini Cooper, assieme ai suoi amici Ryan e Mia da Dublino, alla volta di Barcellona (per il concerto dei Radiohead del 12 giugno), con l'intenzione di scrivere una canzone al giorno per tutti i dieci giorni di viaggio. Tuttavia, a causa di un guasto alla pompa dell'acqua della Mini, il viaggio dura undici giorni (uno in pi\u00f9 del previsto) ma Damien, Ryan e Mia sono comunque arrivati in tempo a destinazione, per vedere i Radiohead, prima di ritornare a Dublino per aprire i tre concerti di Leonard Cohen. Nell'estate del 2008 Damien ha iniziato a registrare, con Earl Harvin come batterista, le canzoni di Barcellona.\nNel 2012 esegue e registra una cover del brano One degli U2, che entra a far parte della colonna sonora del film \"The Impossible\" di Juan Antonio Bayona. Ha vissuto in Italia, per due mesi in una fattoria a Pontassieve. Mancavano luce e telefono: \"Scappavo da me stesso\", ha raccontato. Il 30 luglio 2012 si esibisce in Italia al Parco della Musica di Roma. Seguono i concerti a Firenze, Ferrara e Grado. Il 4 settembre 2014 viene annunciata ufficialmente, tramite il suo account Twitter ufficiale, l'uscita del suo terzo album \"My Favourite Faded Fantasy,\" prevista per il 31 ottobre dello stesso anno."}
{"id": "557822", "revid": "4175", "url": "https://it.wikipedia.org/wiki?curid=557822", "title": "Roger Goodell", "text": "Biografia.\nFiglio dell'ex senatore dello stato di New York Charles Goodell, comincia a lavorare all'interno della lega subito dopo la laurea in Economia nel 1982 come addetto alle pubbliche relazioni dei New York Jets. Nel 2000 viene nominato dal commissario Paul Tagliabue C.E.O della NFL e si inizia ad occupare dello sviluppo degli stadi, aiutando le franchigie ad ammodernare o costruire nuovi stadi. Gioca anche un ruolo attivo nello strappare un vantaggiosissimo contratto sui diritti televisivi e lancia il canale televisivo dedicato esclusivamente al football NFL Network; cos\u00ec come ha contribuito alla rinegoziazione del salary cap tra franchigie e giocatori. Il 9 agosto 2006 i proprietari delle franchigie lo eleggono come nuovo commissario della lega, il quarto dal dopoguerra ad oggi.\nVita privata.\nRoger Goodell vive nell'area di New York con la moglie Jane e con le due figlie gemelle."}
{"id": "557823", "revid": "1318658", "url": "https://it.wikipedia.org/wiki?curid=557823", "title": "Arrondissement di Le Mans", "text": "L\"arrondissement\" di Le Mans \u00e8 una suddivisione amministrativa francese, situata nel dipartimento della Sarthe e nella regione dei Paesi della Loira.\nStoria.\nIl 13 febbraio 2006, gli arrondissement della Sarthe sono stati modificati.\nComposizione.\nL\"arrondissement\" di Le Mans raggruppa 48 comuni in 12 cantoni:"}
{"id": "557824", "revid": "88740", "url": "https://it.wikipedia.org/wiki?curid=557824", "title": "Bird", "text": "Il termine bird (\"uccello\" in inglese ), pu\u00f2 riferirsi a:"}
{"id": "557825", "revid": "122181841", "url": "https://it.wikipedia.org/wiki?curid=557825", "title": "Finlandizzazione", "text": "Il termine finlandizzazione (in finlandese: ', in svedese: ', in tedesco: \"\") indica l'influenza che un paese potente pu\u00f2 avere sulle politiche di un paese pi\u00f9 piccolo vicino.\nIn origine si riferiva all'influenza esercitata dall'Unione Sovietica sulla Finlandia durante la Guerra Fredda, ma pu\u00f2 riferirsi anche alle relazioni internazionali che si sviluppano in situazioni simili, come l'atteggiamento della Danimarca nei confronti della Germania tra il 1871 e il 1940, e le relazioni tra Taiwan e la Cina dal 2008.\nPercezione finlandese.\nIn Finlandia, l'uso del termine \"finlandizzazione\" \u00e8 stato percepito come una pesante critica, derivante dall'incapacit\u00e0 di comprendere gli aspetti pratici di una situazione in cui una piccola nazione tenta di sopravvivere con un vicino che esprime una netta superiorit\u00e0 culturale e ideologica senza perdere la propria sovranit\u00e0. La finlandizzazione era quindi, per la Finlandia, una \"Realpolitik\" della sopravvivenza."}
{"id": "557828", "revid": "110157", "url": "https://it.wikipedia.org/wiki?curid=557828", "title": "Fosfoenolpiruvato", "text": "Il fosfoenolpiruvato (o acido fosfoenolpiruvico, o PEP dall'inglese \"PhosphoEnolPyruvate\") \u00e8 un importante intermedio metabolico. Contiene un legame ad alta energia ed \u00e8 coinvolto nella glicolisi, nella gluconeogenesi ed in numerosi altri \"pathway\" cellulari, come la sintesi di alcuni composti aromatici e la fissazione del carbonio nelle piante o la produzione batterica del peptidoglicano (che compone la parete cellulare).\nRuolo di PEP nel metabolismo.\nNella glicolisi, il PEP \u00e8 formato a partire dal 2-fosfoglicerato attraverso l'azione dell'enzima enolasi. Il PEP viene quindi processato a piruvato attraverso l'enzima piruvato chinasi (PK), con la produzione di una molecola di ATP attraverso una fosforilazione a livello del substrato.\nNella gluconeogenesi, il PEP \u00e8 prodotto a partire dalla decarbossilazione dell'ossaloacetato e l'idrolisi di una molecola di GTP. Tale reazione \u00e8 catalizzata dall'enzima fosfoenolpiruvato carbossichinasi (PEPCK). Si tratta di una delle reazioni limitanti della gluconeogenesi. La reazione \u00e8 la seguente:\nNelle piante, il PEP pu\u00f2 essere usato per la sintesi del corismato attraverso la via dello shikimato. Il corismato \u00e8 l'intermedio fondamentale per la produzione degli amminoacidi aromatici (fenilalanina, triptofano e tirosina) e di altri composti aromatici.\nInoltre, nella fissazione del carbonio, il PEP \u00e8 un intermedio fondamentale. Attraverso l'enzima fosfoenolpiruvato carbossilasi, infatti, \u00e8 possibile la seguente reazione:"}
{"id": "557830", "revid": "44939", "url": "https://it.wikipedia.org/wiki?curid=557830", "title": "Acido fosfoenolpiruvico", "text": ""}
{"id": "557832", "revid": "599013", "url": "https://it.wikipedia.org/wiki?curid=557832", "title": "Pep", "text": ""}
{"id": "557833", "revid": "198277", "url": "https://it.wikipedia.org/wiki?curid=557833", "title": "Associazione Calcio Massiminiana", "text": "LAssociazione Calcio Massiminiana, meglio nota come Massiminiana, \u00e8 stata una societ\u00e0 sportiva italiana attiva nel calcio della citt\u00e0 di Catania.\nFondata nel 1959 per iniziativa della famiglia Massimino, \u00e8 stata attiva fino al 1976, e raggiunse i suoi migliori risultati nella seconda met\u00e0 degli anni sessanta, partecipando a quattro campionati in Serie C.\nStoria.\nLe origini del club risalgono al 1953, quando Salvatore Riceputo, presidente della Societ\u00e0 Catanese Trasporti, ne cre\u00f2 la sua rappresentativa calcistica, formata dai dipendenti dell'azienda. La SCAT inizialmente disput\u00f2 partite a livello amatoriale, e affiliatatasi pi\u00f9 tardi alla Lega Sicula, partecip\u00f2 al suo primo torneo ufficiale nella stagione 1956-57, nel girone D di Seconda Divisione, in cui si piazz\u00f2 al secondo posto. La stagione successiva, la formazione catanese - che disputava le sue partite interne a Patern\u00f2 - fu inserita nel girone B della Prima Divisione, in cui si piazz\u00f2 al terzultimo posto in classifica. Raggiunse lo stesso piazzamento anche nella stagione 1958-59, e a conclusione del torneo, nell'agosto 1959, la societ\u00e0 fu rilevata dal costruttore Angelo Massimino che ne cambi\u00f2 il nome in \"Associazione Sportiva Calcio Massiminiana SCAT\".\nDella neocostituita societ\u00e0 calcistica catanese, Massimino ne fu il primo presidente assieme al fratello Salvatore detto \"Turi\", e nel suo consiglio direttivo siedevano gli altri fratelli Giuseppe, Gaetano e Alfredo; la guida tecnica fu affidata a Nicol\u00f2 Nicolosi. La Massiminiana SCAT, iscritta nel girone B di Prima Categoria, il 27 settembre 1959, affront\u00f2 nella prima giornata il Giarre al Cibali, e la partita fin\u00ec sul punteggio di 1-1, con le reti di Angeloni per i giallorossi e di Lo Turco per i gialloblu. Al termine della stagione 1959-60, la Massiminiana si piazz\u00f2 seconda alle spalle del Milazzo. \nNella stagione 1960-61, la formazione giallorossa, allenata da Giovanni Prevosti, si piazz\u00f2 in testa al girone a pari punti con i mamertini, contro i quali disput\u00f2 lo spareggio sul campo neutro di Palermo il 21 maggio 1961, vinto per 2-1, e che gli permise l'accesso per le finali intergirone per la promozione in Serie D. Avversaria nelle finali fu l'Alcamo: la partita d'andata si gioc\u00f2 al Cibali e si concluse con il risultato di 2-2, il ritorno in casa dei bianconeri con il risultato di 3-2 a favore di questi ultimi che ottengono la promozione in IV serie. I dirigenti della Massiminiana presentarono reclamo alla Lega Sicula contro l'omologazione del risultato, rimasto in sospeso fino al parere della commissione giudicante, che diede parere negativo e respinse il reclamo. Subito dopo per\u00f2 i dirigenti del Milazzo presentarono reclamo alla Lega Sicula, nel quale la societ\u00e0 etnea veniva accusata di aver operato un tentativo di corruzione nella partita dell'ultima giornata contro l'Odeon Siracusa. Secondo la denuncia fatta dai dirigenti del Milazzo, i fratelli Angelo e Salvatore Massimino incaricarono il catanese Leonardi dell'Odeon a convincere il suo compagno di squadra Spatafora, ad agevolare la vittoria della Massiminiana, nella partita contro la loro squadra: la sentenza della commissione giudicante della Lega Sicula diede ragione al Milazzo, e pun\u00ec la Massiminiana con l'esclusione al campionato successivo, ed il suo presidente a due anni di squalifica. La sentenza emessa dalla Lega Sicula fu parzialmente ribaltata dalla Commissione d'Appello Federale, presso cui la societ\u00e0 etnea present\u00f2 ricorso, con l'assoluzione di Massimino e il reintegro della squadra nel campionato di pertinenza con 10 punti di penalizzazione. \nAngelo Massimino lasci\u00f2 la presidenza della societ\u00e0 al fratello Salvatore prima dell'inizio della stagione 1963-64, in cui la Massiminiana arriv\u00f2 in testa al proprio girone a pari punti con la Provinciale Messina. Contro i peloritani il risultato dello spareggio sul neutro di Bagheria fu di parit\u00e0 a reti inviolate, e perci\u00f2 la gara fu ripetuta e disputata a Palermo, che vide il successo dei catanesi per 2-0. Negli spareggi intergirone i giallorossi allenati da Carmelo Borgia giocarono contro l'Alcamo, che sconfissero 3-1 nella partita d'andata in casa, e da cui furono sconfitti per 2-1 al ritorno, ma in virt\u00f9 del numero complessivo di reti favorevole alla Massiminiana, la formazione etnea ottenne la prima storica promozione in Serie D. Ma nel luglio 1964, i dirigenti dell'Alcamo denunciarono la Massiminiana di illecito sportivo e perci\u00f2 scatt\u00f2 a carico della societ\u00e0 dei fratelli Massimino una nuova inchiesta da parte della Lega Sicula.\nAl vertice della societ\u00e0 - che aveva cambiato denominazione in \"Associazione Calcio Massiminiana\" - si insedi\u00f2 Giuseppe Massimino, detto \"Pippo\", fratello maggiore di Angelo e Salvatore, e con lui fece ingresso anche il figlio Alfio, con cui ne condivise la presidenza. L'esordio in Serie D per gli etnei, il 20 settembre 1964, fu in casa contro la Nocerina, e contrassegnato da una vittoria per 1-0 con rete siglata da Ciraolo. Intanto, il processo contro la Massiminiana passato di competenza alla FIGC, si concluse con la sentenza emessa a Firenze dal Tribunale federale il 19 novembre 1964, con cui venne inflitta alla societ\u00e0 etnea una penalizzazione di 8 punti in classifica, da scontare nel campionato in corso. La permanenza della Massiminiana in Serie D dur\u00f2 due stagioni: nella stagione 1965-66, la formazione catanese allenata da Lorenzo Vellutini si piazz\u00f2 in testa nel girone F della quarta serie, con 51 punti, ad una sola lunghezza di vantaggio dal Patern\u00f2, arrivato secondo, e conquist\u00f2 la promozione in Serie C. Nell'ultima partita di campionato disputata tra le mura amiche contro l'Enna, allo stadio accorsero circa 28.000 spettatori. Nel periodo della sua grande ascesa, nella squadra giallorossa vi militarono giocatori quali Pietro Anastasi, Cosimo Nocera, Adelmo Prenna, Orazio Ferrigno, Mario Samperi, Domenico Ventura e Massimo Silvestri.\nLa Massiminiana milit\u00f2 in Serie C per quattro stagioni consecutive, dal 1966-67 al 1969-70. Al ritorno in Serie D, non risal\u00ec pi\u00f9 di categoria, e nella stagione 1975-76 si piazz\u00f2 ultima in classifica con conseguente retrocessione in Promozione. Nell'agosto 1976, la Massiminiana si disciolse attraverso la fusione con un'altra societ\u00e0 catanese, la Societ\u00e0 Sportiva Trinit\u00e0, dando origine all'Associazione Calcio Trinit\u00e0-Massiminiana, per poi divenire semplicemente Trinit\u00e0. Alcuni giocatori della vecchia squadra giallorossa passarono alla nuova compagine, quali Castorina, Longo, Maccaroncello, Scarcella e Samperi, con quest'ultimo nel ruolo di allenatore-giocatore per la stagione 1976-77. l\nColori e simboli.\nI colori sociali della Massiminiana erano il giallo e il rosso, e il simbolo \u00e8 quello della citt\u00e0 etnea, l'elefante.\nStrutture.\nLa AC Massiminiana disput\u00f2 i suoi incontri casalinghi allo Stadio Cibali di Catania (dal 2002 intitolato ad Angelo Massimino), mentre gli allenamenti si svolgevano al campo sportivo di Fontanarossa."}
{"id": "557834", "revid": "1573940", "url": "https://it.wikipedia.org/wiki?curid=557834", "title": "Giornata mondiale Taijiquan", "text": "La giornata mondiale del Tai Chi e del Qi Gong \u00e8 un evento annuale che dal 1999 ricorre ogni ultimo sabato di aprile in pi\u00f9 di 60 nazioni con lo scopo di promuovere le discipline del Tai Chi Chuan (taijiquan) e del Qi Gong.\nLa raccolta globale di scuole e insegnanti presente sul sito mondiale del \"World Tai Chi and Qigong Day\" non seleziona o discrimina, n\u00e9 raccomanda gli insegnanti elencati, cos\u00ec come non fa discriminazioni fra i vari stili di Tai Chi o di Qi Gong. L'elenco \u00e8 un elenco aperto, sul quale chiunque pu\u00f2 inserire informazioni.\nLa giornata mondiale del Tai Chi e Qi Gong agisce anche come fonte di informazioni per tutte le istituzioni pubbliche e private interessate a quelle discipline, e lavora in unione con molte realt\u00e0 anche molto differenti tra loro (dalle ambasciate alle prigioni di massima sicurezza), nei vari paesi del mondo ove si svolge.\nIntroduzione.\nL'evento annuale di aprile \u00e8 aperto al pubblico, e inizia alle 10 di mattina in Nuova Zelanda per poi diffondersi in Oceania, Asia, Europa, Nord America e Sud America. In tutte queste regioni i partecipanti assistono e festeggiano in pi\u00f9 di sessanta nazioni diverse e diverse centinaia di citt\u00e0, terminando con gli ultimi eventi nei fusi orari delle Hawaii quasi un intero giorno dopo. Fra gli eventi sono incluse esibizioni di massa di Tai Chi Chuan e Qi Gong in molte citt\u00e0, e lezioni gratuite nella maggior parte delle citt\u00e0 partecipanti.\nGli obiettivi definiti della giornata mondiale del Tai Chi e Qi Gong sono:\n1) Far conoscere al mondo lo stato in continua evoluzione della ricerca medica che rivela i benefici che Tai Chi Chuan e Qi Gong offrono.\n2) Far conoscere al mondo l'uso in continuo aumento di queste discipline della medicina tradizionale cinese nel mondo degli affari, dell'educazione, della riabilitazione penale e della riabilitazione da uso di droga.\n3) Offrire una visione globale di cooperazione per scopi salutari e benefici al di l\u00e0 dei confini geopolitici, e stimolare le persone in tutto il mondo verso la conoscenza della saggezza delle diverse culture mondiali.\nRiconoscimenti ufficiali.\nLa giornata mondiale del TaiChi e del Qi Gong \u00e8 stata ufficialmente riconosciuta dalla Organizzazione mondiale della sanit\u00e0 delle Nazioni unite (UNWHO) per la partecipazione all'iniziativa \"Move for Health\". Inoltre sono stati distribuiti riconoscimenti ufficiali da sindaci ed enti pubblici locali nelle varie nazioni in tutto il mondo.\nOrganizzazione.\nIl centro organizzativo internazionale dell'evento fornisce informazioni sul Tai Chi Chuan e sul Qi Gong, e fra queste ricerche sulla salute, informazioni sulle relazioni fra Tai Chi Chuan e Qi Gong con la medicina tradizionale cinese, notizie su cosa pu\u00f2 attendersi una persona dalla sua prima partecipazione ad una lezione di Tai Chi o Qi Gong, oltre che stralci video o audio di diversi esercizi e forme di Tai Chi e Qi Gong.\nGli eventi locali sono organizzati indipendentemente dalle scuole, dai gruppi e dalle associazioni locali di Tai Chi Chuan e Qi Gong. La tipologia e il contenuto degli eventi varia di localit\u00e0 in localit\u00e0, anche se la maggior parte di essi comprende lezioni gratuite ed esibizioni di massa.\nStoria.\nL'evento globale ha avuto inizio nel 1999. Per\u00f2 il primo evento che in seguito ispir\u00f2 l'evento mondiale si tenne nel 1998, sui prati del Nelson Atkins Museum of Art nel centro di Kansas City; il Kansas City Tai Chi Club organizz\u00f2 una esibizione/lezione di massa di Tai Chi che coinvolse circa 200 persone. La CNN parl\u00f2 dell'evento, e questo gener\u00f2 interesse al di fuori del perimetro cittadino di Kansas City e fece evolvere rapidamente la situazione locale in un evento nazionale e in seguito internazionale negli anni a seguire."}
{"id": "557836", "revid": "104773999", "url": "https://it.wikipedia.org/wiki?curid=557836", "title": "Miguel Brugueras", "text": "Biografia.\n\u00c8 stato uno dei fondatori del Partito Comunista di Cuba e attivista dei movimenti rivoluzionari della fine degli anni cinquanta. Ha preso parte all'attivit\u00e0 delle Brigate giovanili sotto la guida di Gerardo Abreu Fontan: praticando queste attivit\u00e0 politiche \u00e8 stato arrestato e torturato in due occasioni, prima di andare in esilio in Messico.\nHa avuto diversi incarichi di responsabilit\u00e0 su incarico di Fidel Castro, che lo ha nominato viceministro del Turismo e degli Esteri, direttore dell'ufficio di pubblicit\u00e0 e informazione della presidenza, direttore della rivista \"Verde Olivo\", dirigente dell'Organizzazione Tricontinentale e ambasciatore in diversi Paesi come Libano, Panama e Argentina. Ha diretto l'agenzia di stampa cubana \"Prensa Latina\"."}
{"id": "557839", "revid": "106908", "url": "https://it.wikipedia.org/wiki?curid=557839", "title": "Brau", "text": "I brau (o brao, in vietnamita: Ng\u01b0\u1eddi Br\u00e2u, detti anche lave) sono un gruppo etnico che vive in Laos, in Cambogia e in Vietnam.\nDistribuzione.\nLa popolazione totale \u00e8 stata stimata nel 2010 in circa 38.901 unit\u00e0 suddivise come segue: 24.670 per il Laos, 14.000 in Cambogia e 231 in Vietnam. Durante la guerra del Vietnam i loro territori, compresi quelli laotiani e vietnamiti, furono oggetto dei bombardamenti americani che cercavano di distruggere il sentiero di Ho Chi Minh, e molti brau si rifugiarono in Vietnam, in Thailandia, in Francia e negli Stati Uniti.\nLe regioni abitate da secoli da questa popolazione sono situate lungo la catena Annamita ai confini tra Laos e Cambogia, mentre quelli stanziati in Vietnam si sono trasferiti dalle zoni originali nell'ultimo secolo. In Laos si trovano soprattutto nella provincia di Attapeu e altri villaggi sono nelle province di Xekong e Champasak. Sono nella provincia di Ratanakiri in Cambogia e nella provincia di Kon Tum in Vietnam, dove vengono chiamati principalmente brau. I nomi alternativi sono brao, proue, brou, love, laveh, rawe. In Laos il loro nome sarebbe lave, ma vengono spesso chiamati brau per distinguerli dai membri delle vicine e differenti etnie laven e lawi.\nCultura.\nI brau parlano la lingua lave, detta anche brau, che fa parte della famiglia linguistica mon khmer ed \u00e8 mutualmente intelligibile con quelle dei vicini kru'ng, kavet e su.\nVi sono piccoli gruppi che si sono convertiti alla religione cristiana, grazie alle opere dei missionari presenti nei tre Stati, mentre la maggior parte dei brau professa fedi pi\u00f9 tradizionali come l'Animismo ed il culto degli antenati. Nella loro tradizione orale, chiamata \"un cha \u0111\u1eafc l\u1ebfp\", si fa riferimento ad un diluvio universale e agli spiriti chiamati \"Pa X\u00e2y\". La cerimonia con cui vengono curati gli ammalati si chiama \"phakoket\", ma a tale scopo vengono anche fatti sacrifici di animali agli spiriti.\nLa societ\u00e0 \u00e8 di tipo matriarcale. I maschi vengono chiamati Thao e le donne Nang, appellativi posti prima del nome proprio. Tra le altre tradizioni etniche vi sono quelle chiamate \"u\u1ed1t b\u01b0ng\", che consiste nel limare i 4 denti incisivi superiori a ragazzi e ragazze quando entrano nell'et\u00e0 puberale, \"tavatt\u01a1pit\", che consiste nell'allungamento dei lobi con l'inserimento di pezzi di avorio o bamb\u00f9, soprattutto da parte delle donne, e \"cingkrackang\", con cui viene fatto un tatuaggio in fronte.\nLa tradizione secondo cui i brau abitano in lunghe capanne occupate da molti nuclei familiari si conserva solo nelle aree pi\u00f9 remote. Di solito le capanne sono fatte di legno e paglia e sono disposte concentricamente con l'entrata rivolta verso il centro del villaggio, dove erigono una casa comune. Tale casa viene usata anche per l'educazione dei bambini, compito affidato di solito agli anziani, che tramandano le tradizioni etniche ed insegnano come difendere il villaggio da eventuali attacchi. Quando viene costruita una nuova casa, tutto il villaggio partecipa al festeggiamento durante il quale si invocano gli spiriti protettori.\nDurante le festivit\u00e0, i brau di tutte le et\u00e0 si ubriacano, suonano tradizionali gong in bronzo e xilofoni chiamati \"klong put\", eseguono musiche proprie e cantano brani tipici dell'etnia. Durante le feste esibiscono lance e scudi tribali. Una delle feste pi\u00f9 sentita \u00e8 quella in cui avviene il sacrificio del bufalo. Grandi celebrazioni si fanno anche per il raccolto del riso..\nIl piatto principale \u00e8 il riso glutinoso, che viene consumato con verdure, peperoncino, pesce ed il pollame o altri animali che allevano. Sia gli uomini che le donne bevono alcolici prodotti nel villaggio.\nEconomia.\nSono dediti principalmente all'agricoltura e fanno largo uso della pratica del debbio. Quando il terreno \u00e8 sfruttato a sufficienza, l'intera comunit\u00e0 si sposta in zone adiacenti. I prodotti pi\u00f9 coltivati sono il riso, il mais e la manioca. Si piantano i semi praticando fori nel terreno con dei bastoni ed il raccolto viene fatto a mano. Altre importanti fonti di sostentamento sono la caccia, la pesca e le bacche raccolte nelle foreste. Molti degli attrezzi metallici sono prodotti dai brau.\nGli uomini sono abili nell'intrecciare la paglia ed il bamb\u00f9, le ceste con le cinghie che si mettono sulle spalle come zaini sono i principali mezzi per il trasporto delle merci. Per acquistare indumenti ed altri generi di necessit\u00e0, i brau barattano i loro prodotti agricoli e le risorse che si procurano nella foresta."}
{"id": "557840", "revid": "1270093", "url": "https://it.wikipedia.org/wiki?curid=557840", "title": "Adelmo Prenna", "text": "Biografia.\nI primi anni della sua vita li trascorse a Roma, sua citt\u00e0 natale, per poi spostarsi ad Aci Castello, un comune della provincia di Catania, dove visse gli ultimi anni.\nCaratteristiche tecniche.\nEra una mezzala sinistra.\nCarriera.\nCalciatore.\nEsord\u00ec nell'Alba Trastevere. Successivamente passa al dove gioca una parte di stagione, il resto la gioca con il Terracina prima di passare l'anno successivo in rossonero con il Colleferro (in prestito dalla ), dove rimane per due stagioni vincendo uno Scudetto Dilettanti e la promozione in Serie C.&lt;br&gt;Con la Roma gioca una sola stagione in Serie A segnando il gol del pareggio in Roma-Juventus 1-1 del 30 ottobre 1955, alla (34 presenze e 6 reti, di cui uno in Spal-Inter 2-0 del 15 settembre 1957) e al Catania, di cui \u00e8 il secondo miglior marcatore di tutti i tempi (dopo Giuseppe Mascara) con i suoi 29 centri in Serie A e 18 in Serie B.\nA Catania ritrov\u00f2 gli ex spallini Benito Boldi e Guido Macor e proprio con quest'ultimo form\u00f2 una prolifica coppia d'attacco, che lo port\u00f2 al quindicesimo posto in classifica nella stagione 1960-1961 con 11 reti (campionato in cui sigl\u00f2 reti alla sua ex squadra in Catania-Roma 1-1 del 4 dicembre 1960, in Catania-Milan 4-3 del 5 febbraio 1961 ed in Catania-Juventus 1-2 del 26 febbraio 1961), 7 reti nella stagione 1961-1962 (dove segn\u00f2 in Inter - Catania 1-1 del 10 dicembre 1961), 8 in quella successiva e 3 nella sua ultima stagione con i siciliani, dove segn\u00f2 il gol del momentaneo pareggio in Milan - Catania 3-1 del 23 ottobre 1963. Nel 1964 pass\u00f2 al Napoli in Serie B, poi alla Massiminiana e alla Leonzio, di cui fu allenatore-giocatore della squadra. Come allenatore fu secondo di Gigi Valsecchi a Catania, poi fu anche primo allenatore. Aveva un tiro potente ed era particolarmente forte nel contrasto e nel liberarsi in area di rigore. Ha il record di rigori segnati in Serie A con il Catania e di miglior marcatore in una stagione in A, 11 gol nella stagione 1960-1961. \nIl record di Prenna come miglior marcatore in una stagione in A, \u00e8 stato battuto dall'attaccante argentino Gonzalo Bergessio: grazie alla tripletta inflitta al Siena tra le mura del Massimino nell'ultima partita casalinga della stagione 2012/2013, giunge a quota 12 gol nel massimo campionato. Il migliore marcatore del Catania in una sola stagione, in Serie A, \u00e8 stato Gionatha Spinesi con 17 reti.\nAllenatore.\nLa carriera di allenatore di Prenna si svolse tra diverse squadre dilettanti in Sicilia, con la vittoria del campionato di 1\u00aa Categoria con la Leonzio nella stagione 1968-69 e la vittoria del campionato di Promozione col nella stagione 1977-78, e la vittoria del campionato di Promozione col Mascalucia nella stagione 1980-81. Dimessosi dopo quattro anni dalla guida tecnica del Mascalucia all'inizio della stagione 1981-82, torn\u00f2 ad allenare a Patern\u00f2 nella stagione medesima e in quella successiva nell'Interregionale."}
{"id": "557841", "revid": "119660835", "url": "https://it.wikipedia.org/wiki?curid=557841", "title": "Terme Achilliane", "text": "Per terme Achilliane si intendono delle strutture termali sotterranee databili al IV-V secolo situate a Catania di cui rimane appena una piccola porzione visibile sotto piazza del Duomo.\nSi accede all'ambiente termale passando da un corridoio con volta a botte ricavato nell'intercapedine tra le fondamenta della cattedrale il cui accesso \u00e8 preceduto da una rampa in discesa a destra della facciata della stessa. Il nome dell'impianto \u00e8 dedotto da un'iscrizione su lastra di marmo lunense ridottasi in sei frammenti principali , databile alla prima met\u00e0 del V secolo, oggi esposta all'interno del Museo civico al Castello Ursino.\nStoria.\nL'epoca di fondazione dell'edificio \u00e8 ancora discussa, ma si ritiene probabile che fosse stato costruito nel IV secolo d.C.: l'esistenza dell'edificio sotto Costantino I \u00e8 ipotizzata in base al reimpiego all'interno della cattedrale di Sant'Agata di un gruppo di capitelli del periodo, che potrebbero provenire da questo edificio. Le strutture per\u00f2 potrebbero essere anche precedenti, databili al III secolo, sulla base degli studi del Wilson. Sulla base di una lunga iscrizione i cui pezzi furono ritrovati in pi\u00f9 epoche, si \u00e8 supposto che intorno al 434 l'edificio fu ridimensionato per ottenere un risparmio di legna.\nNel 1088 l'area occupata dalle terme viene scelta dal vescovo Ansgerio per ricavarne la Cattedrale (completata ed inaugurata nel 1094) e il relativo monastero benedettino (in seguito sede della badia femminile di Sant'Agata), mentre nel 1508 viene completata la \"Loggia Senatoria\" che vi si addossava per la sua lunghezza.\nSepolti dai terremoti del 4 febbraio 1169 e dell'11 gennaio 1693, i resti di parte delle terme - gi\u00e0 noti in antico - furono dapprima liberati dal Museo del principe di Biscari e riportati nella loro attuale collocazione.\nNel 1856, durante la realizzazione della galleria che passa sotto al Seminario dei chierici destinata ad essere la Pescheria di Catania, si trovarono dei ruderi che pure furono attribuiti allo stesso edificio, pertinenti forse ad un \"calidarium\", in quanto vi erano presenti tracce di un pavimento ad ipocausto. La struttura doveva estendersi fino alla via Garibaldi, dove si trovarono altri avanzi.\nSecondo la ricostruzione planimetrica ottocentesca del complesso, la parte attualmente visitabile comprendeva probabilmente solo uno dei \"frigidaria\". Nella planimetria della citt\u00e0 di Catania rilevata da Sebastiano Ittar nel 1833 \u00e8 messo in evidenza anche il muraglione di cinta delle terme, che raggiungeva l'attuale Fontana dell'Amenano a ovest e l'Arcivescovato a est, occupando un'area molto estesa della citt\u00e0.\nDal 1974 al 1994 furono chiuse perch\u00e9 considerate insicure. Furono riaperte dopo un restauro del comune (1997) e nuovamente richiuse per problemi di allagamento. Dopo i lavori di pavimentazione della piazza del Duomo (2004-2006) - nel corso dei quali si \u00e8 ritenuto di coprire l'impianto con una poderosa piastra d'acciaio per rinforzare l'impiantito della piazza stessa - l'edificio termale \u00e8 stato nuovamente riaperto al pubblico e alla realizzazione di eventi.\nStruttura.\nPoco si conosce delle reali dimensioni del grande complesso termale e quanto oggi \u00e8 visitabile \u00e8 appena una piccola porzione della sua estensione. Una ipotesi molto fantasiosa relativa alle dimensioni delle terme la fece nel 1633 il D'Arcangelo, erudito di storia locale, il quale fece realizzare una planimetria priva di elementi reali e riconoscibili, sebbene abbia il merito di essere il primo lavoro avanzato in tal direzione, ispirandosi palesemente alla planimetria delle terme di Diocleziano. Molto pi\u00f9 accurata \u00e8 la planimetria resa da Sebastiano Ittar nella pianta generale della citt\u00e0 di Catania. In essa viene attribuita alle terme una cortina muraria che correva a sud della piazza Duomo, identificata quale muro perimetrale dell'area termale. Diversi scavi occasionali hanno fatto ipotizzare il rinvenimento di tracce dell'impianto in altre parti dell'areale oltre a quanto noto, facendo desumere che esso costituiva l'area oggi occupata dagli edifici compresi tra le piazze Duomo, Universit\u00e0 e San Placido. All'interno della cinta che circondava l'edificio si ricav\u00f2 per intero la Cattedrale e il primo impianto monastico benedettino fondato dal vescovo Ansgerio. Alle mura di cinta sul lato occidentale si addoss\u00f2 anche la \"Loggia Senatoria\", distrutta durante il terremoto del Val di Noto del 1693, e si apr\u00ec la Porta di Eliodoro.\nTepidarium.\nDall'ingresso sinistro, il quale conduceva originariamente a due ambienti, \u00e8 possibile oggi ammirare i resti del \"Tepidarium\", una sala curvilinea riscaldata attraverso un sistema di canalizzazione dell'aria; questa si serviva inoltre di una scala a due rampe che la collegava con il primo piano delle terme.\nCanale ad \"S\".\nIn prossimit\u00e0 della parte finale del corridoio, gli scavi recentemente condotti in profondit\u00e0 hanno permesso di individuare un canale con andamento a \u201cS\u201d, il quale si immette sulla sala centrale a pilastri; questi ultimi in origine percorrevano il corridoio stesso. Si tratta, probabilmente, di un condotto che serviva a convogliare l'acqua e a distribuirla per i servizi delle terme.\nFrigidario (o \"Sala dei Pilastri\").\nDell'impianto originale si conserva una camera centrale il cui soffitto a crociere \u00e8 sorretto da quattro pilastri a pianta quadrangolare. Al vano si accede tramite un corridoio con volta a botte che corre in direzione est-ovest e terminante in una porta che si apre su una serie di vasche parallele tra loro, facenti parte di un complesso sistema di canalizzazione, drenaggio e filtrazione dell'acqua che si estende verso nord. Anche il vano principale si apre con tre ingressi ad arco sulle vasche, ad ovest del vano stesso.\nL'ambiente misurerebbe 11,00 metri di larghezza e 11,90 metri di lunghezza, mentre le stanze di decantazione sarebbero lunghe in tutto 18,65 metri. Il corridoio misurerebbe 2,50 metri in larghezza per una lunghezza di 18 metri. Inoltre, l'unico pilastro di cui si pu\u00f2 considerare attendibile la misura dell'altezza \u00e8 alto 1. 85 metri.\nAnticamente i pavimenti (di cui oggi non rimangono che labili tracce) erano in marmo, come dimostrano alcuni lacerti tra cui i resti di una vasca posta al centro dell'aula ed assumevano la disposizione dell\"'opus sectile;\" mentre alle pareti e sul soffitto vi erano stucchi sicuramente dipinti ispirati al mondo della vendemmia, con eroti e tralci di vite, grappoli d'uva, i quali furono sapientemente rappresentati in un acquerello di Jean Hou\u00ebl, il quale credeva le terme il tempio di Bacco; tali stucchi, sebbene ben leggibili nel XVIII secolo, oggi appaiono molto logori e in ampie parti lacunosi. Al centro della sala si conserva una vaschetta quadrata, originariamente rivestita in marmo, sulla quale doveva erigersi una colonnina di cui si conserva l'impronta della base. La presenza di acqua corrente costantemente filtrata, l'assenza di aperture al di l\u00e0 dei tre accessi alle stanze di decantazione, la presenza di una vasca (\"piscina\") al centro della sala e i rivestimenti marmorei dimostrano l'uso a frigidario dell'ambiente.\nIscrizione.\nL'epigrafe che diede il nome all'impianto \u00e8 in lingua greca e usa caratteri greci piuttosto tardi in \"scriptio continua\", \u00e8 posta su quattro linee ed \u00e8 formata da diversi frammenti di lastra incisi, con lacune sebbene non gravi, ritrovati in diverse epoche, ma originariamente facenti parte di un unico lastrone in marmo lunense, risalente al V sec. I frammenti misurano 0,30 metri in altezza ed hanno una lunghezza complessiva di quasi 4,30 metri. Essendo state rinvenute quasi tutte nello stesso perimetro, si \u00e8 supposto che l'intera incisione facesse originariamente parte dell'edificio termale fin qui descritto.\nViene menzionata da diversi autori anche la presenza di quattro lapidi riportanti la scritta , che confermerebbe ulteriormente l'attribuzione della lapide ad un grande impianto termale sito al di sotto della Cattedrale, un tempo forse esposte all'ingresso delle terme e in seguito murate sulla base di quattro dei pilastri che dividono le tre navate della cattedrale.\nPrima del terremoto del 1693, i primi tre frammenti che costituivano la lapide furono murati nella facciata della cattedrale, poi spostati in una parete del vescovato secentesco e da qui vennero trasportati nell'antica \"Loggia\". Nel 1702 si ritrovarono altri due frammenti che l'abate Vito Maria Amico unific\u00f2 con gli altri e tradusse. In seguito furono esposti al Museo del principe Biscari e da qui all'attuale collocazione presso il museo civico del Castello Ursino, dove \u00e8 stata ricomposta utilizzando tutti i frammenti conosciuti.\nNell'interpretazione che ne d\u00e0 Francesco Ferrara le terme sono chiamate \"Achillianai\" e non \"Achellianai\", come invece riportato da Holm e dal Kaibel e tratterebbe di un ipotetico incendio che rovin\u00f2 la struttura, restaurata da Flavio Felice Eumazio. Qui inoltre si farebbe riferimento a Massimo Petronio, preceduto da un non ben identificato \"Julium filium Augusti\".\nNella traduzione che ne d\u00e0 Giacomo Manganaro, la lapide si potrebbe datare al 434 sulla base della successione dei governatori. Sempre secondo il Manganaro in essa si celebrerebbe l'opera di ristrutturazione (forse un ridimensionamento) esplicitamente tendente a economizzare legna da ardere negli ipocausti, conclusa dal neo governatore di Sicilia, Flavio Felice Eumazio, gi\u00e0 avviata dal suo predecessore Flavio Liberalio, \"consularis Siciliae\" secondo la sua interpretazione, sotto l'imperatore d'Oriente Teodosio II. Tale ricostruzione permetterebbe dunque, sempre secondo l'ipotesi del Manganaro, di dare almeno due nomi ai proconsoli Siciliani della prima met\u00e0 del V secolo: Eumazio e Liberalio. Inoltre avrebbe riconosciuto il nome di \"Leone\" quale architetto artefice del restauro."}
{"id": "557845", "revid": "1318658", "url": "https://it.wikipedia.org/wiki?curid=557845", "title": "Arrondissement di Mamers", "text": "L\"arrondissement\" di Mamers \u00e8 una suddivisione amministrativa francese, situata nel dipartimento della Sarthe e nella regione dei Paesi della Loira.\nComposizione.\nL\"arrondissement\" di Mamers raggruppa 202 comuni in 16 cantoni:\nModifiche amministrative.\nIl 13 febbraio 2006, gli arrondissement della Sarthe sono stati modificati. Fonte: decreto ufficiale (in francese)"}
{"id": "557847", "revid": "125738604", "url": "https://it.wikipedia.org/wiki?curid=557847", "title": "Monte-Carlo Rolex Masters", "text": "Il Monte-Carlo Rolex Masters, conosciuto come Masters di Monte-Carlo, \u00e8 un torneo di tennis maschile appartenente alla categoria ATP World Tour Masters 1000, ovvero la categoria pi\u00f9 importante dopo i quattro tornei del Grande Slam e le ATP Finals. La competizione si svolge nel mese di aprile a Roccabruna, comune francese confinante con il Principato di Monaco. \n\u00c9 stato votato dai tennisti come miglior torneo di categoria nel 2001 e nel 2007.\nStoria.\nEra amatoriale.\nIl Monte-Carlo Masters \u00e8 uno dei maggiori tornei di tennis che si disputano sulla terra rossa. \u00c8 stato fondato nel 1897 e nelle prime edizioni vide la vittoria del britannico Reggie Doherty, plurivincitore del Torneo di Wimbledon. Reggie difese il titolo per tre anni consecutivi prima di cedere nel 1900 al fratello Lawrence. Egli riusc\u00ec a difendere il titolo anche l'anno successivo vincendo contro Wilberforce Eaves per 6-2, 5-7, 6-1. Reggie Doherty si riprese il titolo l'anno seguente e lo rivinse ancora per tre anni consecutivi battendo in finale George Hillyard, Frank Riseley e Josiah Ritchie. Nel 1905 \u00e8 di nuovo Lawrence Doherty a prendersi il trofeo battendo in finale Ritchie per 6-4, 8-6, 6-4. Lawrence riconferm\u00f2 il titolo vincendo l'anno successivo contro Wilberforce Eaves. Josiah Ritchie riesce finalmente a vincere nel 1907 battendo in finale proprio Lawrence Doherty (8-6, 7-5, 8-6). Nel 1908 appare nell'albo d'oro Anthony Wilding che dominer\u00e0 il tennis mondiale fino allo scoppio della Prima Guerra Mondiale dove morir\u00e0 come soldato. Nel 1909 \u00e8 l'americano Fred Alexander a vincere il torneo. L'anno successivo vinse Max D\u00e9cugis, plurivincitore dei \"Campionati francesi di tennis\". Nel 1911 \u00e8 ancora Wilding a trionfare. Anthony manterr\u00e0 il titolo per quattro anni consecutivi battendo in finale Max D\u00e9cugis, C. Moore, Felix Poulin e Francis Gordon Lowe. Dal 1915 al 1919 il torneo non venne disputato a causa dello scoppio della prima guerra mondiale. Alla ripresa nel torneo fu il rumeno Nicholas Mishu a vincere battendo in finale Max D\u00e9cugis per 6-2, 6-0.\nNel biennio 1920-1921 si ha la doppietta di Francis Gordon Lowe. Nel 1922 \u00e8 l'italiano Giovanni Balbi di Robecco a vincere sul francese Alain Gerbault. Francis Gordon Lowe si riprende il titolo nel 1923. L'anno successivo a succedergli \u00e8 il connazionale Leighton Crawford. Nel 1925 per la prima volta nella storia il torneo non viene completato. Nel 1926 e nel 1927 a vincere \u00e8 l'ungherese Bela Von Kehrling vittorioso su Charles Kingsley ed Erik Worm. Nell'edizione successiva a vincere \u00e8 uno dei \"quattro moschettieri\": il francese Henri Cochet che bissa il successo l'anno dopo contro Uberto de Morpurgo. Il 1930 vede la vittoria di Bill Tilden su Bunny Austin. Nei tre anni successivi George Rogers arriva sempre in finale ma le perde tutte. A vincere nel 1931 \u00e8 ancora il moschettiere Henri Cochet. Nel 1932 vince Roderick Menzel. L'anno successivo \u00e8 la volta di Bunny Austin che concede il bis nell'edizione successiva. Giovanni Palmieri vince nel 1935 battendo in finale Bunny Austin per 6-1, 6-1, 7-5. Nel 1936-1937 si registra una'altra doppietta stavolta a realizzarla \u00e8 il tedesco Gottfried von Cramm. Nel 1938 vince Ferenc Puncec vittorioso su Christian Boussus che aveva perso anche la finale dell'anno precedente. L'ultima edizione prima dello scoppio della seconda guerra mondiale vede trionfare il francese Pierre Pelizza sul connazionale Yvon Petra.\nAlla ripresa del torneo nel 1946 si ripete la finale dell'ultima edizione che viene vinta ancora da Pelizza per 6-3, 6-2, 4-6, 6-3. Il 1947 \u00e8 la volta di Lennart Bergelin che batte in finale Budge Patty per 6\u20133, 6\u20138, 1\u20136, 6\u20132, 8\u20136. Nel 1948 a trionfare \u00e8 J\u00f3zsef Asb\u00f3th sull'italiano Giovanni Cucelli. L'anno successivo vince l'americano Frank Parker. Nel 1950 a trionfare \u00e8 Jaroslav Drobn\u00fd vincitore su Bill Talbert per 6\u20134, 6\u20134, 6\u20131. Un altro americano vince nel 1951: \u00e8 Straight Clark a sollevare per la prima volta la coppa. Nel 1952 si ha la vittoria di Frank Sedgman che vince su Jaroslav Drobn\u00fd per 7\u20135, 6\u20132, 5\u20137, 6\u20131. Dal 1953 al 1963 a figurare nell'albo d'oro sono tennisti che non hanno avuto un grande successo nella loro carriera tra questi ci sono: Wladyslaw Skonecki, Lorne Main, Hugh Stewart, Jacky Brichant e il due volte campione Robert Haillet. Bisogna attendere il 1960 perch\u00e9 un tennista vincitore di Slam riesca a vincere a Monte-Carlo. Infatti in quell'anno a vincere \u00e8 Andr\u00e9s Gimeno che batte Mike Davies per 8\u20136, 6\u20133, 6\u20134. Il 1961 \u00e8 la volta di Nicola Pietrangeli che batte in finale in cinque set Pierre Darmon. Quest'ultimo si rifar\u00e0 nei due anni successivi vincendo il titolo. Nel 1964 vince l'australiano Martin Mulligan che batte in finale lo svedese Jan-Erik Lundquist che aveva perso gi\u00e0 l'atto conclusivo nell'edizione precedente. Nel '65 a trionfare \u00e8 Istv\u00e1n Guly\u00e1s. A succedergli \u00e8 Manuel Santana che nel 1966 avrebbe vinto anche il Torneo di Wimbledon. Nel 1967 e nel 1968 vince l'italiano Nicola Pietrangeli.\nIn et\u00e0 amatoriale si disputava anche il torneo femminile, poi assorbito dal torneo WTA Monte Carlo.\nEra Open.\nIl torneo diviene \"Open\" a partire dal 1969. Prima del dominio di Ilie N\u0103stase si registrano le vittorie di Tom Okker e \u017deljko Franulovi\u0107. Il rumeno Nastase vincer\u00e0 per tre edizioni consecutive dal 1971 al 1973. A succedergli \u00e8 il rhodesiano Andrew Pattison che batte in finale Nastase per 5\u20137, 6\u20133, 6\u20134. Nel 1975 vince Manuel Orantes e nel 1976 Guillermo Vilas, prima dell'avvento del campione svedese Bj\u00f6rn Borg: egli vince il torneo nel 1977, nel 1979 e nel 1980 perdendo solo nel 1978. Nel 1981 la finale tra Jimmy Connors e Guillermo Vilas viene interrotta per pioggia sul 5-5 e non viene pi\u00f9 ripresa. Vilas vincer\u00e0 poi nel 1982 in finale contro Ivan Lendl. Nel 1983 \u00e8 un altro svedese a vincere: si tratta di Mats Wilander che sconfigge in finale Mel Purcell per 6\u20131, 6\u20132, 6\u20133. Nel 1984 vince Henrik Sundstr\u00f6m, anch'egli svedese. Nel 1985 Ivan Lendl \u00e8 l'unico a contrapporsi al dominio scandinavo che riprender\u00e0 nel 1986 con un altro interprete: Joakim Nystr\u00f6m. L'anno successivo Mats Wilander rivincer\u00e0 il titolo a scapito di Jimmy Arias. Ivan Lendl rivince nel 1988.\nGli anni novanta sono caratterizzate dalle vittorie degli specialisti della terra battuta come l'austriaco Thomas Muster vincitore per tre volte del torneo di Sergi Bruguera, Marcelo R\u00edos, Carlos Moy\u00e1 e Gustavo Kuerten (due volte vittorioso). Nel 2002 e nel 2003 vince Juan Carlos Ferrero. A succedergli \u00e8 l'argentino Guillermo Coria. Nel 2005 inizia il dominio di Rafael Nadal che vincer\u00e0 il torneo per otto volte consecutive stabilendo un record assoluto per il mondo del tennis. A contendergli il titolo sono stati Guillermo Coria, Roger Federer per tre volte consecutive, Novak \u0110okovi\u0107 i connazionali Fernando Verdasco e David Ferrer. Nadal perde la finale del 2013 dove viene sconfitto da \u00d0okovic, che bisser\u00e0 la vittoria nel 2015 ai danni di Tom\u00e1\u0161 Berdych. Il 2014 \u00e8 l'anno della sorpresa di Stanislas Wawrinka che in quell'anno aveva vinto anche gli Australian Open, che sconfigge in finale il pi\u00f9 titolato connazionale Roger Federer per 4-6, 7-6(5), 6-2. Il 2016 vedr\u00e0 il ritorno alla vittoria di Rafael Nadal, che ottiene il suo nono trofeo monegasco battendo Ga\u00ebl Monfils in tre set. L'anno successivo \u00e8 nuovamente il maiorchino ad alzare per la decima volta il trofeo, battendo il connazionale Albert Ramos Vi\u00f1olas per 6-1, 6-3. Nel 2018 \u00e8 ancora Rafael Nadal a vincere il torneo, per la terza volta consecutiva, sconfiggendo in finale il giapponese Kei Nishikori in due set, con il punteggio di 6\u20133, 6\u20132. Nel 2019 a sorpresa vince il torneo Fabio Fognini battendo in finale Du\u0161an Lajovi\u0107 con il punteggio di 6-3, 6-4. L'edizione del 2020 non viene disputata a causa della pandemia di COVID-19."}
{"id": "557849", "revid": "181699", "url": "https://it.wikipedia.org/wiki?curid=557849", "title": "Ted Grant", "text": "Quale principale teorico e dirigente di un ramo del movimento trotskista (il Comitato per un'internazionale dei lavoratori che diede origine alla tendenza \"Militant\" in Gran Bretagna dal 1964 al 1992 e, in seguito, alla Tendenza Marxista Internazionale), \u00e8 considerato il fondatore di una particolare corrente del pensiero marxista (a volte chiamata \"grantismo\").\nPosizioni politiche.\nTed Grant si considerava un marxista, un leninista ed un trotskista. Le sue idee si distinguono per una forte enfasi sui seguenti aspetti:\nBiografia politica.\nGli inizi.\nI suoi genitori avevano divorziato e perci\u00f2 la madre, presso cui Isaac viveva, dava in affitto delle stanze della casa per aumentare le entrate familiari. Uno di questi affittuari, Ralph Lee, introdusse il futuro Ted Grant alle idee marxiste e lo mise in contatto con le posizioni del giornale trotskista statunitense \"The Militant\". Nel 1934, i due fondarono un piccolo gruppo trotskista in Sudafrica ma presto decisero, insieme ad un terzo compagno (Max Basch) di emigrare a Londra dove ritenevano ci fossero maggiori possibilit\u00e0 per lo sviluppo del movimento.\nNel viaggio in nave verso l'Europa, Blank assunse lo pseudonimo Edward Grant (dal nome di un membro dell'equipaggio), che sar\u00e0 sempre abbreviato in Ted Grant. Il gruppo fece una tappa in Francia dove incontr\u00f2 il figlio di Trotsky, Lev Sedov, responsabile per l'Europa della Quarta Internazionale.\nIn Gran Bretagna, Grant ader\u00ec al Marxist Group (Gruppo Marxista), che in quei tempi faceva parte del Partito Laburista Indipendente (ILP). Prese parte alla battaglia di Cable Street in cui ebrei e militanti di sinistra si scontrarono con i fascisti di Lord Mosley. Quando la direzione del gruppo decise di non seguire il suggerimento di Trotsky, che proponeva di iniziare un lavoro all'interno del Partito Laburista, Grant fu tra quanti si scissero per formare il piccolo Bolshevik-Leninist Group (Gruppo Bolscevico-Leninista), meglio noto come Militant Group (Gruppo Militante).\nGuerra e dopoguerra.\nIn seguito a successive scissioni e riunificazioni, Ted Grant divenne prima leader della Workers' International League (Lega Operaia Internazionale, che si contrapponeva alla Revolutionary Socialist League, Lega Socialista Rivoluzionaria, negli anni dal 1939 al 1941, chiedendo entrambe di essere ammesse come sezione ufficiale britannica della Quarta Internazionale) e poi, insieme a Jock Haston, del Revolutionary Communist Party (Partito Comunista Rivoluzionario) attivo durante la Seconda guerra mondiale (sezione ufficiale dell'Internazionale dal 1944).\nIn quegli anni Ted Grant difese, contro chi nel movimento trotskista sosteneva una riedizione della tattica leniniana del disfattismo rivoluzionario, quella che secondo l'RCP era la pi\u00f9 opportuna politica militare proletaria (definizione di Trotsky). Grant, Haston e i loro seguaci si rifiutarono di proporre il sabotaggio dello sforzo bellico britannico e campagne a favore della diserzione; pur criticando quello che consideravano il \"patriottismo\" opportunista dei comunisti staliniani e dei laburisti (e proseguendo l'attivit\u00e0 sindacale anche durante la guerra), svolsero attivit\u00e0 di propaganda nell'esercito alleato sostenendo la necessit\u00e0 di trasformare la \"guerra inter-imperialista\" contro Hitler e Mussolini in una \"guerra rivoluzionaria\" contro il fascismo e contro il capitalismo.\nDopo la guerra, si apr\u00ec un forte dibattito all'interno della Quarta Internazionale su come rivedere le prospettive di Trotsky per il dopoguerra alla luce dell'esito del conflitto. Il gruppo dirigente internazionale ritenne che si stesse aprendo nell'Europa occidentale un periodo di dittature o semidittature capitaliste, in un contesto economico di profonda recessione. Grant si fece presto sostenitore di una posizione critica rispetto a questa teoria, sostenendo al contrario che per il capitalismo mondiale si aprisse una fase di espansione economica e di \"controrivoluzione in forma democratica\" dopo le gigantesche convulsioni degli anni Trenta e Quaranta. Anche sul carattere dell'espansione dello stalinismo in Europa orientale, e in generale sul ruolo che le organizzazioni staliniste e socialdemocratiche avrebbero avuto nel nuovo assetto politico mondiale, ci furono scontri tra le posizioni di Ted Grant e quelle della Segreteria Internazionale.\nIn seguito ad una prima rottura (fondamentalmente su questioni tattico-organizzative) con la direzione della Quarta Internazionale (di fatto, la sezione statunitense), rappresentata in Gran Bretagna dal suo fiduciario Gerry Healy, Grant con alcuni compagni fond\u00f2 un piccolo gruppo all'interno del Partito Laburista, che solo nel 1957 (dopo la scissione internazionale promossa dal dirigente USA James P. Cannon e dallo stesso Healy) sar\u00e0 riconosciuto come unica sezione britannica dell'Internazionale. Ad ogni modo dal punto di vista politica il gruppo aveva sviluppato una sua linea teoricamente ben definita che lo differenziava nettamente dalle posizioni prevalenti nella Segreteria pablista; in particolare, Ted Grant ha caratterizzato sin dall'inizio come forme di \"bonapartismo proletario\" regimi come quello di Tito in Jugoslavia, di Mao Zedong in Cina, di Fidel Castro a Cuba. Questo gruppo riutilizz\u00f2 il nome di Revolutionary Socialist League, ma sar\u00e0 conosciuto soprattutto come Militant Tendency (Tendenza Militante), dal nome del giornale lanciato dalla RSL a met\u00e0 degli anni Sessanta: Militant.\nNascita e sviluppo del \"Militant\".\nIl \"Militant\" fu fondato nel 1964 quando il gruppo di Ted Grant si apprestava a rompere definitivamente con il Segretariato Unificato della Quarta Internazionale (ufficialmente, in seguito alle posizioni assunte da questa al suo VIII Congresso del 1965, che secondo la RSL facevano eccessive aperture di credito alla guerriglia latinoamericana e a concezioni terzomondiste). Dopo questa rottura, il grantismo non tenter\u00e0 pi\u00f9 alcuna forma di riavvicinamento organizzativo alle altre forze di tradizione trotskista (che verranno generalmente definite sprezzantemente \"sette\" nelle pubblicazioni di questa tendenza); piuttosto che spendersi nel vivace dibattito tra le altre organizzazioni discendenti dalla Quarta Internazionale, si dedicher\u00e0 alla costruzione autonoma delle proprie forze sia in Gran Bretagna che su scala internazionale (fondando nel 1974 il Comitato per un'Internazionale Operaia, CWI nella sigla inglese, con sostenitori inizialmente anche in Svezia ed Irlanda e successivamente in Spagna, Pakistan, Italia, Grecia ecc.).\nLa Militant Tendency cresce rapidamente verso la fine degli anni Sessanta e durante tutti gli anni Settanta, presentandosi pubblicamente come ala marxista del Partito Laburista. L'uscita dal partito di altre formazioni rivali all'interno della sinistra laburista apre la strada alla conquista della maggioranza nei Giovani Socialisti, organizzazione giovanile del Partito Laburista, da parte dei sostenitori del \"Militant\". All'inizio degli anni Ottanta, il sostegno alle idee della tendenza cresce anche in molte organizzazioni locali del partito; su questa base, la Militant Tendency, che veniva definita sulla stampa \"il quarto partito politico britannico\", riesce ad ottenere l'elezione alla Camera dei Comuni di 3 suoi affiliati (Dave Nellist, Terry Fields e Pat Wall, che divennero celebri per lo slogan \"Un salario da operaio per un parlamentare operaio!\").\nIn quegli anni, la tendenza grantista contrast\u00f2 sistematicamente le posizioni riformiste e socialdemocratiche della maggioranza laburista e condusse una battaglia analoga anche all'interno delle Trade Unions (conquistando pure in esse alcune importanti posizioni). La proposta politica avanzata dalle pagine del \"Militant\" era quella di un partito laburista condotto su posizioni marxiste che vincesse le elezioni \"sulla base di un programma di trasformazione socialista della societ\u00e0\". In sinergia con vigorose lotte sociali, il governo rivoluzionario avrebbe dovuto promulgare un \"Enabling Act\" (una legge che desse all'esecutivo i pieni poteri) e procedere alla nazionalizzazione sotto il controllo dei lavoratori delle principali grandi aziende del Regno Unito, ponendo cos\u00ec le basi per l'avvio di un processo rivoluzionario che avrebbe innescato un tentativo di instaurazione del socialismo e di una \"democrazia operaia\" di tipo consiliare anche su scala internazionale.\nLa sinistra laburista raccolta attorno al \"Militant\" ebbe un ruolo molto forte nella vita politica britannica in due occasioni:\nLa fine del \"Militant\" e la fondazione del CMI/IMT.\nI sostenitori del \"Militant\" sono stati fatti oggetto numerose volte di espulsioni da parte della direzione laburista. Le accuse che giustificavano questi provvedimenti erano quella di avere un'organizzazione frazionistica parallela alla struttura ufficiale del Labour Party (in effetti il \"Militant\" arriv\u00f2 ad avere pi\u00f9 funzionari pagati che il partito) e quella di non rispettare, anche nell'attivit\u00e0 politica esterna, la linea socialdemocratica del partito. Per difendersi da queste continue minacce di espulsioni il gruppo capeggiato da Ted Grant spesso non pubblicizzava apertamente la propria struttura organizzativa, la quale tuttavia venne rivelata alla pubblica opinione da un'inchiesta giornalistica (secondo i sostenitori di Ted Grant, in odore di \"caccia alle streghe\"): \"March of the Militant\" (1984), di Michael Crick.\nDurante tutti gli anni Settanta, lo spostamento a sinistra della base laburista rese possibile ai trotskisti esercitare una forte resistenza agli attacchi da parte della direzione. Grant fu espulso solo nel 1983 da Michael Foot (allora leader del Partito Laburista) insieme al comitato di redazione della rivista, tuttavia l'azione contro la corrente grantista non fu condotta con molta determinazione e di fatto non intacc\u00f2 la forza dei trotskisti nella struttura del partito. Dopo i fatti di Liverpool, il nuovo leader Neil Kinnock nel congresso del 1985 lanci\u00f2 un attacco aperto contro il \"Militant\" e contro la corrente del leader dei minatori Arthur Scargill, avviando di fatto un processo di riassetto dell'immagine del Partito Laburista che lo rendesse pi\u00f9 accettabile agli occhi dell'elettorato moderato e dell'imprenditoria britannica. Molti dirigenti trotskisti furono espulsi e questa volta era chiara l'intenzione della destra laburista (sostenuta da una forte campagna di stampa e televisiva) di provare a farla finita una volta per tutte con Ted Grant e i suoi seguaci. Migliaia di sostenitori del gruppo e i suoi 3 parlamentari erano comunque ancora membri del partito.\nAll'inizio degli anni Novanta i successi ottenuti dal \"Militant\" nei comitati anti \"Poll Tax\" diedero fiato a quanti all'interno del movimento sostenevano la necessit\u00e0 di una svolta verso un lavoro indipendente dal Partito Laburista. D'altronde il \"Militant\" sostenne, nelle elezioni suppletive di un collegio di Liverpool nel 1991, una candidata trotskista (Lesley Mahmood) opposta alla candidatura ufficiale laburista (John Kilfoyle, cui Kinnock aveva tra l'altro dato la responsabilit\u00e0 di epurazione dai trotskisti le file del partito). Inizialmente questa svolta venne presentata dai suoi fautori come una proposta puramente tattica e legata alle condizioni particolari della situazione politica scozzese, dove un importante dirigente del gruppo, Peter Taaffe proponeva la creazione di una nuova formazione, lo Scottish Militant Labour. Ted Grant ed altri si opposero duramente alla cosiddetta \"svolta scozzese\", a cui ader\u00ec la maggioranza dell'ex gruppo del \"Militant\". In seguito la svolta divenne una ridefinizione profonda della linea politica e tattica del gruppo, che condusse alla promozione di piccole scissioni (\"nuovi partiti operai\") dai partiti tradizionali di sinistra in quasi tutti i Paesi (con l'esplicita eccezione dell'Italia, dove Taaffe teorizza che non sia necessario formare un nuovo partito operaio perch\u00e9 esiste gi\u00e0 Rifondazione Comunista); in Scozia vi fu anche una crescente rivalutazione del nazionalismo scozzese, che condusse infine alla rottura dello Scottish Militant Labour con il gruppo taaffista e alla fondazione dello Scottish Socialist Party (Partito Socialista Scozzese) su posizioni nazionaliste di sinistra. Parallelamente, in Inghilterra e nel Galles il gruppo di Taaffe, dopo aver abbandonato la testata \"Militant\", promosse la fondazione di una formazione denominata Socialist Alliance (Alleanza Socialista) da cui fu successivamente estromesso e costituisce oggi il Partito Socialista di Inghilterra e Galles.\nGli oppositori della svolta scozzese sostenevano che fosse necessario proseguire sulla strada dell'entrismo e accusavano Peter Taaffe di estremismo, settarismo ed avventurismo, oltre che di \"mettere a rischio quarant'anni di lavoro\". A loro giudizio, il movimento di massa contro la \"Poll Tax\" aveva favorito l'ingresso nel gruppo di molte nuove reclute con un basso livello politico che venivano facilmente strumentalizzate da una parte degenerata dell'apparato dell'organizzazione che aveva sviluppato delle pericolose ambizioni soprattutto in Scozia; anche sulla vicenda Lesley Mahood, Ted Grant e Rob Sewell tennero toni assai meno trionfali di quelli assunti dalla maggioranza. I sostenitori di Ted Grant vennero dunque messi in minoranza nella loro organizzazione ed infine espulsi nel 1992. Il principale dirigente al fianco di Grant oltre a Sewell era Alan Woods, che \u00e8 oggi il leader internazionale del gruppo che si form\u00f2 da quella scissione: il Comitato per un'Internazionale Marxista (CMI nella sigla inglese), dal 2006 denominato ufficialmente Tendenza Marxista Internazionale (IMT). La scissione britannica infatti, che condusse Grant e Woods alla fondazione di una nuova rivista (\"Socialist Appeal\", Appello Socialista), si ripercosse su scala internazionale provocando la fuoruscita dal CMI di una parte maggioritaria dei militanti, che andarono a formare il Comitato per un'Internazionale Marxista, il cui organo \u00e8 il sito web \"In defence of Marxism\".\nGli ultimi anni.\nOltre alla ricostruzione di una sua tendenza internazionale, sostenuta anche con alcuni viaggi in vari Paesi europei per incontri coi propri sostenitori e assemblee pubbliche, Ted Grant si dedic\u00f2 negli ultimi anni della sua vita ancora al lavoro teorico, pubblicando diversi articoli e libri sull'attualit\u00e0 e sulla storia (in particolare della Russia), sul rapporto tra il materialismo dialettico e la scienza, sulla storia del suo movimento. Nel 2003, mentre teneva un discorso, fu colpito da un infarto che interruppe la sua attivit\u00e0 pubblica; continu\u00f2 a seguire gli sviluppi dell'attivit\u00e0 dell'IMT fino alla sua morte, all'et\u00e0 di 93 anni, con la quale scompare l'ultimo esponente dell'originario gruppo dirigente della Quarta Internazionale."}
{"id": "557855", "revid": "125755196", "url": "https://it.wikipedia.org/wiki?curid=557855", "title": "Uomini pi\u00f9 alti del mondo", "text": "Questa lista comprende persone che sono famose per la loro statura nella professione o nella vita in generale."}
{"id": "557862", "revid": "1318658", "url": "https://it.wikipedia.org/wiki?curid=557862", "title": "Arrondissement di La Fl\u00e8che", "text": "L\"arrondissement\" di La Fl\u00e8che \u00e8 una suddivisione amministrativa francese, situata nel dipartimento della Sarthe e nella regione dei Paesi della Loira.\nStoria.\nIl 13 febbraio 2006, gli arrondissement della Sarthe sono stati modificati.\nComposizione.\nL\"arrondissement\" di La Fl\u00e8che comprende 125 comuni in 12 cantoni:"}
{"id": "557872", "revid": "198277", "url": "https://it.wikipedia.org/wiki?curid=557872", "title": "Gennaro Sardo", "text": "Caratteristiche tecniche.\nGiocatore fisicamente imponente, gioca come terzino destro, con attitudini offensive.\nCarriera.\nDopo aver indossato le maglie di , e Sant'Anastasia (in Serie C2 e Serie D), viene ingaggiato dal , ma il trasferimento non si concretizza per i problemi economici della societ\u00e0 campana; passa quindi al Terzigno, dove gioca una stagione in Serie D. Nel 2002 viene ingaggiato dalla di Zden\u011bk Zeman, insieme a diversi altri giocatori delle serie minori: esordisce in Serie B collezionando 17 presenze, ma a fine stagione la squadra retrocede.\nSardo segue Zeman all', dove trova posto da difensore fisso anche se il campionato si risolve in un'ennesima retrocessione.\nDel 2004 \u00e8 il primo trasferimento fuori dai confini regionali, al .\nIn Emilia disputa due campionati, prima in alternanza a Filippo Cristante e poi come titolare fisso nel ruolo di terzino destro.\nAcquistato in compropriet\u00e0 dal per la stagione 2006-07, con cui esordisce in serie A il 10 settembre 2006 contro il , \u00e8 riscattato alle buste nella stagione successiva, e nella stagione 2007-08 segna anche il suo primo gol in serie A contro il il 7 ottobre successivo.\nRimane in Sicilia fino a gennaio 2009.\nNel gennaio 2009 passa in prestito al Chievo fino alla fine del campionato 2008-2009. A fine stagione rientra a Catania, dove gioca la prima giornata del campionato 2009-2010 prima di ritornare ancora in prestito al Chievo. Mette a segno tre reti, alla Fiorentina (sia all'andata che al ritorno) e alla , in tre gare poi vinte dalla formazione clivense, e si alterna sulla fascia destra a Nicholas Frey.\nIl 28 giugno 2010 il Chievo lo riscatta dal Catania in cambio di Giovanni Marchese. L'anno successivo realizza due reti in campionato, in casa contro il e l'altro a Torino contro la , che regala la salvezza aritmetica al Chievo. Il 27 maggio 2011, dopo aver disputato una stagione da titolare, prolunga il contratto con i clivensi fino al 30 giugno 2013, poi ulteriormente prolungato nel giugno 2014 ancora per un altro anno. . Conclude la sua settima stagione con la maglia gialloblu con sole 9 presenze.\nIl 5 giugno 2015 rinnova fino al 2016 con il club veronese. Il 20 aprile 2016, all'et\u00e0 di quasi 37 anni, torna al gol nella vittoria per 5-1 contro il Frosinone dopo pi\u00f9 di due anni, dedicando il gol a sua moglie e a sua figlia Il 7 giugno seguente prolunga per un'altra stagione, la nona, con la squadra gialloblu.\nNel giugno 2017 abbandona definitivamente il calcio giocato, diventando club manager del Chievo al fianco di Marco Pacione.\nStatistiche.\nPresenze e reti nei club.\n\"Statistiche aggiornate al 7 maggio 2017.\""}
{"id": "557874", "revid": "33689", "url": "https://it.wikipedia.org/wiki?curid=557874", "title": "Coreografo", "text": ""}
{"id": "557877", "revid": "1369234", "url": "https://it.wikipedia.org/wiki?curid=557877", "title": "Mauro Minelli", "text": "Caratteristiche tecniche.\n\u00c8 un difensore centrale.\nCarriera.\nCresciuto nelle giovanili dell'Atalanta, non ha mai esordito in prima squadra. Ha giocato in prestito con la maglia del , per poi essere ceduto in compropriet\u00e0, prima al Verona (con cui gioca due campionati di Serie B), poi all'AlbinoLeffe (sempre in B) ed infine al Catania che lo ha fatto debuttare nella massima serie.\nHa esordito in Serie A il 1\u00ba ottobre 2006 in -Catania (3-0). Conta 10 presenze in Serie A ed un gol, realizzato nello scontro diretto contro il Chievo Verona nel maggio del 2007, molto importante per la salvezza della squadra etnea.\nA gennaio 2008 passa in prestito alla , dove veste la maglia numero 20 e con cui gioca due campionati tra i cadetti. Con i giuliani totalizza 58 presenze condite da 6 reti (20 partite e 3 gol al primo anno, 38 partite e 3 gol al secondo anno).\nDopo che la compropriet\u00e0 tra Atalanta e Catania si \u00e8 risolta in favore dei siciliani, il 9 luglio 2009 viene ceduto a titolo definitivo al Sassuolo, in Serie B.\nDopo buone annate al comando del reparto difensivo, l'ultimo giorno del mercato invernale 2011 viene ceduto in prestito al Frosinone, sempre in Serie B. Con i laziali segna il suo primo gol nella partita persa per 4-1 in trasferta col Crotone.\nIl 23 luglio 2011 viene ceduto alla a titolo definitivo con cui firma un contratto di un anno. Nella Stagione 2014-15 si trasferisce al Ciliverghe Mazzano, squadra militante in Serie D.\nDa agosto 2020 scende di categoria e si accasa in Eccellenza all'Albinogandino\nNazionale.\nConta sei presenze nella Nazionale italiana Under 20.\nStatistiche.\nPresenze e reti nei club.\n\"Statistiche aggiornate al gennaio 2019\""}
{"id": "557887", "revid": "1431409", "url": "https://it.wikipedia.org/wiki?curid=557887", "title": "Juan Manuel Vargas", "text": "\u00c8 soprannominato \"el Loco\" (\"il Pazzo\").\nCaratteristiche tecniche.\nInizia giocando come terzino, ma dal 2008 con Walter Zenga alla guida del Catania si \u00e8 affermato nel ruolo di esterno offensivo e successivamente anche come interno sinistro di centrocampo. Vargas era un mancino abile nel dribbling, nella velocit\u00e0 della corsa e dal tiro molto potente dalla distanza. Notevole era la sua abilit\u00e0 nei calci piazzati e nell'effettuare cross precisi per i compagni.\nCarriera.\nInizi in Per\u00f9 e Argentina.\nInizia la sua carriera in Per\u00f9 nel 2002 con l'Universitario. La sua prima partita da professionista la disputa il 24 novembre 2002 contro il Cienciano (che vince per 3-2). Dopo due anni nell'Universitario, con cui gioca 72 partite e segna 8 gol, Vargas viene ceduto al Col\u00f3n. Dal 2004 al 2006 trascorre due stagioni con il Col\u00f3n, collezionando 53 presenze, segnando 5 reti.\nCatania.\nNell'estate 2006 si trasferisce al Catania, con cui firma un contratto quadriennale. Le sue prime due stagioni in Italia sono positive: nella prima \u00e8 utilizzato inizialmente come riserva di Gianluca Falsini, ma diviene titolare dopo il suo infortunio. Nella prima annata colleziona 33 presenze e nessun gol. Il secondo anno segna la prima rete in Serie A contro il e aiuta il Catania verso la salvezza e le semifinali di Coppa Italia.\nA fine stagione \u00e8 sceso in campo 36 volte mettendo a segno 5 centri. Vargas si congeda dai tifosi catanesi nella partita decisiva per la salvezza del club siciliano, Catania-Roma 1-1.\nFiorentina.\nIl 4 luglio 2008 la Fiorentina annuncia, tramite un comunicato ufficiale, l'ingaggio del giocatore. Al Catania viene corrisposta una cifra pari a 12 milioni di euro.\nIl 12 agosto 2008 fa il suo esordio in Champions League con la maglia della Fiorentina nel preliminare d'andata contro lo terminato 2-0 per i gigliati. Il 31 agosto 2008 esordisce in Serie A con la maglia della Fiorentina contro la , incontro terminato 1-1.\nNon impiegato dal mister Cesare Prandelli nella trasferta di Napoli \u00e8 tra i titolari della notte di Lione, esordio assoluto per lui in Champions League.\nNella seconda parte della stagione il mister Prandelli lo schiera non pi\u00f9 come terzino ma come esterno offensivo. Il primo goal in maglia viola arriva contro il Cagliari, l'11 aprile 2009, nella partita vinta dalla Fiorentina per 2-1. Il 25 aprile 2009 apre le marcature con un tiro da fuori area nella partita vinta 4-1 contro la . Segna ancora contro il il 3 maggio 2009, partita vinta grazie al suo gol.\nLa stagione successiva Vargas viene schierato sempre come esterno offensivo. Segna il suo primo goal europeo nella partita di andata dei preliminari di Champions League contro lo Sporting Lisbona, giocata allo Stadio Jos\u00e9 Alvalade, finita poi con il punteggio di 2-2; risultato che sar\u00e0 utile ai viola per accedere alla fase a gironi della Champions League, dopo l'1-1 del ritorno. La prima rete stagionale in campionato arriva nell'1-1 in casa della Juventus, il 17 ottobre 2009. Il 24 novembre, a Firenze, segna su calcio di rigore il gol che d\u00e0 alla Fiorentina la vittoria per 1-0 contro il Lione e la certezza di qualificarsi agli ottavi di finale. Il 9 marzo 2010, segna la prima rete del ritorno dei medesimi, gara vinta per 3-2 contro il Bayern Monaco; nonostante ci\u00f2, i viola non passeranno il turno per il 2-1 tedesco dell'andata. Chiude la stagione con un totale di 8 reti (5 in campionato) in 42 presenze (29 in Serie A).\nNella stagione successiva, sotto la guida di Sini\u0161a Mihajlovi\u0107, disputa 24 partite e realizza 4 gol, il primo il dei quali 13 marzo 2011, decisivo per la vittoria in casa del Chievo Verona (1-0). Nel campionato seguente, invece, scende in campo in 26 occasioni totali, senza mai andare a segno.\nGenoa.\nIl 31 agosto 2012 viene ufficializzato il suo trasferimento al in prestito con diritto di riscatto. Fa il suo esordio in rossobl\u00f9 il 2 settembre 2012, in occasione della trasferta di Catania della seconda giornata di campionato. A fine stagione non viene riscattato dal club ligure e torna dunque alla Fiorentina.\nRitorno alla Fiorentina.\nTornato in viola, non rientrando nei piani dell'allenatore Vincenzo Montella, viene relegato in panchina nella prime giornate ed escluso dalla lista per l'Europa League. Nonostante ci\u00f2 Vargas riesce a trovare il campo con una certa continuit\u00e0, andando a segno alla sesta giornata contro il , siglando il momentaneo 2-1 prima del 2-2 finale. Il 16 ottobre 2013 rinnova il contratto con la Fiorentina fino al 30 giugno 2015, allungandolo di un anno. Il 2 novembre 2013 apre le marcature nella sfida vinta 2-0 contro il a San Siro, con una punizione deviata dalla barriera.\nBetis Siviglia.\nRimasto svincolato, il 12 agosto 2015 passa ufficialmente a titolo definitivo al Betis Siviglia, firmando un contratto che lo legher\u00e0 alla societ\u00e0 andalusa per due stagioni.\nIl 31 agosto 2016 rescinde il contratto che lo legava al team andaluso.\nNazionale.\nHa giocato nella nazionale peruviana Under-20 assommando 3 presenze nel campionato sudamericano 2003 in Uruguay e in quella maggiore giocando cinque partite nelle eliminatorie del mondoale di . Conta due reti in nazionale maggiore, una realizzata in un'amichevole con la Bolivia e una contro il Brasile nelle qualificazioni al campionato de mondo del 2010, che sancisce il definitivo 1-1. Vargas ha anche disputato la Coppa America 2011: durante i supplementari del quarto di finale contro la Colombia ha contribuito al passaggio del turno con la rete del 2-0. Il Per\u00f9 si \u00e8 poi guadagnato il terzo posto battendo il per 4-1.\nStatistiche.\nPresenze e reti nei club.\n\"Statistiche aggiornate all'8 ottobre 2018\""}
{"id": "557891", "revid": "599013", "url": "https://it.wikipedia.org/wiki?curid=557891", "title": "Riccardo Nardini", "text": "Biografia.\nDal 27 maggio 2007 \u00e8 cittadino onorario della citt\u00e0 di Reggio Calabria.\nIl 23 giugno 2012 ha sposato Sara Zanotti nella sua citt\u00e0 natale, Fiumalbo.\nHa due figlie: Greta, nata nel 2010, e Gaia, del 2014.\nCarriera.\nCresciuto nell'Aglianese, dove ha giocato nei dilettanti nel campionato 2001-2002, \u00e8 approdato fra i professionisti nel 2002 in Serie C2 all'. Dopo un campionato con i toscani, nel 2003 \u00e8 passato alla Sangiovannese dove ha trovato poco spazio, passando a campionato in corso al in Serie C1, dove \u00e8 rimasto fino al gennaio 2005, quando si \u00e8 trasferito al .\nNell'estate 2005 si \u00e8 trasferito in Serie B al , dove \u00e8 rimasto solo pochi mesi per passare sempre fra i cadetti al .\nTornato al Catania, non ha trovato spazio nella squadra appena promossa in Serie A e nel gennaio 2007 \u00e8 stato ceduto in prestito con diritto di riscatto della compartecipazione alla . Con questa maglia ha esordito in Serie A disputando in tutto 12 gare in massima serie con la casacca amaranto.\nNel 2007-2008 \u00e8 tornato al Catania, con cui ha disputato 3 partite\nDurante il calciomercato di gennaio 2008 \u00e8 passato all' a titolo definitivo, fino alla fine della stagione.\nNell'estate 2008, senza contratto, si \u00e8 allenato col , che si trovava in ritiro al suo paese, Fiumalbo, giocando anche alcune amichevoli con la divisa giallobl\u00f9. I dirigenti canarini hanno anche considerato l'eventuale acquisizione di Nardini fra le loro file.\nIl 12 ottobre 2008 \u00e8 stato acquistato dalla , squadra dove disputa due campionati segnando 7 reti.\nIl 6 luglio 2010 \u00e8 passato all'Empoli per la Serie B 2010-2011.\nScaduto il contratto con l'Empoli, dopo un altro ritiro al suo paese insieme al , l'11 ottobre 2011 \u00e8 tornato nei ranghi dei canarini. Due giorni dopo il matrimonio, Nardini ha rinnovato il suo contratto per altre 2 stagioni, prolungando cos\u00ec la sua permanenza nella societ\u00e0 modenese fino al 2014. Il 12 gennaio 2015 viene acquistato dall'\nLa stagione seguente ritorna al Modena, dove a fine stagione rimane svincolato. Si accasacca al Messina, poi alla Pro Vercelli.\nDopo essere rimasto svincolato, si accasacca con la Pistoiese, dove colleziona 14 presenze ed un assist.\nRitorna all'Aglianese, ma si svincola a fine 2018. A marzo 2019 firma un contratto con La Veloce Fiumalbo, squadra del suo paese natale, in Seconda Categoria. Arrivato con la squadra in ultima posizione, in sette partite riesce a portare la squadra alla salvezza diretta, senza passare per i play out.\nA fine stagione rimane svincolato.\nStatistiche.\nPresenze e reti nei club.\n\"Statistiche aggiornate al 27 settembre 2018.\""}
{"id": "557894", "revid": "599013", "url": "https://it.wikipedia.org/wiki?curid=557894", "title": "Fausto Rossini", "text": "Carriera.\nGiocatore.\nClub.\nCresciuto nel Margine Coperta e nelle giovanili dell'Atalanta, ha esordito in Serie A con i bergamaschi il 15 maggio 1997 in Atalanta-Roma 0-4. Nel 1997 \u00e8 passato in prestito al in Ligue 2, ma dopo pochi mesi \u00e8 ritornato all'Atalanta dove in 6 stagioni (4 in Serie A e 2 in Serie B) ha disputato 105 partite in campionato segnando 17 gol, il primo dei quali il 22 febbraio 1998 allo Stadio Rigamonti contro il Brescia. Da ricordare la doppietta a Milano contro il il giorno del suo venticinquesimo compleanno, cio\u00e8 il 2 marzo 2003, che valse per il momentaneo 3-0 a favore della squadra neroazzurra.\nNel 2003 si \u00e8 trasferito al Bologna, che l'anno seguente lo ha ceduto in prestito alla Sampdoria, in cui segner\u00e0 il goal numero 2000 per la societ\u00e0 blucerchiata. Nel 2005 \u00e8 passato all'Udinese e nel 2006 al Catania, contribuendo alla salvezza della squadra siciliana con un gol nella decisiva sfida contro il Chievo, giocata in campo neutro a Bologna.\nDal 2007 al 2009 ha giocato con il Livorno con cui nel 2008-2009 ha segnato 7 gol in Serie B, record personale sotto il profilo realizzativo in campionato, che per\u00f2 non gli hanno valso il rinnovo del contratto con la societ\u00e0 toscana.\nDopo 6 mesi da svincolato, alla fine della sessione di mercato invernale del 2010 \u00e8 stato tesserato dalla squadra svizzera del Bellinzona. Con la squadra ticinese ha disputato 7 partite (di cui 3 da titolare) prima di un infortunio al ginocchio che lo ha tenuto lontano dai campi da gioco fino al termine della stagione.\nNel luglio 2010 \u00e8 stato in prova al , squadra da cui \u00e8 stato poi ingaggiato a fine agosto. Il 4 gennaio 2011 ha rescisso il contratto con i lariani dopo cinque mesi nei quali ha totalizzato 21 presenze e 7 gol.\nNazionale.\nConta 3 presenze con le Nazionali giovanili italiane: una nel 1993 con l'Under-16 e 2 presenze con un gol nel 1998 con la Nazionale Under-21.\nDopo il ritiro.\nNell'estate 2012 si ritira dal calcio giocato a causa di un infortunio al ginocchio e diventa allenatore della squadra Allievi Regionali della Trevigliese\n. A fine stagione lascia la squadra e inizia a lavorare nell'azienda della moglie, nel settore dei cosmetici.\nStatistiche.\nPresenze e reti nei club.\n\"Statistiche aggiornate al 14 novembre 2010.\""}
{"id": "557900", "revid": "1305772", "url": "https://it.wikipedia.org/wiki?curid=557900", "title": "Bru (etnia)", "text": "I bru sono una minoranza etnica che si \u00e8 suddivisa in due sottogruppi: i bru orientali, stanziati in Vietnam ed in Laos, ed i bru occidentali, che vivono nella Thailandia del Nordest. Il termine 'bru' significa montagna, e si autodefiniscono \"kuy bru\", popolo delle montagne. La loro lingua, che fa parte della famiglia mon khmer, si suddivide a sua volta nel bru occidentale e nel bru orientale. Rispetto al passato, negli ultimi decenni si sono maggiormente integrati nelle culture statali e buona parte dei bru parla anche la lingua ufficiale del paese dove risiedono.\nSi ipotizza che siano migrati dall'India alla valle del Mekong circa 5.000 anni fa. Tuttora vive un'etnia chiamata bru nello Stato nord-orientale indiano di Tripura, ma non vi sono evidenze che sia correlata con i bru del Mekong.\nDistribuzione.\nBru orientali.\nI bru orientali vivono in Laos ed in Vietnam, e sono strettamente correlati con le etnie khua e so. Parlano diversi dialetti reciprocamente intelligibili, ma sensibilmente diversi da quelli dei bru occidentali.\nVietnam.\nI bru vietnamiti, che vengono chiamati anche van kieu, sono presenti essenzialmente nelle province centrali di Quang Binh e Quang Tri e in quella meridionale di Dak Lak. La popolazione che parla il bru era di circa 55.600 individui nel censimento del 1999. La religione predominante \u00e8 l'Animismo, ma alcuni si sono convertiti al Cristianesimo. I principali dialetti bru in Vietnam sono il mangkong ed il tri.\nLaos.\nI bru sono stanziati in Laos nella parte collinare orientale della provincia di Savannakhet, sul versante ovest di quel tratto della catena Annamita dove ad est vivono i bru del Vietnam centrale. Secondo il censimento del 1999, i bru che parlano la propria lingua erano circa 69.000. La lingua bru orientale nel paese si suddivide nei dialetti Leun, Tri e Mangkong. La maggior parte dei bru in Laos professa l'Animismo.\nBru occidentali.\nI bru occidentali sono presenti esclusivamente in Thailandia del Nordest, nelle zone montuose delle province di Mukdahan e Nakhon Phanom, sulla riva opposta del Mekhong rispetto a Savannakhet. Sono i discendenti dei bru che i siamesi deportarono dal Laos nel XIX secolo. Sottoposti dal governo di Bangkok ad un programma di assimilazione culturale chiamato thaificazione, hanno sostanzialmente cambiato il proprio idioma, che conserva solo una parte di quello originale dei bru orientali.\nSecondo il censimento del 1991, erano 20.000 i bru che parlano il bru occidentale, di cui la maggior parte si \u00e8 convertita al Buddhismo Theravada o ha conservato la tradizione animista, mentre pochi sono diventati cristiani. Tale censimento evidenzia il buon grado di integrazione dei bru thailandesi, che avevano un tasso di alfabetizzazione dell'80%. Una piccola comunit\u00e0 si \u00e8 trasferita negli Stati Uniti.\nStoria.\nSecondo alcune fonti ed alcuni racconti della loro tradizione orale, i bru migrarono dall'India circa 5.000 anni fa e si insediarono nel medio bacino del Mekong. Nel I millennio d.C. si integrarono con le culture dominanti dell'Impero Khmer e delle municipalit\u00e0 dei mon; modificarono la loro lingua, che viene oggi classificata tra quelle della famiglia mon khmer. Come nell'antichit\u00e0, anche in questo periodo poterono vivere indisturbati sui fertili territori delle pianure del Mekong. Nella seconda met\u00e0 del millennio vennero sottomessi dal Principato laotiano di Meuang Sua, l'odierna Luang Prabang, dovettero abbandonare le pianure e trasferirsi nelle zone intermedie tra le pianure e le montagne nell'attuale provincia di Savannakhet. A seguito di tale evento, i laotiani cominciarono a chiamarli \"lao theung\" (laotiani intermedi) e \"kha\" (schiavi), gruppi che tuttora comprendono anche altre etnie di lingua mon khmer.\nDopo che nel 1778 i regni laotiani vennero resi vassalli del Regno di Ayutthaya, vi fu nel 1826 una ribellione del Re di Vientiane Anouvong, che venne soffocata nel sangue. Per rappresaglia, i siamesi distrussero Vientiane e deportarono nell'odierna Thailandia del Nordest diverse centinaia di migliaia di laotiani, tra i quali una buona parte dei bru. Venne loro assegnata una zona dei monti Phu Phang, compresa tra le province di Nakhon Phanom e Mukdahan, sul lato opposto del Mekong rispetto a Savannakhet.\nI bru non accettarono mai la sottomissione ai laotiani ed ai siamesi e spesso si ribellarono. Degna di nota fu la rivolta del 1820 capeggiata dall'eroe della nazione bru Sakiatngong, durante la quale 6.000 bru occuparono e misero a fuoco l'importante citt\u00e0 laotiana di Champasak. La ribellione fu soffocata nel sangue ed i bru fuggitivi vennero catturati e venduti come schiavi. Alla ricerca di margini di autonomia, si distinsero nella lotta contro i colonialisti dell'Indocina Francese, ottenendo discreti riconoscimenti dai governi laotiani. Attorno alla met\u00e0 del XX secolo, molti dei bru occidentali aderirono alle lotte del Partito Comunista della Thailandia, stroncate dal governo nei primi anni ottanta, nel cui programma vi era il miglioramento delle condizioni di vita delle minoranze etniche. Durante la guerra civile laotiana (1953-1975), quelli orientali si schierarono con i comunisti del Pathet Lao, dando supporto all'Esercito Popolare Rivoluzionario Laotiano.\nAttraverso le zone montane dove vivono i bru orientali passava il sentiero di Ho Chi Minh, usato dai soldati nordvietnamiti durante la guerra del Vietnam per infiltrarsi a sud. I martellanti bombardamenti americani per danneggiarlo hanno lasciato sul terreno una quantit\u00e0 enorme di bombe che tuttora esplodono, causando morti e mutilazioni tra i bru.\nEconomia.\nLa coltivazione principale \u00e8 quella del riso. I bru hanno appreso dai laotiani le tecnologie agricole, rimpiazzando con i terrazzamenti l'obsoleta pratica del debbio, praticata ormai solo nei villaggi bru delle zone montane pi\u00f9 remote. L'aratura avviene con l'utilizzo di bufali d'acqua o buoi. Moderni macchinari come il motocoltivatore sono a disposizione di una ristretta minoranza. Fonti di guadagno tradizionali, come la caccia e la pesca, sono tuttora praticate. Alcuni si sono dedicati con successo al commercio.\nStile di vita.\nOgni villaggio \u00e8 governato da un principe \"(chao meuang)\", rappresentato dal pi\u00f9 anziano della trib\u00f9, a cui vengono affidate le decisioni pi\u00f9 importanti. I bru sono monogami ed ogni famiglia deve contribuire ai bisogni della comunit\u00e0 pagando tributi al principe. Durante le celebrazioni, vengono suonati diversi strumenti, cantati brani folkloristici e raccontate storie tramandate nella tradizione orale del popolo.\nL'animismo \u00e8 la principale religione dei bru, in ogni villaggio \u00e8 presente nell'area pubblica un altare consacrato allo spirito celeste che protegge la trib\u00f9. Osservano strettamente anche il culto degli antenati e vengono approntati luoghi dove venerare gli spiriti dei morti."}
{"id": "557901", "revid": "1573940", "url": "https://it.wikipedia.org/wiki?curid=557901", "title": "Spinus atratus", "text": "Il negrito della Bolivia (Spinus atratus ) \u00e8 un uccello passeriforme della famiglia Fringillidae.\nEtimologia.\nIl nome scientifico della specie, \"atratus\", deriva dal latino \"ater\" (\"nero\") e significa \"vestito a lutto\", riferimento alla livrea di questi uccelli: anche il loro nome comune \u00e8 un riferimento alla colorazione del piumaggio (\"negrito\" in spagnolo significa \"negretto\"), cos\u00ec come al loro areale.\nDescrizione.\nDimensioni.\nMisura 12\u201313\u00a0cm di lunghezza, per 15-16,8 grammi di peso.\nAspetto.\nSi tratta di uccelletti dall'aspetto robusto, muniti di testa arrotondata, becco conico e sottile, ali appuntite e coda dalla punta lievemente forcuta.\nIl piumaggio \u00e8 inconfondibile, e frutta al negrito della Bolivia sia il nome comune che quello scientifico: l'intera livrea di questi uccelli \u00e8 infatti dominata dal nero. Fanno eccezione degli ampi specchi alari sulle copritrici, le remiganti centrali, il sottocoda ed i lati delle rettrici caudali, che sono di colore giallo zolfo, oltre che l'area della cloaca, che presenta penne di colore bianco. Il dimorfismo sessuale (caso raro fra i fringillidi) \u00e8 praticamente assente, in quanto le femmine tendono ad avere colorazione meno carica rispetto ai maschi, e talvolta sfumature giallastre anche sul basso ventre.&lt;br&gt;\nIn ambedue i sessi le zampe sono di colore nerastro, il becco \u00e8 di colore grigio-nerastro con tendenza a scurirsi in punta e gli occhi sono di colore bruno scuro.\nBiologia.\nSi tratta di uccelletti vispi e vivaci, dalle abitudini essenzialmente diurne e moderatamente gregarie, che all'infuori del periodo riproduttivo si muovono in coppie o in piccoli gruppi familiari, i quali passano la maggior parte della giornata alla ricerca di cibo fra l'erba o al suolo.\nAlimentazione.\nIl negrito della Bolivia mostra dieta essenzialmente granivora, nutrendosi di piccoli semi di piante erbacee e cespugliose, ma mostrando di gradire anche bacche, germogli, foglioline e sporadicamente anche insetti ed altri piccoli invertebrati.\nRiproduzione.\nIl periodo riproduttivo va da novembre a giugno: si tratta di uccelli dalle abitudini rigidamente monogame, col maschio che corteggia la femmina cantando in maniera molto simile all'affine lucherino della Cordigliera, tenendo le ali semiaperte ed abbassate al suolo, fino a quando essa non segnala l'eventuale disponibilit\u00e0 all'accoppiamento accovacciandosi e spostando lateralmente la coda permettendogli di montarla.\nIl nido ha la forma a coppa tipica dei fringillidi, e viene costruito in un cespuglio o in una cavit\u00e0 fra le pietre, anche in edifici abbandonati: la sua costruzione \u00e8 a completo carico della femmina, che adopera rametti e fibre vegetali per edificare la parte esterna e lanugine e piumino per foderare quella interna.&lt;br&gt;\nAll'interno del nido vengono deposte 2-5 uova di colore bianco-rosato, con punteggiature bruno-rossicce sulla met\u00e0 del polo ottuso: la cova delle uova dura circa due settimane ed \u00e8 anch'essa appannaggio totale della femmina, col maschio che staziona di guardia nei pressi del nido e si occupa di reperire il cibo per s\u00e9 e per la compagna.&lt;br&gt;\nI \"pulli\" sono ciechi ed implumi alla schiusa: abbondantemente imbeccati ed accuditi da ambedue i genitori, essi sono pronti per l'involo gi\u00e0 a due settimane dalla schiusa, tuttavia occorreranno almeno altre due settimane prima che essi cessino del tutto di chiedere l'imbeccata ai genitori e si allontanino dal nido in maniera definitiva, disperdendosi.\nDistribuzione e habitat.\nA dispetto del nome comune, il negrito della Bolivia \u00e8 endemico della Bolivia (della quale abita comunque la porzione sud-occidentale), ma lo si trova lungo una porzione piuttosto ampia delle Ande e dell'Altiplano che va dal centro del Per\u00f9 (regione di Hu\u00e1nuco) al nord del Cile (regione di Antofagasta, con avvistamenti a sud fino alla regione di Coquimbo e a Santiago) e all'Argentina nord-occidentale (a sud fino alla provincia di Mendoza).\nL\"'habitat\" di questi uccelli \u00e8 rappresentato dalle aree rocciose montane e dalla \"puna\", fra i 3500 ed i 4500 m di quota (sebbene nelle parti meridionali del suo areale il negrito tenda a scendere di quota)."}
{"id": "557903", "revid": "599013", "url": "https://it.wikipedia.org/wiki?curid=557903", "title": "Diego Rafael Perrone", "text": "Carriera.\nCresciuto nel Danubio, vive tutta la prima parte della sua carriera nella Primera Divisi\u00f3n Uruguaya, esordendo a 22 anni, nella stagione 1999. Prima di tentare la carriera in Europa, gioca un campionato di apertura con i messicani dell'Atlas e uno di clausura con il Le\u00f3n, con 19 gol totali. Concluso il 2004 al Danubio, a gennaio 2005 passa agli svizzeri del Lugano.\nNella squadra del Cantone Ticino l'attaccante uruguayano segna 6 reti in 16 partite, quindi in estate passa in Serie B con il Catania, con cui colleziona una presenza in cinque mesi. A gennaio passa al Levadiakos, in Grecia. Conclusa la stagione torna in Uruguay, al Nacional. Nel 2007, dopo una breve parentesi all'Olimpia, torna al Nacional. Nel 2008 torna al Danubio. Gioca la prima parte della stagione 2009-2010 al Central Espa\u00f1ol. Nel gennaio 2010 torna al Danubio. Alla fine del 2012 decide di ritirarsi."}
{"id": "557904", "revid": "697352", "url": "https://it.wikipedia.org/wiki?curid=557904", "title": "Bru", "text": ""}
{"id": "557906", "revid": "1928819", "url": "https://it.wikipedia.org/wiki?curid=557906", "title": "Previsione della domanda nella catena di distribuzione", "text": "La previsione della domanda nella catena di distribuzione \u00e8 un insieme di metodi che prendono in esame la domanda di un certo prodotto in una rete logistica. Tali metodi sono alla base della progettazione e del riallestimento di una catena di distribuzione (\"Supply Chain)\".\nGeneralit\u00e0.\nPrevedere la domanda da soddisfare di un certo prodotto \u00e8 fondamentale in ambito sia di produzione che di distribuzione: infatti se non siamo in ambito di gestione MTO (make to order, ovvero se non produciamo/distribuiamo in base agli ordini pervenuti) dovremmo produrre o ordinare (a seconda della nostra posizione nella filiera produttiva) in base ad una certa previsione di domanda del prodotto. \u00c8 questo il caso tipico della produzione di beni a largo consumo, a basso valore unitario, tipicamente gestiti MTS (make to stock, ovvero prodotti per essere tenuti in una scorta ad aspettare l'acquisto, ad esempio su uno scaffale di un punto vendita).\nLa previsione della domanda pu\u00f2 essere effettuata tramite metodi:\nTali categorie di metodi sono considerati complementari nella formulazione della previsione, in quanto tengono conto di fattori diversi.\nMetodi qualitativi.\nI metodi qualitativi di previsione non si basano su un approccio matematico formalizzato. Essi presentano dei vantaggi rispetto agli altri in quanto essi:\nGli svantaggi:\nEsempi di metodi qualitativi:\nMetodi quantitativi.\nI metodi quantitativi si basano su un approccio matematico formalizzato. Essi:\nPanoramica dei metodi quantitativi.\nIn quanto formalizzabili, \u00e8 possibile descrivere efficacemente i metodi quantitativi in modo sintetico. Tipicamente, tali metodi:\nPer generare un livello di domanda futura \u00e8 necessario inizializzare l'algoritmo di previsione, ovvero calcolare un livello iniziale di domanda. Il livello iniziale di domanda \u00e8 tipicamente basato sui dati storici della domanda passata: in questo caso si ipotizza implicitamente un legame tra la domanda osservata in passato e la domanda da prevedere. L'ipotesi di base, qua analizzata, prevede che il livello della domanda dipenda esclusivamente dal tempo.\nI metodi quantitativi fondamentali sono:\nLa media mobile.\nLa media mobile assume la domanda come:\nformula_1\nIl passo dell'algoritmo \u00e8:\nformula_2 per ogni h\nLo smorzamento esponenziale.\nLo smorzamento esponenziale, a differenza della media mobile, considera tutte le osservazioni passate della domanda; la domanda \u00e8 modellizzata come nel modello della media mobile.\nModello base.\nIl modello base effettua una previsione della domanda futura sulla base della media pesata delle osservazioni di domanda passate.\nformula_4\npu\u00f2 essere riscritta come:\nformula_5\nEssendo questo, un modello ricorsivo, genera una nuova stima della domanda in t con una stima del periodo precedente t-1. Quindi ha bisogno di un punto di partenza, in questo caso: formula_6. Questa stima \u00e8 molto importante soprattutto se si hanno a disposizione pochi dati e si sceglie un parametro alfa elevato. Supponendo di avere a disposizione Ie osservazioni di domanda: \nIl modello a smorzamento esponenziale \u00e8 in generale pi\u00f9 adatto a prevedere la domanda di prodotti con ciclo di vita breve, dove l'informazione delle tendenze pi\u00f9 recenti del mercato \u00e8 evidentemente pi\u00f9 importante.\nModello con tendenza.\nIl modello con tendenza ipotizza che la domanda tenda a crescere o a decrescere in modo costante al trascorrere del tempo. La previsione \u00e8 una funzione che disaccoppia un livello base della domanda ed un fattore di trend proporzionale all'orizzonte temporale: questi due fattori sono aggiornati separatamente. La previsione \u00e8 formulata:\nformula_10\nformula_11\nformula_12\nInizializzazione:\nformula_13 Inizializza il fattore di Trend con il minimo set di dati.\nAvendo invece a disposizione l dati per inizializzare:\nformula_14 per i=1...l\nformula_15 dove l-1 sono gli incrementi dei primi primi l periodi\nDue limiti principali di questo modello sono:\nModello con stagionalit\u00e0.\nIl modello con stagionalit\u00e0 prevede che il livello di domanda si ripresenti simile dopo un intervallo di tempo regolare, detto stagione. La previsione qua introduce un fattore S di stagionalit\u00e0:\nformula_16 per formula_17\nSe l'orizzonte eccede la stagione:\nformula_18\nformula_19\nformula_20\nInizializzazione:\nformula_21\ncon l=ks stagioni\nformula_22 per j=1...,s dove j sono i periodi dove si effettua l'inizializzazione\nQuesto modello pone dei limiti riguardante il numero di fattori di stagionalit\u00e0 che si calcolano, se si pone come esempio una stagionalit\u00e0 a livello giornaliero, in un anno si devono calcolare 365 fattori di stagionalit\u00e0 diversi, il che, pone una difficolt\u00e0 a livello computazionale.\nModello con tendenza e stagionalit\u00e0.\nIl modello con tenenza e stagionalit\u00e0 combina il modello con trend e quello con stagionalit\u00e0: esiste cio\u00e8 una ciclicit\u00e0 della domanda che si sovrappone alla tendenza a crescere o a decrescere al trascorrere del tempo. La previsione \u00e8 modellizzata:\nformula_23\nL'aggiornamento dei parametri del livello base di domanda, di trend e stagionalit\u00e0 si effettuano rispettivamente:\nformula_24\nformula_25\nformula_20L'inizializzazione prevede il calcolo di s+2 prametri, e per poter inizializzare occorono almeno s+1 dati di domanda:\nformula_27\nformula_28 se l=2s\nformula_29 per j=1...s\nQuest'ultimo modello soffre dei limiti dei modelli:\nLa regressione lineare.\nLa regressione lineare \u00e8 un approccio previsionale usato nel caso semplice in cui la domanda abbia un andamento che non si discosta dalla retta nel piano. \u00c8 possibile formulare una previsione:\nModello lineare generale:\nformula_30\nStima puntuale della domanda Y:\nformula_31\nStima della varianza della stima di Y:\nformula_32dove:\nformula_33\nErrori.\nPu\u00f2 essere opportuno, alla fine della previsione, misurare gli errori commessi per due semplici motivi:\nAl periodo t, l'errore che viene misurato \u00e8:\nformula_34\ndove:\nAssoluti.\nI primi tre indici, calcolano gli errori con la stessa scala della domanda, esempio: kg, pezzi.\nErrore medio.\nQuesto primo indice non \u00e8 altro che la media degli errori, indica la deviatezza della previsione:\nformula_38\nQuanto pi\u00f9 grande \u00e8 l'errore medio, tanto pi\u00f9 deviata risulta la previsione. Se questo indice \u00e8 positivo (Yt&gt;Ft), indica che si sta sottostimando la domanda, un errore medio negativo (Yt&lt;Ft), indica che si sta sovrastimando la domanda.\nErrore medio assoluto.\nA differenza del primo, questo secondo indice indica l'accuratezza della previsione, poich\u00e9 va a sommare tutti gli errori dei periodi:\nformula_39\nErrore quadratico medio.\nQuesto terzo indice calcola l'accuratezza della previsione, ma a differenza dell'errore medio assoluto, da pi\u00f9 peso agli errori grossi anche se sporadici, poich\u00e9 sono elevati al quadrato. Se una previsione presenta tanti piccoli errori, sar\u00e0 premiata da questo indice in confronto ad una previsione con pochi errori ma elevati.\nformula_40\nPercentuali.\nGli errori misurati in percentuale, danno una valutazione non condizionata dall'unit\u00e0 di misura della domanda, inoltre si pu\u00f2 paragonare la deviatezza e l'accuratezza poich\u00e9 sono numeri adimensionali. I limiti di questi due indici (MPE, MAPE), sono tutti legati al termine presente al denominatore, ovvero la domanda. Non possono essere usati nel caso in cui:\nMean Percentage Error.\nQuesto quarto indice, misura la deviazione di una previsione.\nformula_41\nMean Absolute Percentage Error.\nQuesto quinto indice, misura l'accuratezza di una previsione.\nformula_42\nME%, MAE%.\nI problemi legati alla fluttuzione e all'azzeramento della domanda, sono risolti se viene considerata la domanda media:\nformula_43\nformula_44\nformula_45"}
{"id": "557907", "revid": "1851848", "url": "https://it.wikipedia.org/wiki?curid=557907", "title": "Aldo Cantarutti", "text": "Carriera.\nGiocatore.\nClub.\n\u00c8 cresciuto nelle giovanili del Torino, con cui ha avuto modo di esordire in Serie A il 10 aprile 1977 in Torino- (3-1). In seguito i granata lo cedono per un biennio in prestito. Nel 1977-1978 gioca nel , segnando 2 reti in 18 partite e giocando come ala sinistra.\nIn seguito passa alla Lazio, ancora in Serie A. In questa stagione gioca 9 gare. Svincolatosi dal Torino, passa al di Romeo Anconetani, in cui gioca come boa davanti a Giorgio Barbana e Roberto Bergamaschi e mette a segno 6 reti in 24 partite. Nella stagione 1980-1981 segna 12 reti (quinto miglior marcatore del campionato).\nIl presidente del Angelo Massimino nell'estate 1981 lo acquista per circa 900 milioni di lire. Segna 10 reti il primo anno (tante quante il suo partner Angelo Crialesi), mentre contribuisce con 11 gol al ritorno in Serie A degli etnei nella successiva stagione.\nDopo un inizio con due reti alla sua ex squadra, il Pisa, si infortuna contro la e rientra quattro partite dopo. Gioca in coppia con il centravanti Andrea Carnevale, e la squadra retrocede all'ultimo posto, con 14 reti segnate, di cui 4 portano la firma di Cantarutti. Ha segnato una rete in rovesciata contro il , annullata dall'arbitro Benedetti e costata al Cibali (a causa dei tumulti che seguirono questa decisione) quattro giornate di squalifica in Serie A e due in Coppa Italia.\nIn seguito gioca con Ascoli e Atalanta (sempre in Serie A). Ottenuta un'altra retrocessione nelle Marche, a Bergamo, dopo un inizio con 9 reti nel 1985-1986), si infortuna. Non giocher\u00e0 pi\u00f9 in Serie A. Ha segnato il gol dell'1-1 in trasferta contro lo Sporting Lisbona nei quarti di finale della Coppa delle Coppe 1987-1988 che vale la qualificazione dell'Atalanta alle semifinali. Nello stesso anno conquista la sua seconda promozione in carriera, rimanendo poi tra i cadetti, nel Brescia.\nA ottobre 1988 viene acquistato dal Lanerossi Vicenza. \u00c8 l'ultimo capitolo della sua carriera da calciatore: con i veneti torna a segnare conquistando la salvezza nel campionato di Serie C1. Poi lascia il calcio giocato.\nNazionale.\nCantarutti ha anche avuto una brevissima parentesi azzurra. Il 21 febbraio 1979 Azeglio Vicini lo fece esordire con l'Under-21 nella partita contro la nazionale maggiore dell'Unione Sovietica, perdendo 1-0. L'attaccante friulano vest\u00ec poi la maglia della rappresentativa di Serie B.\nDirigente.\nRitiratosi, ha lavorato come osservatore e responsabile dell'area tecnica. Ha iniziato con l'Atalanta, per proseguire con il Valencia, il Lecce, il Celta Vigo e dal 2004-2005 con il . "}
{"id": "557909", "revid": "1543377", "url": "https://it.wikipedia.org/wiki?curid=557909", "title": "Francisco de Orellana", "text": "Partecip\u00f2 alla conquista dell'impero Inca, fond\u00f2 la citt\u00e0 ecuadoriana di Guayaquil e successivamente part\u00ec con Gonzalo Pizarro all'esplorazione dell'Amazzonia, che terminer\u00e0 con la scoperta del Rio delle Amazzoni, fiume che inizialmente prese il nome di \"Rio de Orellana\" e che egli per primo navig\u00f2 fino alla foce.\nBiografia.\nOrellana prese parte alla conquista del Per\u00f9 con Francisco Pizarro, e fu il comandante in seconda di Gonzalo Pizarro durante la sua spedizione del 1541 ad est di Quito nel Sud America interno alla ricerca di El Dorado. La spedizione super\u00f2 le Ande e incontr\u00f2 le propaggini che davano sull'immensa foresta del Rio delle Amazzoni. Arrivati ad un fiume navigabile, la spedizione si ferm\u00f2 e Gonzalo Pizarro mand\u00f2 in avanscoperta parte della spedizione al comando di Francisco Orellana lungo il fiume alla ricerca di cibo che cominciava a scarseggiare.\nDopo aver atteso inutilmente il suo ritorno, da un fuggitivo della spedizione di Orellana si viene a sapere che Orellana aveva deciso di costruire delle imbarcazioni, imbarcarvi i suoi uomini, e seguire il corso del fiume sconosciuto verso il mare (non sapendo che avrebbe dovuto percorrere migliaia di km). Cos\u00ec, nel dicembre del 1541, mentre Gonzalo Pizarro guidava i suoi uomini in una terribile marcia di ritorno verso Quito, Orellana prosegu\u00ec con i suoi uomini discendendo il corso del Rio Coca con le rustiche imbarcazioni che aveva costruito e con le quali segu\u00ec il corso della corrente fino alla confluenza del Rio Coca con l'Aguarico.\nQuindi la spedizione giunse presso il Rio Napo e poi entr\u00f2 in un enorme fiume, che veniva chiamato Mara\u00f1on dai nativi. In questa spedizione, Orellana fu accompagnato dal religioso Gaspar de Carvajal, che scrisse una relazione del viaggio chiamata: \"'\"Relacion del nuevo descubrimento del famoso Rio Grande que descubri\u00f3 por muy gran ventura el Capitan Francisco de Orellana\".\" In quello che fu uno dei pi\u00f9 affascinanti viaggi che la storia conosca, Orellana percorse, navigando, l'intero Rio delle Amazzoni, arrivando al suo estuario nell'agosto del 1542. I superstiti costeggiarono l'America del Sud verso Nord attraverso l'oceano Atlantico fino l'isola di Cubagua in Venezuela.\nOrellana diede nome al fiume Rio delle Amazzoni (in spagnolo \"Rio Amazonas\") in quanto, lungo esso, fu attaccato da un gruppo di donne indigene combattenti, come le Amazzoni della mitologia greca.\nLa mitica citt\u00e0 di El Dorado non fu trovata, ma Orellana contribu\u00ec a far conoscere in Europa uno dei territori pi\u00f9 inesplorati del mondo. Di ritorno in Spagna, cerc\u00f2 l'appoggio di Carlo V per organizzare una nuova spedizione. Dopo qualche anno riusc\u00ec a ripartire al comando di quattro navi con l'idea di fondare una citt\u00e0 alla foce del grande fiume e con il titolo di Governatore dell'Amazzonia, che veniva chiamata Nuova Andalucia ed era sotto l'influenza spagnola.\nLa partenza avvenne nel 1545, ma questa volta la spedizione non ebbe l'esito sperato. Innanzitutto tre navi si persero prima di giungere all'estuario del Rio delle Amazzoni, ed inoltre i rimanenti superstiti furono facile preda di malattie e di continui attacchi indigeni. Orellana mor\u00ec a causa di una malattia fulminante (malaria cerebrale) e i sopravvissuti ripararono con una nave di fortuna nell'isola Margarita in Venezuela."}
{"id": "557915", "revid": "77332", "url": "https://it.wikipedia.org/wiki?curid=557915", "title": "Jean Paul Sartre", "text": ""}
{"id": "557917", "revid": "7", "url": "https://it.wikipedia.org/wiki?curid=557917", "title": "Gallie", "text": ""}
{"id": "557921", "revid": "6789", "url": "https://it.wikipedia.org/wiki?curid=557921", "title": "Francis de Orellana", "text": ""}
{"id": "557937", "revid": "122180484", "url": "https://it.wikipedia.org/wiki?curid=557937", "title": "Otto Immortali", "text": "Gli Otto Immortali (cinese: \u516b\u4ed9; pinyin: \"B\u0101xi\u0101n\"; Wade-Giles: \"Pa-hsien\") sono un gruppo di leggendari \"xian\" (immortali; trascendenti; santi) nella mitologia cinese. Ciascun potere degli Immortali pu\u00f2 essere trasferito a un oggetto (\u6cd5\u5668) in grado di dare la vita o di sconfiggere il male. Insieme, questi otto oggetti sono chiamati \"Otto Immortali Celati\" (\u6697\u516b\u4ed9 \u00e0n ~). Si dice che la maggior parte di essi sia nata durante la Dinastia Tang o la Dinastia Song. Sono venerati dai taoisti e apprezzati nella secolare cultura cinese. La leggenda narra che vivono su un gruppo di cinque isole nel Mare di Bohai, tra cui la montagna-isola di Penglai.\nTre di questi immortali sarebbero personaggi storici, mentre gli altri sono puramente leggendari.\nRapporti tra gli immortali.\nSi possono associare o contrapporre:\nin loro si vede la rappresentazione di tutta la societ\u00e0.\nNella letteratura antecedente al 1970, essi venivano talvolta definiti come Otto Jinn. Inizialmente descritti durante la Dinastia Yuan, ricevettero l'attuale denominazione dagli Otto Immortali di Huainan.\nNell'arte.\nLa tradizione di descrivere gli uomini che sono diventati immortali \u00e8 un t\u00f2pos nell'arte cinese e quando la religione taoista divenne popolare, abbracci\u00f2 rapidamente questa tradizione con i suoi immortali. Mentre i culti dedicati ai vari immortali taoisti nascevano nella Dinastia Han, i popolari e meglio conosciuti Otto Immortali nacquero nella Dinastia J\u012bn (\u91d1\u671d). L'arte delle tombe Jin dei secoli XII e XIII mostra un gruppo di otto taoisti immortali in murales e sculture. Divennero ufficialmente conosciuti come Otto Immortali nelle scritture e nelle opere artistiche della setta taoista noto come Completa Realizzazione (Quanshen). La pi\u00f9 famosa rappresentazione artistica degli Otto Immortali si trova nel Tempio della Gioia Eterna (Yongle Gong) a Ruicheng.\nGli Otto Immortali sono considerati portatori di prosperit\u00e0 e longevit\u00e0, quindi erano un t\u00f2pos nell'arte antica. Erano frequenti ornamenti sui vasi di celadon. Venivano inoltre rappresentati nelle sculture di propriet\u00e0 dei nobili. Le loro rappresentazioni pi\u00f9 comuni, tuttavia, erano nei dipinti. Molti dipinti di seta e affreschi murali raffigurano gli Otto Immortali. Vengono spesso raffigurati tutti insieme, a volte anche singolarmente, per omaggiare le qualit\u00e0 di quel singolo Immortale.\nUn'interessante ricorrenza artistica degli Otto Immortali \u00e8 quella che li ritrae spesso accompagnati da fanciulle con mani adornate di giada, comunemente rappresentate come serve di divinit\u00e0 di rango maggiore, o altre immagini che mostrano grande potere spirituale. L'importanza degli Otto Immortali per i taoisti \u00e8 rilevante soprattutto durante la Dinastia Ming e le Dinastie Qing. Durante queste dinastie, gli Otto Immortali sono spesso rappresentati insieme ad altre divinit\u00e0 nelle opere artistiche. Vi sono molti dipinti che li raffigurano insieme alle Tre Stelle (gli dei della longevit\u00e0, dell'emolumento e della fortuna). Altre importanti divinit\u00e0, come la Regina Madre dell'Ovest, sono spesso in compagnia degli Otto Immortali.\nL'arte degli Otto Immortali non si limita alla pittura o ad opere visive. Sono citati anche nella scrittura. Alcuni autori e commediografi scrissero numerose storie e opere sugli Otto Immortali. Una famosa storia scritta numerose volte e adattata al teatro (la cui rappresentazione pi\u00f9 famosa fu scritta da Ma Zhiyuan durante la dinastia Yuan) \u00e8 The Yellow-Millet Dream ed \u00e8 la storia di come L\u01da D\u00f2ngb\u012bn incontri Zhongli Quan e inizi il suo cammino verso l'immortalit\u00e0.\nNella letteratura.\nGli Immortali sono i soggetti di molte creazioni artistiche, come dipinti e sculture. Esempi di riferimenti nella scrittura includono:\nNel Qigong e nelle arti marziali cinesi.\nGli Otto Immortali sono legati allo sviluppo degli esercizi di qigong, come il Baduanjin. Ci sono alcune arti marziali cinesi il cui nome deriva dagli Otto Immortali. Esse prevedono tecniche di lotta ispirate alle caratteristiche di ciascun Immortale.\nVenerazione.\nInaugurato durante la Dinastia Song, il tempio di Xi'an \u00e8 chiamato Palazzo degli Otto Immortali (\u516b\u4ed9\u5bae), precedentemente Monastero degli Otto Immortali (\u516b\u4ed9\u5eb5), dove statue degli Immortali possono essere trovate nell'Arca degli Otto Immortali (\u516b\u4ed9\u6bbf). In Mu-Cha (\u6728\u67f5 m\u00f9 zh\u00e0), Taipei, capitale di Taiwan, c'\u00e8 un tempio chiamato Palazzo del Sud (\u5357\u5bae), soprannominato Tempio degli Otto Immortali (\u516b\u4ed9\u5edf ~ mi\u00e0o). E a Singapore, c'\u00e8 un tempio chiamato Xian Gu Tian (\u4ed9\u59d1\u6bbf) che venera gli Otto Immortali, insieme alla divinit\u00e0 principale He Xian Gu."}
{"id": "557940", "revid": "92689", "url": "https://it.wikipedia.org/wiki?curid=557940", "title": "FIBA Europe", "text": "La FIBA Europe \u00e8 l'organo che governa la pallacanestro in Europa e una delle cinque Zone della Federazione Internazionale Pallacanestro (insieme ad Africa, America, Asia e Oceania).\n\u00c8 un'associazione internazionale fondata nei giorni tra il 15 e il 17 marzo 1957, che riunisce al momento 51 federazioni nazionali di pallacanestro d'Europa.\nLa sede della FIBA Europe \u00e8 situata a Monaco, Germania.\nRuolo.\nCome organo di governo, \u00e8 responsabile del controllo e dello sviluppo della pallacanestro in Europa.\nInoltre, promuove, supervisiona e dirige le competizioni europee a livello di club e di squadre nazionali, e gli arbitri europei internazionali.\nLe decisioni pi\u00f9 importanti vengono prese dalla Board of FIBA Europe che consiste di 25 persone elette dalle federazioni nazionali. La Board of FIBA Europe si riunisce due volte all'anno, ed \u00e8 l'organo esecutivo che rappresenta tutte le 51 federazioni che sono membri della FIBA Europe.\nTutte le 51 federazioni si incontrano una volta all'anno alla Assemblea Generale della FIBA Europe.\nSquadre nazionali maschili.\nAggiornate alle qualificazioni EuroBasket 2021.\nSquadre nazionali femminili.\nAggiornate alla competizione FIBA EuroBasket Women 2009.\nTornei organizzati.\nAboliti.\nPer club.\nLa Fiba in passato ha organizzato anche l'Eurolega, passata sotto l'egida della ULEB dal 6 luglio 2000."}
{"id": "557942", "revid": "110157", "url": "https://it.wikipedia.org/wiki?curid=557942", "title": "East Sussex", "text": "L'East Sussex (pronuncia ) \u00e8 una contea dell'Inghilterra sud-orientale.\nGeografia fisica.\nLa contea confina a nord-ovest con il Surrey, a nord ed a est con il Kent, a sud si affaccia sulla Manica e a ovest confina con il West Sussex.\nIl territorio \u00e8 prevalentemente pianeggiante con catene di modeste colline. Nel sud-ovest si elevano i rilievi calcarei delle \"South Downs\" che in corrispondenza della costa formano gli spettacolari promontori di Beachy Head e di Seven Sisters. A est di Beachy Head la costa \u00e8 pi\u00f9 bassa per poi risalire nei pressi di Bexhill per formare i promontori di arenaria e est di Hastings. Il nord della contea \u00e8 dominato dall'anticlinale del Weald dove la contea raggiunge la massima elevazione con il \"Ditchling Beacon\" di 248 metri di altezza. Nell'ovest scorre il fiume Ouse che bagna il capoluogo di contea Lewes. Nell'est scorre il fiume Rother, il fiume pi\u00f9 lungo della contea, che sfocia nella Manica a Rye. Le citt\u00e0 principali sono situate sulla costa. Nell'estremo ovest si estende l'area urbana di Brighton e di Hove, al centro la citt\u00e0 di Eastbourne ed a est la citt\u00e0 di Hastings.\nAmministrazione.\nLa contea \u00e8 nata con il \"Local Government Act\" del 1888 e nel 1974 l'area del \"Mid Sussex\" fu trasferita alla contea del West Sussex.\nLa contea \u00e8 divisa nei distretti di \"Hastings\", \"Rother\", \"Wealden\", \"Eastbourne\" e \"Lewes\".\nIl primo aprile del 1997 a seguito della fusione dei distretti di Brighton e Hove \u00e8 nata la unitary authority di \"Brighton and Hove\" che fa parte della contea per funzioni cerimoniali."}
{"id": "557943", "revid": "682976", "url": "https://it.wikipedia.org/wiki?curid=557943", "title": "Niso", "text": ""}
{"id": "557944", "revid": "1457965", "url": "https://it.wikipedia.org/wiki?curid=557944", "title": "Teresa Ranieri", "text": "Biografia.\nInizialmente ha frequentato la scuola del Teatro Piccinni di Bari, dove ha avuto le sue prime esperienze professionali con il repertorio classico e neoclassico della compagnia dello stesso teatro. Dopo 6 anni, si \u00e8 trasferita a Napoli per studiare al Lyceum Mara Fusco, ed infine a Cannes, all'\u00c9cole sup\u00e9rieure de danse de Cannes Rosella Hightower.\nNel 1985 si \u00e8 trasferita in Germania ballando come solista in vari teatri principali; nel 1994 si \u00e8 unita al Tanzwerk di Norimberga, sotto la direzione di Dirk Elvert e Jean Renshaw, dove ha lavorato con vari coreografi, tra gli altri Roberto Galvan, Jenny Coogan, Rik Kam, Dyane Elsout, Frank H\u00e4ndler, Amanda Miller, Rui Horta, Jacopo Godani e William Forsythe. Nel 1998 si \u00e8 spostata a Dortmund con il Tanzwerk di Norimberga lavorando ancora con Rui Horta, Amanda Miller e Marc Dandy. Nel 1999 ha ballato per una stagione al Landestheater di Linz, sotto la direzione di Robert Pool. Dal 2000 lavora come ballerina, coreografa e libera insegnante di danza classica e danza contemporanea lavorando nei paesi europei, Brasile, Palestina, Giappone e Corea. \nDal 2004 insegna danza contemporanea e coreografia alla Anton Bruckner Private University di Linz, ed alla Escola Superior de Dan\u00e7a di Lisbona; in quello stesso anno, ha ricevuto il terzo premio di coreografia all'Internationales Solo-Tanz-Theater Festival di Stoccarda. Dal 2012 si trova in Brasile all'Universit\u00e0 statale di Campinas come artista invitata.\nOltre alla danza classica e alla danza contemporanea, le specialit\u00e0 della Ranieri sono il gyrotonic, il gyrokenesis e il body awareness. "}
{"id": "557955", "revid": "298055", "url": "https://it.wikipedia.org/wiki?curid=557955", "title": "Janov Pelorat", "text": "Janov Pelorat \u00e8 un personaggio che compare nei romanzi fantascientifici \"L'orlo della Fondazione\" e \"Fondazione e Terra\" di Isaac Asimov, che rientrano nel Ciclo della fondazione.\nOriginario del pianeta Terminus, Pelorat viene presentato come un uomo di mezza et\u00e0 nonch\u00e9 uno storico che studia la storia dell'umanit\u00e0, per gran parte persa nel tempo, attraverso gli antichi miti del passato. La pi\u00f9 grande speranza di Janov \u00e8 infatti ritrovare la Terra, leggendario pianeta d'origine dell'umanit\u00e0.\nPersonaggio legato a lui \u00e8 sicuramente Golan Trevize a cui lui fa da spalla e consulente quando si tratta di faccende legate ai miti e al passato. Insieme a lui girer\u00e0 per la galassia visitando innumerevoli pianeti, tra cui Gaia dove incontrer\u00e0 Bliss che diventer\u00e0 la sua compagna."}
{"id": "557974", "revid": "2178", "url": "https://it.wikipedia.org/wiki?curid=557974", "title": "Granducato del Lussemburgo", "text": ""}
{"id": "557991", "revid": "324090", "url": "https://it.wikipedia.org/wiki?curid=557991", "title": "Camposanto monumentale", "text": "Il Campo Santo, noto anche come Camposanto monumentale o Camposanto vecchio, \u00e8 un cimitero storico monumentale di Pisa, che chiude il lato nord di piazza del Duomo.\nNome.\nLa dizione pi\u00f9 diffusa del nome \u00e8 \"Camposanto\", spesso affiancato ad aggettivi come \"monumentale\" o \"vecchio\". Tale dizione ha origine comunque, come \u00e8 facilmente intuibile, da \"Campo Santo\", nome tradizionale del luogo, sin da quando, secondo la tradizione, l'arcivescovo Ubaldo Lanfranchi di ritorno dalla Terra Santa ne riemp\u00ec l'interno con terra portata dal Monte Calvario.\nIl termine \"Campo Santo\" viene usato per la prima volta in atti risalenti al 1287, mentre prima di allora ci si riferiva genericamente ad un \"Sepoltuarium\", \"Mortuarium\" o \"Cimiterium\" che doveva essere costruito a fianco del Duomo. Per certo sappiamo che almeno fino al 1406 il termine \"Campo Santo\" era sconosciuto fuori da Pisa e che fu mantenuto nella forma in due parole come nome proprio nella bibliografia specifica fino a quasi tutto il secolo XIX.\nNella lingua popolare, il termine \"camposanto\" (con le due parole non separate) \u00e8 un sinonimo, che indica sempre il luogo di sepoltura, inteso in senso religioso, in particolare del credo cristiano. La parola \"santo\" \u00e8 in primo luogo sempre in relazione con la divinit\u00e0.\nStoria.\nCostruzione e decorazione.\nIl cimitero fu iniziato nel 1277 da Giovanni di Simone, come ricorda l'iscrizione latina posta al lato del portale destro, anche se alcuni fanno il nome di Giovanni di Nicola, come ultimo degli edifici monumentali della piazza. Secondo la tradizione l'occasione fu data dall'arrivo di \"terra santa\" proveniente dal Golgota, portata dalle navi pisane di ritorno dalla quarta crociata (1203). La tradizione attribuisce il prezioso carico all'opera dall'arcivescovo Ubaldo Lanfranchi. Tali \"leggende di fondazione\" sono comunque diffuse anche per altri edifici simili in tutta Europa. Nella realt\u00e0 fu pi\u00f9 semplicemente creato per raccogliere tutti quei sarcofagi e le varie sepolture che si andavano affollando attorno alla cattedrale. Il Comune pertanto premette moltissimo affinch\u00e9 esse venissero trasferite in un luogo pi\u00f9 idoneo: gi\u00e0 dal 1260 gli Operai del Duomo giuravano al momento della loro elezione che avrebbero provveduto alla costruzione dell'edificio. Fu soltanto il 19 giugno del 1277 quando l'arcivescovo Federico Visconti cedette alle pressioni e firm\u00f2 l'atto di donazione del terreno per la costruzione di uno \"spazio recintato\" ad uso di cimitero.\nLa costruzione duecentesca langu\u00ec dopo la crisi provocata della sconfitta pisana nella battaglia della Meloria (1284), e nel Trecento si rimise di nuovo mano all'opera architettonica, ridefinendone completamente la struttura.\nNel 1358 le fondamenta del lato settentrionale non erano ancora state scavate. Tuttavia, mentre ancora la struttura architettonica era in corso di completamento, gi\u00e0 dal 1360 si inizi\u00f2 a decorare ad affresco le pareti con soggetti legati al tema della vita e della morte, ai quali lavorarono due tra i pi\u00f9 grandi pittori allora viventi, Buonamico Buffalmacco e Francesco Traini, il primo autore del celebre \"Trionfo della Morte\", il secondo di una \"Crocefissione\". Giovanni Scorcialupi realizz\u00f2 poco dopo gli affreschi con le \"Storie di Cristo post mortem\", mentre intorno alla met\u00e0 del secolo Stefano da Firenze dipinse un\"Assunta\" sopra la porta orientale.\nIl ciclo fu proseguito qualche decennio pi\u00f9 tardi da Andrea Bonaiuti, Antonio Veneziano (\"Storie dei santi Efisio e Potito\") e Spinello Aretino (\"Storie dell'Antico Testamento\") mentre le \"Storie di santi pisani\", realizzate tra il 1377 e il 1391 occuparono gli spazi intermedi. Taddeo Gaddi (\"Storie di Giobbe\") e Piero di Puccio (\"Storie dell'Antico Testamento\", 1389 al 1391) lavorarono invece nella galleria nord. Quest'ultima serie fu completata solo nel XV secolo dal fiorentino Benozzo Gozzoli. Nel 1594 venne aggiunta la Cappella Dal Pozzo, all'estremit\u00e0 est, con la caratteristica cupola.\n\"Pantheon\" pisano.\nNel Camposanto venivano sepolte le maggiori personalit\u00e0 cittadine, come i rettori e i pi\u00f9 prestigiosi docenti dell'Universit\u00e0 di Pisa, i governanti e le famiglie pi\u00f9 in vista, spesso riutilizzando sarcofagi di epoca romana di grandissimo pregio, e contemporaneamente, dal XVI secolo, iniziando anche un processo di \"musealizzazione\" con l'apposizione di iscrizioni romane sulle pareti e altri preziose testimonianze della storia cittadina.\nQuesto \"pantheon\" pisano divenne cos\u00ec per vocazione naturale il primo museo della citt\u00e0 quando nell'Ottocento vi furono raccolte opere d'arte provenienti dagli istituti religiosi soppressi per le riforme napoleoniche, impedendo cos\u00ec il disperdersi del patrimonio cittadino altrove, oltre ad altri oggetti di natura artistica o archeologica appositamente acquistati. Nello stesso periodo la funzione cimiteriale ebbe un picco, con i numerosissimi sepolcri ottocenteschi, spesso di ottima fattura, che iniziarono ad affollare i corridoi, da allora ribattezzati \"gallerie\".\nQuesta commistione tra antico e moderno, tra celebrazione della storia e riflessione sulla morte, fu alla base del fascino malinconico che esercit\u00f2 sui viaggiatori dell'epoca romantica, facendo s\u00ec che il Camposanto diventasse uno dei monumenti pi\u00f9 amati e visitati d'Italia, con personaggi che da tutta Europa venivano per ammirarlo e studiarlo. Non a caso in questo periodo i suoi affreschi sono resi popolari da numerosi disegni, schizzi e stampe d'epoca, che ne diffondono la bellezza nel mondo. Nonostante questa fama, le condizioni di conservazione destavano gi\u00e0 numerose preoccupazioni, per via di alcuni vistosi segni di decadimento e il rovinare a terra di alcune intere parti di scene. Fin da allora si inizi\u00f2 un'analisi dei materiali e la prova di alcuni restauri, per tentare di arginare lo sfarinamento del colore e i distacchi dell'intonaco.\nDanni e restauri.\nNel XX secolo la popolarit\u00e0 del Campo Santo viene appannata dal crescente interesse verso la Torre, ma soprattutto a causa dei terribili danni subiti durante la seconda guerra mondiale.\nIl 27 luglio 1944, infatti, una bomba proveniente da un raid aereo Alleato provoc\u00f2 l'incendio e la fusione del tetto di piombo, provocando il serio danneggiamento degli affreschi (tra cui la distruzione di uno riferito tradizionalmente a Stefano Fiorentino), di molte sculture e sarcofaghi, che andarono in frantumi. Dal 1945 ad oggi sono ancora in corso lavori di restauro, che fra l'altro hanno portato al recupero delle preziosissime sinopie oggi esposte nel Museo delle sinopie, negli edifici del lato sud della piazza. Anche la rimozione delle sculture, soprattutto ottocentesche, per il ripristino dell'aspetto medievale, ne ha determinato un impoverimento: solo in tempi recenti, sul finire degli anni ottanta del Novecento, si \u00e8 iniziato un restauro filologico di tutto l'apparato monumentale del Camposanto, ricostruendo gradualmente, per quanto possibile, l'aspetto stratificato del luogo, grazie anche a preziose testimonianze pervenuteci, come l'opera lasciata dal direttore Carlo Lasinio, che ne cur\u00f2 la conservazione all'epoca del Regno d'Etruria di Maria Luisa di Borbone-Spagna.\nGli affreschi vennero tutti staccati e si avvi\u00f2 subito un restauro. Con lo stacco degli affreschi furono scoperte le sinopie, molto ben conservate, che oggi sono il modo pi\u00f9 diretto per farsi un'idea di come doveva apparire la decorazione del Campo Santo nei secoli precedenti. Il Museo delle Sinopie di Pisa \u00e8 stato inaugurato nel 1976 ed \u00e8 stato ristrutturato entro il 2007. Attualmente al museo \u00e8 possibile vedere, oltre alle sinopie stesse, una riproduzione virtuale del Camposanto in 3D stereoscopico che rappresenta l'interno del monumento durante i secoli.\nNel 1960 si tenne una mostra per sancire il completamento dei primi restauri, ma gi\u00e0 vent'anni dopo alcuni segnali misero in allarme per nuovi e gravi sintomi di deterioramento, soprattutto per quelle opere risistemate nelle pareti all'aperto. Si apr\u00ec cos\u00ec una nuova fase di ricerche condotte dalla Soprintendenza in stretta collaborazione con l'Opificio delle Pietre Dure e i dipartimenti di Scienze della Terra e di Chimica dell'Universit\u00e0, che misero in luce alcune carenze e scelte errate dei precedenti restauri, rendendo necessario un nuovo restauro.\nSeppure il Camposanto possa apparire al visitatore un poco trascurato, con poche didascalie esplicative delle opere esposte, \u00e8 in atto, e gi\u00e0 da diverso tempo, una profonda opera di restauro degli affreschi parietali, quasi tutti riapposti su lastre di fibrocemento fissate a telai di legno e ricollocati o in progetto di essere ricollocati nella loro posizione originaria, e di valorizzazione dell'enorme patrimonio lapidario dei pavimenti del portico, che spazia dal primo Medioevo sino ad oggi, anch'esso gravemente danneggiato dal piombo fuso colato sui preziosi marmi dopo l'incendio del 1944 (di cui tutt'oggi ne rimangono vistose tracce, ormai indelebili).\nDescrizione.\nLe decorazione interne sono descritte secondo il senso consigliato della visita, in senso orario, da met\u00e0 del lato meridionale dove si trova l'entrata principale.\nArchitettura.\nArchitettonicamente il Camposanto \u00e8 composto da un alto muro di forma rettangolare, con il lato verso il Duomo e il battistero pi\u00f9 allungato. All'esterno \u00e8 in semplice marmo bianco, con 43 arcate cieche con testine umane sugli attacchi degli archi, e due porte sul lato meridionale. L'accesso principale \u00e8 quello che d\u00e0 sulla piazza, a est, ed \u00e8 decorato da un ricco tabernacolo gotico sopra il portale di accesso, opera della seconda met\u00e0 del XIV secolo, contenente statue della \"Vergine col Bambino e quattro santi\" di un seguace di Giovanni Pisano, e \"Angeli\" di Tino di Camaino.\nLa semplicit\u00e0 della struttura esterna forma un'ideale quinta al complesso monumentale della piazza, particolarmente azzeccata anche perch\u00e9 poggia su un asse inclinato rispetto a quello Duomo-Battistero, facendo s\u00ec che la piazza sembri ancora pi\u00f9 grande guardandola dalle estremit\u00e0, per un gioco ottico della prospettiva. Questo effetto \u00e8 particolarmente impressionante se si guarda dalla porta nelle mura medievali vicino al battistero.\nAll'interno il Camposanto assomiglia a un chiostro, con arcate a sesto acuto particolarmente decorate, sostenute esili colonnine e arricchite da traforature plurilobate, che furono completate nel 1464 in stile gotico fiorito.\nLe tombe pi\u00f9 importanti si trovavano nel prato centrale, nella \"terra santa\" o contenute nei magnifici sarcofagi romani riutilizzati per le sepolture pi\u00f9 prestigiose, mentre sotto le arcate trovavano spazio le personalit\u00e0 meno di spicco, con una pi\u00f9 semplice lastra tombale sul pavimento dei corridoi. Con la risistemazione ottocentesca sono stati tolti tutti i sarcofagi dalla zona centrale e posti al coperto, per cui oggi le sepolture si trovano solo sotto le arcate. Nello spazio centrale si trovano oggi alcuni capitelli compositi medievali e due vere da pozzo duecentesche, decorate da protomi umane e animali.\nIl braccio orientale \u00e8 rialzato di due gradini, poich\u00e9 destinato ad essere una sorta di zona sacra e presbiteriale, dove erano collocati gli altari per le funzioni. Si tratta inoltre del nucleo pi\u00f9 antico e pi\u00f9 intenzionalmente abbellito del complesso, comprese le estremit\u00e0 dei bracci settentrionale e meridionale che vi sono collegate.\nGli affreschi.\nGradualmente gli affreschi del Campo Santo stanno tornando alla loro sede dopo il precipitoso distacco degli anni quaranta. Il complesso lavoro di restauro non sempre ha sortito gli effetti sperati, soprattutto negli interventi pi\u00f9 vecchi, per l'uso di tecniche talvolta sperimentali e materiali di fortuna, scelte dettate dall'urgenza di porre un primo rimedio in seguito ai drammatici fatti della guerra.\nA partire dal braccio meridionale, quello affacciato sulla piazza, si incontrano le \"Storie di Giobbe\", di Taddeo Gaddi (1342 circa), con il \"Convito di Giobbe\", il \"Patto di satana con Dio\", le \"Sventure di Giobbe\" e la \"Pazienza di Giobbe\".\nIl braccio occidentale \u00e8 decorato, da sinistra, dalle \"Storie di Ester e Assuero\" di Agostino Ghirlanda e Aurelio Lomi della seconda met\u00e0 del Cinquecento. Il lato nord si pare con la grande \"Cosmografia teologica\" di Piero di Puccio (1389-1391), fatta da numerosi cerchi concentrici che alludono alla Terra, alle sfere celesti, agli elementi e ai pianeti; agli angoli in basso si vedono i \"Santi Agostino e Tommaso d'Aquino\". Dello stesso autore, seguono le \"Storie di Adamo ed Eva\" e \"di Caino e Abele\". Pi\u00f9 avanti si apre il \"Salone degli Affreschi\", in cui sono provvisoriamente sistemati gli affreschi staccati di Buonamico Buffalmacco con \"Trionfo della Morte\", il cui restauro \u00e8 terminato nel novembre 2015, il \"Giudizio finale e Inferno\" e la \"Tebaide\" (1336 circa), opere molto danneggiate ma di importanza capitale nel panorama del Trecento italiano, per la ricchezza narrativa e la variet\u00e0 di soggetti raffigurati, cos\u00ec diversi dalla scandita chiarezza delle opere della dominante scuola di Giotto. In futuro questi affreschi sono destinati ad essere ricollocati entro il 2018 nel braccio meridionale, e qui dovrebbero venir riposte le pitture pi\u00f9 antiche del complesso, di Francesco Traini (1330-1335) dal braccio orientale. Oltre la cappella Ammannati si incontrano le \"Storie di No\u00e8\" e la \"Costruzione dell'arca\" di Piero di Puccio (1389-1391). Oltre la cappella Aulla la parete era completamente affrescata da Benozzo Gozzoli con \"Storie del Vecchio Testamento\" tra il 1468 e il 1483. Le scene rappresentano: \"Vendemmia ed ebbrezza di No\u00e8, Maledizione di Cam, Costruzione della torre di Babele, Incendio di Sodoma, Storie di Isacco, Nozze di Isacco e Rebecca, Storie di Esa\u00f9 e Giacobbe, Sogno e nozze di Giacobbe, Incontro di Giacobbe ed Esa\u00f9 e ratto di Diana, Passaggio del Mar Rosso\" (frammentario), \"Mos\u00e8 e le tavole della Legge, Storia di Cora, Datan e Abiron\" (frammentario), oltre all\"Annunciazione\", all\"Adorazione dei Magi\" e ad \"Apostoli e santi\".\nSul lato orientale, a sinistra, le \"Storie di re Ozia\" e il \"Convito di Baldassarre\" di Zaccaria Rondinosi (1666), e a destra le opere pi\u00f9 antiche, di Francesco di Traino (1330-1335), destinati a venire ricoverate nel Salone degli Affreschi al posto delle opere di Buffalmacco; presentano la \"Crocifissione\", l\"Ascensione\", l\"Incredulit\u00e0 di Tommaso\" e la \"Resurrezione\".\nSull'estremit\u00e0 orientale del lato meridionale si trovavano gli affreschi di Buffalmacco, destinati, secondo i piani ad essere qui collocati. Il \"Trionfo della Morte\" si compone di pi\u00f9 scene: in basso a sinistra l\"Incontro dei tre vivi coi tre morti\" (un tema tipico delle leggende medievali), sormontati da \"Anacoreti\"; seguono i \"Poveri che invocano inutilmente la morte\" e al centro la \"Morte che colpisce una lieta brigata di giovani\", sopra la quale \"Angeli e demoni si contendono le anime dei morti (raffigurate come bambini)\"; a destra infine un giardino popolato da nobili che si dedicano ad attivit\u00e0 cortigiane ignari del pericolo della morte. Il \"Giudizio Universale\" mostra invece il \"Redentore\" al centro, con i beati a sinistra e i dannati a destra (rispettivamente la destra e la sinistra per Cristo); vi \u00e8 affiancato l\"Inferno\", forse la pi\u00f9 danneggiata delle scene, ritoccata nel Seicento e mostrante una rappresentazione delle bolge dantesche con al centro \"Lucifero che addenta Nabocodonosor, Giuliano l'Apostata, Attila e altri\". Infine la \"Tebaide\" (\"vita di anacoreti\"), con una trentina di episodi dei santi monaci tratti dalle \"Vite dei Santi Padri\" di frate Cavalca: questi affreschi vennero ritoccati nella parte superiore destra da Zaccaria Rondinosi nel Seicento.\nIl tratto successivo del braccio meridionale, tra la porta antistante il Duomo e quella antistante il battistero, era dedicata alla commemorazione di san Ranieri, patrono della citt\u00e0, e dei santi Efisio e Potito, le cui spoglie furono traslate a Pisa verso il 1380-1389. A san Ranieri sono dedicate le sei scene di suoi miracoli: nel registro superiore di Andrea di Bonaiuto (1376-1377) \"Conversione, Partenza per la Terrasanta, Tentazioni e miracoli\", in quello inferiore di Antonio Veneziano (1384-1386) \"Ritorno a Pisa, Morte e funerali, Esposizione della salma e miracoli postumi\". Le sei \"Storie dei santi Efisio e Potito\" sono invece di Spinello Aretino e furono realizzate nel 1390-1391: nel registro superiore \"Presentazione di Efisio a Diocleziano, Conversione di Efisio e battaglia, Martirio di Efisio\", in quello inferiore \"Miracoli di san Potito, Martirio di san Potito\" e \"Traslazione dei corpi dei due santi a Pisa dalla Sardegna\".\nI sarcofagi e le opere antiche.\nL'usanza di reimpiegare i sarcofagi antichi per le personalit\u00e0 politiche e militari cittadine di primario spicco \u00e8 testimoniata sin dai secoli XI-XII-XIII, e dal Trecento queste sepolture, un tempo disposte nella piazza e lungo la cattedrale, sono conservate dentro il Camposanto. Ci\u00f2 ha permesso la conservazione di queste importanti opere fino ai giorni nostri. Si sono calcolati tra i 28 e 31 sarcofagi romani reimpiegati, e ci\u00f2 aveva anche una valenza simbolica, come testimonianza del ruolo di Pisa nel momento della sua massima fioritura come potenza marittima e come erede di Roma antica.\nNel corso del XVIII secolo, perduto il significato di sepolture e divenuti ormai prezioso documento storico-artistico, i sarcofagi vennero sistemati su mensole all'interno, sotto le quadrifore e con questa operazione si segn\u00f2 la nascita di una vera e propria collezione. Il riordino sistematico dell'intera serie risale all'intervento del Conservatore Carlo Lasinio, il quale increment\u00f2 la collezione con altri sarcofagi tolti da chiese cittadine e pose gli esemplari pi\u00f9 pregevoli sotto gli affreschi, nell'ambito del suo ordinamento a museo del Campo Santo.\nA partire dal lato meridionale si incontra, tra gli esemplari pi\u00f9 significativi, un fronte di sarcofago romano con il \"Buon Pastore e le Muse\" del II secolo, e il sarcofago con scene di caccia al cinghiale, degli inizi del IV secolo.\nSul braccio occidentale alcuni dei pezzi pi\u00f9 pregiati della collezione, che mostrano spesso anche un retro decorato, per cui non sono addossati alla parete di fondo ma isolati nel mezzo della navata. Tra questi un sarcofago romano a conca con edicola centrale che contiene due figure, oltre a una matrona e un soldato ai lati e sul retro protome leonine (della met\u00e0 del III secolo, riutilizzato dalla famiglia Falconi). Seguono un sarcofago con i busti di due coniugi entro un clipeo centrale retto da geni alati, del III secolo, e quello di Bellicus Natalis (console nell'87 d.C.), con figure muliebri e geni che tendono festoni, particolarmente importante nella storia dell'arte romana perch\u00e9 \u00e8 forse il pi\u00f9 antico esemplare databile della ripresa dell'inumazione nel corso del II secolo d.C., con la rinascita della produzione di sarcofagi che tanto rilievo ebbero poi nella storia della scultura romana. Non \u00e8 un sarcofago ma \u00e8 un'importante opera antica il \"Cratere di San Piero a Grado\", in marmo, del I secolo a.C. Sul lato dei finestroni si trovano un sarcofago della prima met\u00e0 del III secolo, con Marte e Venere in un'edicola centrale e ai lati i Dioscuri, e, sopra un tronco di colonna scanalata, il \"Vaso di Bonaguida\", un cippo a bulbo della fine del periodo arcaico, reimpiegato come urna cineraria tra il XII e il XIII secolo.\nIl lato settentrionale si apre con una stele funeraria attica in marmo pentelico con la defunta seduta davanti a un'ancella e un bambino in fasce, opera molto rara in Italia. Interessanti i sarcofagi vicini: quello di Lucius Sabinus, tribuno della plebe, a cassa rettangolare con coppie di centauri e vittorie alate (met\u00e0 del II secolo), e, sotto i finestroni, quattro esemplari databili tra il II e il III secolo.\nOltre la cappella Ammannati un frammento di mosaico pavimentale romano, e vari sarcofagi del II-III secolo, tra cui spicca l'esemplare di grandi dimensioni col mito di Fedra e Ippolito (fine del II secolo), reimpiegato nel 1076 per la sepoltura della madre di Matilde di Canossa Beatrice: da alcuni dei suoi motivi trasse ispirazione Nicola Pisano mentre scolpiva il pulpito del battistero di Pisa. Dal lato dei finestroni seguono il sarcofago del Buon Pastore col gregge (fine del II secolo), quello strigilato col busto della defunta tra geni alati (met\u00e0 del III secolo) e quello strigilato con la porta dell'Aldil\u00e0 (inizio del III secolo).\nOltre la Cappella Aulla si trova il grande \"Sarcofago degli Sponsali\", a cassa rettangolare, caratterizzato da edicole con al centro una cerimonia nuziale (fine del III secolo). Seguono il sarcofago con Vittorie in volo e busto della defunta (fine del III secolo), quello del corteo di divinit\u00e0 marine (met\u00e0 del III secolo), quello con Satiri e Menadi e coperchio con scene dionisiache ai lati della tabella iscritta (met\u00e0 del III secolo), quello col mito di Meleagro che caccia il cinghiale calidonio (III secolo) e quello grande a cassa rettangolare con scene di battaglia tra Romani e Barbari (fine del II secolo). Un frammento di pavimento marmoreo a intarsi policromi intervalla la serie successiva: qui domina il celebre \"Sarcofago delle Muse\" a edicola (met\u00e0 del III secolo), che \u00e8 dotato di coperchio coi coniugi semisdraiati. Sul lato opposto una serie di sarcofagi tra cui quello con giochi di Eroti (fine del II secolo), quello con corse di Eroti nel circo (fine II-inizi III secolo) e quello con scene bacchiche di Eroti (inizio del III secolo), tutti destinati a sepolture infantili; tra quelli di dimensioni maggiori spiccano quello semi-ovale e strigilato con geni alati e il Buon Pastore (inizio del IV secolo) e quello paleocristiano con \"Scene dell'Antico Testamento\" sul fronte su due registri, che incorniciano i busti dei coniugi defunti (inizio del IV secolo).\nSul lato orientale spiccano un sarcofago romano stigilato con clipeo centrale e quello di Annio Proculo, decurione della colonia di Ostia, e di sua madre Annia a cassa rettangolare con un rilievo di copricapo e fascio littorio (inizio del II secolo).\nAll'inizio del braccio meridionale si trovano attaccate alla parete una serie di iscrizioni antiche, tra cui i decreti della colonia \"Iulia Pisana\" per le onoranze funebri dei figli adottivi di Augusto, Gaio e Lucio Cesari, nel 2 e 4 d.C. Poco avanti un fronte di sarcofago strigilato con una Vittoria che scrive su uno scudo (seconda met\u00e0 del III secolo, reimpiegato nel XIII). Sul lato antistante, sotto i finestroni, spicca il \"sarcofago di Giratto\", un raro sarcofago del XII secolo, opera di Biduino e la sua bottega, di forma ovale e strigilato, con leoni che azzannano una preda; reca inoltre una delle pi\u00f9 antiche iscrizioni lapidee in volgare italiano. Qui si trova anche il sarcofago dell'abate Benedetto, ovale e con festoni retti da eroti e maschere leonine, databile, secondo l'iscrizione sul coperchio, al 1443 e attribuito alla bottega di Andrea di Francesco Guardi. Nel tratto successivo diversi sarcofagi romani spesso riutilizzati in et\u00e0 medievale: uno con Vittorie alate che sorreggano un'iscrizione centrale su tabella (met\u00e0 del II secolo), uno con scene di corteo marino (seconda met\u00e0 del II secolo), uno strigilato con Bacco, Mercurio e clipeo coi coniugi defunti (seconda met\u00e0 del III secolo), uno strigilato con leoni che azzannano la preda (fine del III secolo), uno con Nereidi e Tritoni e busto centrale del defunto (fine del II secolo), uno col mito di Selene ed Endimione, dotato di coperchio rilavorato in et\u00e0 medievale con Vittorie alate che reggono una tabella iscritta (fine del II secolo), e uno con la caccia di Meleagro, dotato di coperchio a forma di letto su cui stanno due coniugi semisdraiati (fine del III secolo). Sul lato opposto, altri sarcofagi databili al II e III secolo.\nAltri monumenti funebri.\nSul lato meridionale, sotto gli affreschi di Taddeo Gaddi, spiccano la tomba di Andrea Vacc\u00e0 Berlinghieri di Bertel Thorvaldsen (1826 circa) e il monumento sepolcrale del conte Francesco Algarotti (m. 1764) di Carlo Bianconi, Mauro Tesi e Giovanni Antonio Cibei.\nAl lato ovest spicca il monumento della Gherardesca, del 1315-1320, realizzato da un seguace di Giovanni Pisano indicato come Maestro del Monumento della Gherardesca; fino al XIX secolo si trovava nella chiesa di San Francesco, ed \u00e8 decorato, sopra il sarcofago, dalla statua del conte Gherardo di Bonifacio, da un angelo annunciante e l'Annunziata e dai santi Nicola e Francesco. Vicino alle catene del porto pisano si trova, addossato alla parete il monumento a Bartolomeo Medici (m. 1555) comandante per Cosimo I, scolpito dal Tribolo; poco avanti il monumento di Ottaviano Fabrizio Mossotti, con una statua di \"Urania\" di Giovanni Dupr\u00e8, la tomba del pittore Giovan Battista Tempesti (m. 1804) di Tommaso Nasi, e quella del fisico Lorenzo Pignotti (m. 1812) di Stefano Ricci.\nSul lato orientale si trovano il monumento funebre del giureconsulto Filippo Decio (m. 1535) di Stagio Stagi e quello dell'architetto Alessandro Della Gheradesca (m. 1852) di Emilio Santarelli, oltre alla grande tomba del giureconsulto Giovanni Boncompagni (m. 1544) con statue di Bartolomeo Ammannati (1574); l'antistante monumento del conte Giovan Francesco Mastian\u00ec-Brunacci ha una scultura di Lorenzo Bartolini intitolata l\"Inconsolabile\" (1840-1841). Oltre la cappella Dal Pozzo il monumento a Giovan Battista Onesti (1592). Pi\u00f9 avanti il monumento sepolcrale di Matteo Corti (m. 1543) di Antonio di Gino Lorenzi da Settignano e la lapide del pittore Zaccaria Rondinosi (met\u00e0 del XVII secolo circa).\nLe cappelle.\nSul braccio nord si trova la Cappella Ammannati, che contiene il monumento funebre a Ligo Ammannati (m. 1359), della scuola di Giovanni Pisano, gi\u00e0 attribuito a Cellino di Nese: il sarcofago centrale \u00e8 decorato da una \"Piet\u00e0\", mentre sopra, entro un tabernacolo gotico, sta la figura del \"gisant\", il defunto giacente; pi\u00f9 in alto un bassorilievo con un dottore che insegna agli scolari. A sinistra della cappella si accede ad un salone, di costruzione moderna, adibito dal 2017 a mostre temporanee. Continuando oltre la cappella, vi sono conservati inoltre frammenti lapidei dei secolo XII-XV raccolti da Carlo Lasinio all'inizio dell'Ottocento e un noto cratere neoattico con processione dionisiaca a cui si ispir\u00f2 Nicola Pisano per alcuni motivi del pulpito del battistero di Pisa.\nSempre sul braccio nord si trova la cappella Aulla, decorata sull'altare da una pala in terracotta policroma invetriata di Giovanni della Robbia (1518-1520), con l\"Assunta in gloria e quattro santi\", oltre alla predella con le storie dei santi. Qui \u00e8 conservata anche l'originale lampada di Galileo, un tempo sospesa in cattedrale e che effettivamente il grande scienziato pisano vide oscillare e che gli forn\u00ec l'idea per la sua teoria sull'isocronismo del pendolo.\nLa zona tra queste due cappelle fu progettata con delle aperture, costruite gi\u00e0 murate, per eventuali altre cappelle, mai realizzate. La parte posteriore, verso le mura, era detta \"dei chiostrini\" e fu utilizzata per un quarantennio come cimitero prima dell'edificazione del nuovo cimitero, pi\u00f9 grande, in via Pietrasantina.\nAl centro del braccio orientale si apre la cappella Dal Pozzo, fatta erigere dall'arcivescovo Carlo Antonio Dal Pozzo nel 1594 su una preesistenza pi\u00f9 antica.\nLe catene del Porto Pisano.\nAll'interno del Campo Santo sono conservate alcune parti della grande catena che chiudeva il Porto Pisano. Dopo la sconfitta nella battaglia dello Meloria la catena era stata spezzata in varie parti portate a Genova, dove furono appese come monito a Porta Soprana, in varie chiese e palazzi della citt\u00e0. Vennero poi donate ai Fiorentini, che le restituirono alla citt\u00e0 di Pisa nel 1848; un'altra porzione, posta pi\u00f9 a destra, fu restituita direttamente dai Genovesi nel 1860, dopo l'avvenuta Unit\u00e0 d'Italia.\nSepolture illustri.\nBenozzo Gozzoli fu sepolto nella chiesa di San Domenico a Pistoia (citt\u00e0 in cui mor\u00ec), e non al Camposanto di Pisa come credette Vasari. L'epitaffio ricordato dal biografo delle vite \u00e8 la lapide che, molto prima della sua morte, i pisani avevano offerto all'artista nel Camposanto come segno di commemorazione e riconoscenza per gli affreschi che egli vi aveva eseguito."}
{"id": "557996", "revid": "339392", "url": "https://it.wikipedia.org/wiki?curid=557996", "title": "Master di Roma", "text": ""}
{"id": "558003", "revid": "13648", "url": "https://it.wikipedia.org/wiki?curid=558003", "title": "Giovan Battista Palladio", "text": ""}
{"id": "558009", "revid": "125082607", "url": "https://it.wikipedia.org/wiki?curid=558009", "title": "Giuseppe Zamberletti", "text": "A Zamberletti si devono infatti la nascita del Dipartimento della Protezione Civile della Presidenza del Consiglio, l'introduzione del concetto di previsione e prevenzione distinto dalle attivit\u00e0 di soccorso, l'organizzazione del servizio nazionale in tutte le sue componenti, la valorizzazione degli enti locali e del volontariato ed anche l'avvio della riforma del settore che culminer\u00e0 con l'approvazione della legge 24 febbraio 1992, n. 225.\nBiografia.\nI primi anni.\nNasce e vive la sua giovinezza a Santa Maria del Monte, frazione della citt\u00e0 di Varese, racchiusa nel Sacro Monte, sito patrimonio dell'umanit\u00e0. Figlio dei gestori dell'albergo Camponovo, principale struttura ricettiva del borgo, \u00e8 fratello di Domenico, detto \"Domenichino\", morto in giovane et\u00e0 e proposto per la beatificazione.\nImpegno politico.\n\u00c8 stato parlamentare per diverse legislature: il 18 maggio 1968 viene eletto, per la prima volta, alla Camera dei deputati nella Circoscrizione Como - Sondrio - Varese per la Democrazia Cristiana ed entra a far parte dell'Assemblea parlamentare del Consiglio d'Europa. Rieletto deputato il 7 maggio 1972, entra a far parte del Governo come Sottosegretario all'Interno nel IV e V Governo Moro e nel III Governo Andreotti, con delega per la Pubblica sicurezza e per il Corpo nazionale dei Vigili del Fuoco e Protezione civile. Nel I e II Governo Cossiga ricopre l'incarico di Sottosegretario agli Affari esteri.\nZamberletti si \u00e8 trovato a gestire emergenze derivanti dai terremoti in Friuli nel 1976 e in Irpinia nel 1980 quale Commissario del Governo incaricato del coordinamento dei soccorsi, che furono opinatamente e poco incisivamente gestiti nel secondo evento, nonostante l'ingenza di fondi. Zamberletti rimase persino coinvolto nell'inchiesta \"Mani sul terremoto\", avviata nel 1990 dalla Commissione parlamentare d'inchiesta riguardo alle irregolarit\u00e0 e le speculazioni nell'uso del denaro pubblico durante il processo di ricostruzione in Irpinia.\nUna volta nominato Ministro per il coordinamento della protezione civile (1982), cerc\u00f2 di incidere profondamente sul sistema di coordinamento delle strutture operative e delle risorse possedute dallo Stato.\nNell'estate del 1979 si occup\u00f2, su delega del primo ministro Giulio Andreotti, dell'operazione di salvataggio dei \"Boat people\", profughi vietnamiti in fuga dal Vietnam occupato dal regime del Vietnam del Nord. L'operazione coinvolse le tre navi della Marina Militare Italiana: l'incrociatore Andrea Doria, l'incrociatore Vittorio Veneto e la nave d'appoggio Stromboli. La spedizione, unica nel suo genere poich\u00e9 si svolse senza scalo, si concluse con il salvataggio di circa 900 persone che verranno poi accolte definitivamente nel territorio italiano grazie all'appoggio di gruppi di volontariato come la Croce Rossa e la Caritas Italiana.\nIn seguito ai terremoti verificatisi in Campania e in Basilicata, con il decreto-legge 27 febbraio 1982, n. 57, convertito nella legge n. 187/1982, per far fronte all'emergenza, il governo nomin\u00f2 Zamberletti \"Commissario Straordinario\", ai sensi della legge 8 dicembre 1970, n. 996.\nNel giugno del 1981, anche in seguito al clamore e alle polemiche dovute al caso del mancato soccorso al piccolo Alfredino Rampi, con il decreto-legge n. 57 del 27 febbraio 1982, convertito nella legge n. 187/1992, Zamberletti viene nominato Ministro per il coordinamento della protezione civile, che nella sua attivit\u00e0 si avvarr\u00e0 del Dipartimento della Protezione Civile, istituito con DPCM del 22 giugno 1982, con a capo Elveno Pastorelli, il comandante dei vigili del fuoco di Roma che aveva coordinato le iniziative di salvataggio di Alfredo Rampi.\nNel Governo Spadolini I \u00e8 nominato alto commissario presso il Ministero dell'Interno per la predisposizione degli strumenti amministrativi e normativi necessari ad attuare il coordinamento dei servizi concernenti la Protezione civile; \u00e8 nominato Ministro per il coordinamento della protezione civile nel II Governo Spadolini), nel Governo Craxi I e Craxi II e infine nel Governo Fanfani VI, nel quale rivestir\u00e0 anche la carica di Ministro dei lavori pubblici (con funzione di coordinamento della Protezione civile).\nAppassionato radioamatore, nominativo I0ZME, coinvolse i radioamatori in diverse operazioni di protezione civile.\nNel 1987 viene rieletto deputato per la sesta volta, fu quindi eletto al Senato nella successiva legislatura l'XI.\nDal 1988 \u00e8 presidente dell'IGI (Istituto Grandi Infrastrutture) e dal 1995 presiede il forum europeo dell'impresa generale. Dal 1989 al 1992 presiede il comitato promotore del Premio Chiara, concorso letterario istituito a Varese alla memoria dello scrittore Piero Chiara.\nHa fatto parte della Commissione Difesa della Camera dei deputati, dell'Assemblea dell'Atlantico del Nord e della Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi.\nNel 1992 viene eletto al Senato, dove entra a far parte della Commissione Difesa.\nNel 1994 assistette allo scioglimento della Democrazia Cristiana in seguito all'inchiesta Mani Pulite e al processo per mafia a Giulio Andreotti.\nIl 21 maggio 1996 gli viene conferita dal Presidente della Repubblica l'onorificenza di Cavaliere di Gran Croce.\nIl 3 novembre 1996 l'Universit\u00e0 degli Studi di Udine gli ha conferito la laurea in Ingegneria civile \"Honoris Causa\" per la Difesa del suolo e la pianificazione territoriale.\nHa inoltre ricoperto fino alla prima met\u00e0 del 2013 l'incarico di presidente del consiglio d'amministrazione della societ\u00e0 Stretto di Messina, attribuitogli il 27 maggio 2002 con Decreto del Presidente del Consiglio dei ministri. \u00c8 inoltre presidente di ISPRO (Istituto per le ricerche e gli studi sulla protezione e la difesa civile).\nIl consiglio comunale di Montelupo Fiorentino gli ha conferito all'unanimit\u00e0, il 22 maggio 2015, la cittadinanza onoraria.\nAnche la Citt\u00e0 di Casale Monferrato gli ha conferito la cittadinanza onoraria, nel 1986, a seguito del suo fattivo contributo per la soluzione dei problemi causati da un inquinamento doloso dell'acquedotto comunale, per colpa di scarichi abusivi di rifiuti industriali.\nDa tempo malato, muore il 26 gennaio 2019 all'et\u00e0 di 85 anni, all'ospedale di circolo di Varese. Viene dichiarato il lutto cittadino, e il 29 gennaio vengono celebrati i funerali di Stato dall'arcivescovo Mario Delpini nella basilica di San Vittore, alla presenza del presidente della Repubblica Sergio Mattarella, del presidente del Consiglio Giuseppe Conte e di numerosi ministri. Dopo la celebrazione viene sepolto nella tomba di famiglia nel cimitero del Sacro Monte di Varese."}
{"id": "558010", "revid": "120814851", "url": "https://it.wikipedia.org/wiki?curid=558010", "title": "Classe Knox (fregata)", "text": "Le fregate missilistiche statunitensi classe Knox sono state tra le unit\u00e0 pi\u00f9 numerose ed importanti della categoria, superate in numero solo dalle fregate della classe Oliver Hazard Perry. Esse sono state costruite in grande serie per la marina statunitense e diverse sono state cedute in seguito ad altre marine.\nStruttura.\nDerivate dalla tecnica messa a punto con le non eccelse navi classe Garcia, le Knox sono assai diverse dalla concezione europea delle fregate missilistiche, ovvero di navi multiruolo capaci di combattere in prima linea, oltre che eseguire azioni di scorta a convogli e navi militari veloci (portaerei). Le Knox sono state soprattutto pensate come navi per la scorta dei convogli attraverso l'Atlantico, con un ruolo anche nella caccia antisommergibili condotta in maniera autonoma o in gruppi ASW.\nPartendo da questi concetti, \u00e8 chiaro che la loro progettazione ha avuto dei criteri non tanto assimilabili ai classici cacciatorpediniere di squadra, ma piuttosto a quella di unit\u00e0 specifiche di scorta per la seconda linea. Allora \u00e8 chiaro quanto le Knox fossero la riedizione del concetto dei cacciatorpediniere di scorta (DE), ma per avere le caratteristiche adeguate alle moderne esigenze ha visto la loro progettazione con un dislocamento da cacciatorpediniere di squadra di vecchia generazione, come i Gearing. (detto in altri termini, le Knox hanno un dislocamento di circa 3.000 t come i vecchi caccia di squadra dei tipi pi\u00f9 grandi del periodo bellico, ma il ruolo \u00e8 quello delle navi da circa 1.000 t come gli Hunt e i DE).\nLa struttura base era quella di una nave di rilevanti dimensioni, con uno scafo grande almeno quanto quello delle fregate europee, con un buon bordo libero, poppa a specchio (tronca) per ospitare il lanciamissili e l'elicottero. Le sovrastrutture erano basse ed estese per quasi tutta la lunghezza della nave, con una plancia bassa sul davanti e la struttura massiccia, chiamata \"Mack\", data dal fumaiolo e 2 alberi per radar che vi sono basati, che troneggia a mezza nave.\nIl loro apparato propulsivo, di potenza ridotta, \u00e8 stato incentrato in un solo asse e comprendeva una turbina con caldaie a vapore, il cui largo fumaiolo esisteva praticamente al centro della nave, massiccio, dando la base per l'installazione dei due radar principali di scoperta aerea e di superficie. La differenza rispetto alle precedenti Garcia, era notevole: queste avevano caldaie ad alta pressione, pi\u00f9 compatte ed efficienti, ma esse davano luogo a rischi ed inconvenienti, cos\u00ec per le Knox vennero adottate caldaie normali, che tuttavia necessitavano di uno scafo maggiormente largo. In ogni caso, la potenza delle turbine andava scaricata su un solo asse, limitando la manovrabilit\u00e0 e aumentando la vulnerabilit\u00e0 in caso di guasti o danni.\nL'armamento verteva su un cannone Mk 42 in versione alleggerita (30 t) appositamente pensata per navi come queste; a poppa esisteva invece un lanciatore Sea Sparrow, con 8 missili pronti al lancio, e un elicottero medio. Un lanciatore ASROC era a prua, dietro il cannone da 127, con 16 armi, mentre a centro nave vi erano gli immancabili lanciasiluri Mk 32 per siluri Mk 46, con ben 22 armi.\nL'elicottero medio aveva un hangar a struttura telescopica. che si estendeva sopra il ponte di volo quando esteso per ospitare l'elicottero. Aveva siluri e cariche di profondit\u00e0, anche nucleari, oltre a radar, boe sonore e altri apparati.\nGli apparati elettronici comprendevano un radar AN/SPS-40 da scoperta aerea, e uno di superficie AN/SPS-10, entrambi sistemati sul fumaiolo, in posizione tale da garantire un eccellente campo visivo, grazie ad un'altezza su livello del mare molto elevata con la combinazione tra fumaiolo pi\u00f9 tralicci installati sopra di esso. Due radar, uno a prua e uno a poppa, erano dedicati al controllo del tiro di cannone e missili Sea Sparrow. Un sonar a scafo era a prua, e uno, non sempre installato, rimorchiato a poppa. Un apparato ESM aveva antenne per rilevare minacce aeree, anch'esso sistemate sul fumaiolo, per il massimo campo di tiro. Non pare che vi fossero lanciarazzi per chaff/flare, pecca non indifferente per la propria autodifesa.\nServizio ed export.\nInizialmente, le fregate della nuova classe sono state criticate, perch\u00e9 dotate di un solo cannone da 127\u00a0mm e soprattutto, di una sola elica. L'armamento era relativamente ridotto, specie all'inizio quando su molte unit\u00e0 non era installato il Sea Sparrow. Le Knox hanno avuto nondimeno commesse in gran numero, a motivo della relativa economicit\u00e0 del progetto: ben 45 navi, realizzate in un periodo di appena 5 anni (1969/74), sono andate alla US Navy, che le ha usate, anno dopo anno, per ruoli vari, ASW, scorta navi trasporto, ma anche come unit\u00e0 scorta anche per gruppi anfibi e corazzate. La classe ha avuto successi d'export, in particolare in Spagna, dove 5 navi sono state impiegate con una serie di interessanti modifiche, per renderle idonee al ruolo contraerei.\nLa classe Baleares.\nIn particolare, esse hanno sostituito l'ASROC con una rampa di lancio binata Mk-22 per 13 missili Tartar/Standard e 3 Harpoon, mentre la capacit\u00e0 ASW \u00e8 stata conservata con ben 2 calibri di siluri installati a bordo, con lanciatori per siluri Mk-37 pesanti, e ben 19 armi, e, i Mk-32 standard con altre 22, per un totale di oltre 40, addirittura eccessivo per ogni fine pratico. In seguito, un CIWS Meroka \u00e8 stato aggiunto, costituito da una torretta con ben 12 cannoni da 20mm. HS in file sovrapposte di 6, per un volume di fuoco di ben 9000 colpi al minuto, sebbene la dotazione di munizioni conceda solo pochi secondi di fuoco.\nLe Knox hanno avuto alcune modifiche, anche se non pesanti, che ne hanno aumentato le capacit\u00e0. 2 delle celle dell'ASROC sono state modificate per gli Harpoon antinave, dando una certa capacit\u00e0 contro bersagli navali. Il lanciatore Sea Sparrow \u00e8 stato sostituito dal Vulcan Phalanx, con una gittata molto pi\u00f9 corta ma con una maggior efficacia antimissile delle prime versioni degli Sparrow. Questa rimozione ha comportato per\u00f2 il quasi annullamento delle capacit\u00e0 di difesa aerea di eventuali navi scortate da tali unit\u00e0: il Phalanx ha 1500 m di gittata utile, contro i 15\u201320\u00a0km del Sea Sparrow.\nEpilogo.\nIn seguito alla fine della Guerra Fredda, le Knox hanno rapidamente ceduto posto in prima linea, sebbene esse non avessero molto pi\u00f9 di 20 anni di servizio alle spalle, anche nel caso delle navi pi\u00f9 vecchie. La cessione delle navi in surplus ad altre marine ha anche aiutato la politica USA degli aiuti mirati a nazioni amiche. La Marina di Taiwan ha avuto la maggior parte degli aiuti, con un numero variamente indicato in 6-12 navi consegnate, ufficialmente \u2018in prestito\u2019, ma in pratica cedute pressoch\u00e9 gratis, cos\u00ec da sostituire un gran numero di vecchie unit\u00e0 ex-USA della guerra.\nValutando la carriera delle navi di tale classe, i loro limiti sono stati soprattutto il sistema propulsivo, con 1 solo asse e potenza ridotta, anche se in positivo aveva la relativa leggerezza e economicit\u00e0. Le Knox avevano un buon parco elettronico, con un ampio campo di osservazione. L'armamento originario, con un cannone da 127mm, 1 ASROC, 2 tls e un elicottero, era invece tutt'altro che pesante, e non giustificava la mole delle navi della classe. Tuttavia, esse erano state concepite soprattutto come mezzi di scorta, possibilmente numerosi ed economici, facili da realizzare. Le loro dotazioni, con la modifica dell'ASROC per il lancio di 2 Harpoon da due delle celle, l'introduzione del Sea Sparrow e del sonar rimorchiato, sono state migliorate negli anni, sebbene la rinuncia alla gittata dello Sparrow in favore del CIWS Phalanx non \u00e8 stata una scelta molto felice. Le capacit\u00e0 antinave e di ricerca ASW sono state comunque migliorate in maniera netta dalle altre modifiche, come anche la difesa elettronica con il miglioramento del parco elettronico.\nIn definitiva, nonostante il dislocamento elevato, la classe Knox non \u00e8 totalmente comparabile con le fregate europee, venute peraltro dopo, quali le Lupo o le classe Bremen, \u00e8 pi\u00f9 lenta e meno armata, e forse anche robusta. Comunque, essa non era concepita come nave di prima linea (sebbene abbia poi ricoperto anche questo ruolo, talvolta), e nondimeno si caratterizza per avere un radar di scoperta aerea a lunga portata quando in genere le navi europee ne hanno uno a media. Infine, se il paragone tra le Knox e le fregate europee viene fatto con quanto disponibile tra la fine degli anni '60 e l'inizio dei '70, allora bisogna dire che gli equivalenti dell'epoca erano le classi Alpino, le Type 12 e le Oslo, tutte navi che a stento si potevano considerare anche solo fregate missilistiche.\nLa versione pi\u00f9 interessante era quella derivata spagnola, la Baleares, con missili SM-1 e una discreta capacit\u00e0 di difesa aerea, che dimostrava come la massiccia struttura delle Knox poteva ospitare armamenti pi\u00f9 potenti e flessibili, con una buona capacit\u00e0 di crescita (giusto come nel caso degli Spruance)."}
{"id": "558020", "revid": "709565", "url": "https://it.wikipedia.org/wiki?curid=558020", "title": "European Le Mans Series", "text": "La European Le Mans Series, abbreviata con la sigla ELMS e denominata Le Mans European Series (LMES) fino al 2011, \u00e8 un campionato automobilistico a livello europeo articolato su corse di durata nelle quali gareggiano esclusivamente vetture Sport Prototipo e Gran Turismo. La serie \u00e8 stata creata e viene tuttora gestita dall'Automobile Club de l'Ouest come supporto della pi\u00f9 famosa 24 Ore di Le Mans, i piazzati al primo e al secondo posto della classifica finale di ciascuna classe ricevono un invito di partecipazione all'edizione dell'anno successivo della maratona automobilistica francese.\nStoria.\nL'ACO, vedendo il successo dell'American Le Mans Series sul continente americano, ma non completamente soddisfatto per il fatto che le vetture non rispettavano pienamente i propri regolamenti (rivisti a discrezione dell'IMSA), al fine di aiutare le scuderie motoristiche rimaste prive di una serie nella quale competere dopo il fallimento del \"Campionato Endurance FIA\", decise di dar vita ad un analogo campionato europeo sulla falsariga dell'ALMS in America. L'obiettivo dell'ACO era quello di creare una serie europea con regolamento analogo a quello in vigore alla 24 Ore di Le Mans, cercando di attrarre anche costruttori ufficiali proponendo gare pi\u00f9 lunghe di quelle americane, ma con meno corse in calendario per cercare di contenere i costi.\nLa serie \u00e8 stata promossa nel 2003 sotto il vessillo di LMES, quell'anno si trattava di un unico appuntamento denominato \"1000 km di Le Mans\", gara unica lanciata a scopo promozionale prima che la serie vera e propria venisse inaugurata nel 2004.\nNella stagione 2004 della Le Mans Series sono stati inseriti quattro eventi: la 1000 km di Monza, la 1000 km del N\u00fcrburgring, la 1000 km di Silverstone e la 1000 km di Spa. Un gran numero di concorrenti vi ha aderito, rendendo le corse interessanti per il pubblico.\nNel 2005, la serie \u00e8 passata ad un formato di cinque gare, con l'aggiunta della 1000\u00a0km di Istanbul. Nel 2007, nella LMS si \u00e8 anche disputata la prima e unica corsa d'oltremare in occasione della Mil Milhas Brasil, valida come il sesto round.\nA partire dal 2012 il campionato cambia nome in \"European Le Mans Series\".\nNel 2013 le gare sono cinque: Silverstone, Imola, Red Bull Ring, Hungaroring e Le Castellet.\nLe classi.\nLe vetture che corrono in questo campionato sono principalmente di 2 tipi, prototipi e GT, a loro volta suddivise in due categorie in base alle prestazioni velocistiche, perci\u00f2 vi sono 4 classi differenti di automobili:\n\"LMP1\" (\"Le Mans Prototype 1\" - non pi\u00f9 ammesse).\nEra la categoria pi\u00f9 veloce della serie, in cui si lottava per la vittoria generale della competizione. Comprendeva vetture completamente ideate per le corse, con carrozzeria aperta o chiusa, che facendo largo uso di tecnologie materiali e tecniche. Il regolamento imponeva loro un peso minimo di 900\u00a0kg, una lunghezza massima del corpo vettura di 4.650\u00a0mm e una larghezza massima di 2.000\u00a0mm, l'alettone posteriore aveva una larghezza massima di 1.600\u00a0mm. I motori potevano raggiungere potenze di quasi 700 CV. Esistevano restrizioni anche sulla cubatura dei propulsori: fino a 6.000 cm\u00b3 per i motori aspirati, fino a 4.000 cm\u00b3 per quelli sovralimentati e fino a 5.500 cm\u00b3 per i motori turbodiesel. Per limitare le potenze massime ed ottenere un'equivalenza tra i vari tipi di motori, il regolamento imponeva l'apposizione di flange di restrizione all'alimentazione dell'aria (air restrictor) di diverso diametro in base a cilindrata e sistema di alimentazione. Questi prototipi montavano ruote da 28,5\" di diametro e 16\" di larghezza, inoltre i dischi dei freni non dovevano superare i 380\u00a0mm di diametro e il serbatoio doveva possedere una capacit\u00e0 massima di 90 litri per i motori a benzina, 81 litri per i diesel.\nAppartenevano a questa categoria vetture come: Peugeot 908 HDi FAP, Audi R15 TDI, Lola-Aston Martin B09/60, Pescarolo 01, Lola B10/60, Oreca 01, Ginetta-Zytek 09S, Audi R10 TDI, Peugeot 908, Audi R18 TDI, Lola Aston Martin DBR1-2. Dal 2012, con la creazione del nuovo Mondiale Endurance FIA, le LMP1 non sono pi\u00f9 ammesse e il ruolo di classe regina \u00e8 stato assunto dalle meno costose LMP2.\nLMP2 (\"Le Mans Prototype 2\").\nCome le LMP1, questa categoria \u00e8 formata da prototipi progettati unicamente per le gare, queste vetture risultano pi\u00f9 leggere, con un peso minimo regolamentare di 825\u00a0kg. Anche i motori sono pi\u00f9 piccoli e meno potenti, possono essere atmosferici fino a otto cilindri con una cilindrata massima di 5.000 cm\u00b3, oppure sovralimentati fino a 6 cilindri e massimo 3.200 cm\u00b3. Sono ammessi motori Diesel con cilindrata massima di 4.400\u00a0cm\u00b3. Tutti i motori devono derivare da un'unit\u00e0 di serie prodotta e montata su autovetture di serie. Come per le LMP1, ci sono criteri analoghi per quanto riguarda diametro delle flange e pressione di sovralimentazione, in modo tale da ottenere potenze massime nell'ordine dei 500 CV. Le dimensioni del veicolo rimangono invariate rispetto alla categoria superiore, tranne per quanto riguarda le dimensioni delle ruote che hanno un diametro di 28\" e una larghezza di 14\", lo stesso vale per la misura dei dischi dei freni. La dimensione del serbatoio scende invece a 75 litri.\nAppartengono a questa classe vetture come: Pescarolo 01 (Motorizzate Judd), HPD ARX-01c, Lola B09 (Motorizzate Judd e HPD), Radical SR9, Courage-Oreca LC75, Ginetta-Zytek 09S, Ligier JS-P2.\nDal 2017 il nuovo regolamento unificato con la serie americana IMSA preveder\u00e0 solo pi\u00f9 vetture ad abitacolo chiuso e costruite da costruttori \"omologate\" (Dallara, Riley, Onroak Automotive (con il marchio Ligier) e Oreca.\nQueste prime due classi devono sottostare al regolamento dell'Automobile Club de l'Ouest\n\"LMP3\" (\"Le Mans Prototype 3\" - dal 2015).\nCome le LMP1, LMP2 e FLM, questa categoria \u00e8 formata da prototipi progettati unicamente per la gara, ma con un occhio di riguardo ai costi, per attrarre pi\u00f9 concorrenti.\nIn sostanza si tratta di vetture tutte con unico Motore Nissan V8 e telai costruiti dalla Francese Oreca. \u00c8 libera la veste aerodinamica realizzata da case come Onroak Automotive(con il marchio Ligier) e Ginetta\nGT1 (\"Gran Turismo 1 - non pi\u00f9 ammesse\").\nLe categorie GT derivano da automobili prodotte di serie, con un numero minimo di esemplari prodotti fissato a 100 per le grandi case automobilistiche e 25 per quelle piccole. I motori, di cilindrata massima di 8.000\u00a0cm\u00b3 se aspirati e 4.000\u00a0cm\u00b3 per i sovralimentati, raggiungono potenze nell'ordine dei 650 CV, cosa che- unitamente ad un corpo vettura dal peso minimo di 1125\u00a0kg (1150\u00a0kg per Aston Martin DBR9 e Chevrolet Corvette)- permette loro di competere anche con i prototipi. Pesanti modifiche sono effettuabili al modello di base. Le dimensioni della vettura sono limitate in larghezza: 2\u00a0m al massimo; il cambio deve possedere un massimo di sei marce, pi\u00f9 la retromarcia. Un ultimo particolare \u00e8 il colore dei fari, giallo per regolamento. Questo \u00e8 determinato un po' dalla tradizione francese, un po' dalla possibilit\u00e0 di essere distinti dai prototipi di notte, negli specchietti di chi li precede. La capacit\u00e0 del serbatoio \u00e8 limitata a 90 litri.\nAppartengono a questa classe vetture come: Aston Martin DBR9, Corvette C6R, Saleen S7R, Lamborghini Murci\u00e9lago R-SV, Ford GT1.Dal 2011 la classe GT1 scompare dalla LMS.\nLM-GTE (\"Gran Turismo 2\").\nMeno potenti delle GT1, con motori capaci di 450-500\u00a0CV al massimo, le GT2 mantengono pesi, dimensioni, capacit\u00e0 del serbatoio, cilindrata, colore dei fari e numero di marce della categoria superiore. A cambiare sono le possibilit\u00e0 di modifiche alle macchine di serie, sono ad esempio vietati i freni carboceramici.\nAppartengono a questa categoria: Ferrari F430 GTC, Porsche 997 GT3 RSR, Spyker C8 Laviolette GT2-R, Aston Martin V8 Vantage GT2, BMW E92 M3 GT2.Dal 2011 al 2012 la classe viene divisa in due: GT-Pro per equipaggi di professionisti e GT-Am per equipaggi con un solo professionista o di soli gentleman e con vetture vecchie di un anno.\nDal 2013 la GT-Pro viene soppressa (rimarr\u00e0 solo per il campionato mondiale)\nLM-GTC (\"Gran Turismo 3\").\nNel 2013 viene introdotta la classe GTC, basta sul regolamento delle vetture GT3.\nNel 2016 tale serie a causa dei pochi partecipanti, viene scorporata nella \"GT3 Le Mans Cup\" (\"Michelin Le Mans Cup\", secondo la denominazione data dallo sponsor) con 5 gare di 2 ore, anzich\u00e9 di 4. Quattro di queste gare nello stesso week-end delle gare principali ed una in occasione della 24 Ore di Le Mans, con in pista anche le vetture LMP3, impegnate in una loro gara fuori campionato.\nEvoluzioni categorie.\nLe vetture che partecipano a questo evento si dividono in due grandi categorie prototipi e GT (Gran Turismo).\nI primi prototipi sono stati classificati in due categorie: LMP900 (ora LMP1) e LMP675 (ora LMP2). Nel 2012 e per la creazione del nuovo Mondiale Endurance FIA, le LMP1 non sono pi\u00f9 ammesse.\nAnche la caregoria GT ha visto cambiamenti con inizialmente due categorie: GTS (successivamente GT1) e GT (successivamente GT2). La prima categoria \u00e8 stata abolita nel 2011, nel tentativo di contenere i costi. Questo restyling ha dato vita alle categorie LM GTE Pro (ex GT2) e LM GTE Am (limitata a un equipaggio di pilota professionista). Una nuova categoria \u00e8 stata aggiunta nel 2012, la LMGTC aperta a vetture utilizzate nella serie monomarca: Ferrari F430 Challenge, Lotus Evora GT4/GTC e la Porsche 911 Carrera Cup 2010 e 2011.\nFLM (\"Formula Le Mans\").\nUna terza categoria di prototipi \u00e8 apparsa nel 2010, quando il Campionato FLM (Formula Le Mans nato nel 2009) \u00e8 stato incluso nella competizione.\nLa classe FLM sono auto provenienti dal monomarca Oreca organizzato dall'ACO \"Formula Le Mans\" che si corre con Oreca FLM09 vettura basata sullo chassis Courage LC75 LMP2 equipaggiata con motore V8 del gruppo General Motors, nell'American Le Mans Series la classe \u00e8 denominata \"LMPC\"."}
{"id": "558021", "revid": "46931", "url": "https://it.wikipedia.org/wiki?curid=558021", "title": "Euro 3000 Series", "text": ""}
{"id": "558022", "revid": "15756", "url": "https://it.wikipedia.org/wiki?curid=558022", "title": "Classe Type 21", "text": "Le fregate classe Type 21 o classe \"Amazon\", dal nome della capoclasse, sono state una classe di fregata missilistica costruite per la Royal Navy britannica in 8 esemplari agli inizi degli anni settanta (l'entrata in servizio della capoclasse ebbe luogo nel 1974). La classe venne impiegata con un ruolo importante durante la Guerra delle Falklands, nel corso della quale due navi sono state affondate; le sei restanti vennero vendute al Pakistan dopo essere state radiate dalla flotta britannica.\nProgettazione.\nIl progetto delle nuove fregate verteva su un'unit\u00e0 multiruolo di buone caratteristiche, anche se senza prestazioni di particolare rilievo. Avrebbero dovuto sostituire le 2 vecchie classi di navi Type 41 e Type 61, ormai obsolete, ma siccome i costruttori civili e militari non trovarono accordo sui criteri della progettazione, ne derivarono navi senza spazi di crescita per ospitare armamenti ed equipaggiamenti migliorati, sebbene fossero molto manovrabili, dato l'apparato su 2 assi e il ridotto rapporto lunghezza-larghezza.\nSi trattava di navi tuttofare, capaci di combattere in prima linea e di eseguire azioni di scorta senza particolari problemi; navi robuste, con costruzione basata su un elevato bordo libero, sovrastrutture massicce parzialmente separate, con la plancia a prua e un grande e basso fumaiolo a poppa. In pratica erano pensate per le difficili condizioni di navigazione in pieno oceano. A prua erano presenti 2 alberi con i radar principali, e un altro albero era a poppa, davanti al fumaiolo, con antenne elettroniche varie.\nL'apparato di propulsione verteva, per la prima volta nelle fregate inglesi, su un complesso di turbine a gas, in configurazione COGOG (\"COmbined, Gas Or Gas\"), 2 Olympus per l'andatura a massima velocit\u00e0 (max oltre 30 nodi) mentre per la crociera erano presenti 2 Tyne, con un massimo di 18 nodi, e che consentivano di ottimizzare il consumo di carburante. Esse non potevano essere azionate tutte insieme, ma solo con gruppi alternati (la terza \u2018O' sta per \u2018Or\u2019).\nPer quello che riguarda l'armamento le Type 21 disponevano costituito da un cannone a doppio scopo di nuova concezione, il Vickers Mk. 8 da 114/55 mm, con una cadenza di tiro abbastanza elevata e peso ridotto. Un radar Selenia RTN-10X Orion veniva usato per il controllo del tiro de cannone, cosa che \u00e8 rimasta unica nella storia della Royal Navy inglese in quanto il radar era di provenienza italiana. Un altro RTN-10X Orion era posizionato a poppa, per controllare il tiro dei missili superficie-aria a corto raggio Shorts Sea Cat, dotati in questo caso di un sistema di tiro ognitempo. Quattro missili superficie-superficie A\u00e9rospatiale MM.38 Exocet erano posti a prua, dietro la torretta del cannone, racchiusi in contenitori-lanciatori singoli.\nErano disponibile anche due lanciasiluri tripli Plessey STWS-1, posti a mezzanave su ciascun lato, per siluri leggeri antisommergibili Honeywell Mk 46, poi sostituiti o integrati con altri modelli. A poppa vi era un hangar e un ponte di volo per un elicottero antisommergibile medio o leggero, come i Wessex, lo Scout oppure il pi\u00f9 moderno Lynx, tutti di produzione Westland Aircraft.\nNavi.\n\"Venne sottoscritto un contratto con la Vosper Thornycroft il 27 febbraio 1968 per la preparazione del progetto di una fregata da pattugliamento in piena collaborazione con la Yarrow Ltd.\" Queste vennero \"progettate per rimpiazzare le fregate delle classi \"Leopard\" e \"Salisbury\". Il costo iniziale doveva essere di 3,5 milioni di sterline ma la \"Amazon\" alla fine venne a costare \u00a316.8 milioni.\"\nImpiego.\nRoyal Navy.\nLe navi di questa classe hanno servito con compiti vari nella flotta inglese per circa 20 anni, partecipando alla Guerra Fredda come la terza classe di navi per ordine di importanza (dopo i Type 42 e le vecchie ma versatili Leander. Esse parteciparono a missioni di caccia ASW, ombreggiamento di unit\u00e0 sovietiche, esercitazioni.\nLa loro grande occasione fu per\u00f2 all'estremit\u00e0 opposta dell'Atlantico, con la Guerra delle Falkland, dove queste navi vennero inviate, in forza alla flotta inviata a riconquistare le isole perse per causa degli argentini. Le Type 21 erano navi prevalentemente ASW, sebbene non di eccelse qualit\u00e0, e secondariamente capaci di eseguire compiti antinave e di superficie. Solo per terza veniva la lotta antiaerei, relegata alla sola autodifesa o poco oltre. Siccome gli argentini erano troppo inferiori per cercare lo scontro diretto con la RN, e non possedevano molti sottomarini, la loro azione principale venne data dall'uso di un'efficiente aviazione, che diede il meglio di s\u00e9 proprio durante le missioni di attacco antinave. Le Type 21 parteciparono in 7 esemplari al conflitto, e tornarono in 5, condividendo con le Type 42 il primato delle perdite tra le unit\u00e0 inglesi.\nLa loro azione vide molte operazioni di rilievo, come i continui bombardamenti delle coste eseguiti durante la campagna, tra cui il supporto della Arrow alla battaglia di Goose Green, la pi\u00f9 importante e sanguinosa della Guerra. Inizialmente il cannone si era inceppato, e la nave accumul\u00f2 un ritardo pericolosissimo nel bombardare i vari bersagli programmati, ma poi riusc\u00ec a recuperare e a contribuire alla vittoria britannica, ottenuta con un'inferiorit\u00e0 di 2:1 sui difensori argentini, tra l'altro pesantemente armati e supportati dall'aviazione.\nIl 10 maggio la \"Alacrity\" era impegnata nel pattugliare il canale tra le due isole principali, alla ricerca di campi minati, quando rilev\u00f2 una nave sconosciuta, alla quale intim\u00f2 di fermarsi. Era il trasporto \"Isla de los Estados\", con 375.000 litri di carburante avio, munizioni e altri materiali. La fregata inglese lo inquadr\u00f2 con proiettili illuminanti, poi spar\u00f2 munizioni spolettate con la funzione di prossimit\u00e0, per fermarla senza gravi danni, infine la colp\u00ec ripetutamente con proiettili a scoppio ritardato. La nave argentina non si era subito fermata, e divenne la prima nave affondata dalla RN nel dopoguerra, esplodendo in fiamme e scomparendo tra le onde.\nIl 21 maggio, la flotta inglese esegu\u00ec lo sbarco, inaspettato, a San Carlos. Scoperta la flotta alla fine della giornata precedente, l'Aeronautica argentina non pot\u00e9 fare niente. Attacc\u00f2 in forze il giorno dopo, perdendo tra i 10 e i 17 aerei, ma causando danni rilevanti, tra cui la distruzione della fregata Ardent, colpita da 2 bombe in un primo attacco, e poi, mentre cercava di manovrare per uscire dalla rada, con la poppa in fiamme e il Sea Cat distrutto, da altre 2. L'unit\u00e0 venne a quel punto devastata e il comandante, Alan West, ordin\u00f2 di abbandonarla. I superstiti vennero presi a bordo dalla Yarmouth, che si era affiancata per prestare soccorso. La nave inglese affond\u00f2 poco dopo piegata a dritta, con la poppa e l'hangar ancora in fiamme. Non and\u00f2 comunque persa senza aver strenuamente tentato di difendersi, ma essa dimostr\u00f2 anche quanto il suo armamento antiaereo, nonostante i radar di tiro moderni in suo possesso, non fosse sufficiente: pare che prima di venire colpita, spar\u00f2 un totale di 180 colpi da 114mm (equivalenti a circa 7 minuti di fuoco continuato alla massima cadenza), centinaia di proiettili da 20mm e 5 Sea Cat, senza nessun successo, e senza salvarsi. Le perdite, 22 oltre a 30 feriti, erano state gravi ma non pesantissime vista la virtuale demolizione a suon di bombe della nave (molto spesso le perdite umani delle navi britanniche si sono dimostrate assai inferiori che in altre marine, e le Falklands non hanno fatto eccezione). Anche l'elicottero Lynx presente a bordo venne distrutto, uno dei tre moderni velivoli di questo tipo perduti, tutti a bordo di navi affondate.\nIl 23 maggio, un episodio meno cruento accadde all\"Antelope\", colpita vicino alla baia di San Carlos da 2 bombe da 454\u00a0kg, le quali, come capitava spesso durante quegli attacchi, poich\u00e9 lanciate ad una altezza inferiore al necessario non si armarono abbastanza in fretta da esplodere all'impatto con le strutture della nave. Ma il tentativo di disinnescarle, essendo rimaste a bordo, divent\u00f2 una tragedia allorch\u00e9 una esplose, uccidendo un artificiere. La potenza dell'esplosione delle bombe da 454\u00a0kg, rispetto a quelle da 227, era molto maggiore, e si form\u00f2 un cratere tra il livello di galleggiamento e il fumaiolo. Le fiamme che si svilupparono aggredirono con violenza la nave e fecero esplodere il deposito da 114mm, con immagini che fecero il giro del mondo, e a quel punto l'incendio, diventato ancora pi\u00f9 violento, distrusse totalmente la nave il cui scafo cedette e si spezz\u00f2 in 2, affondando il giorno dopo.\nTra le altre azioni, oltre a continui bombardamenti costieri, le navi ebbero anche modo di difendersi in mare aperto da attacchi argentini: il 30 maggio, durante l'ultimo attacco aero-missilistico argentino, la fregata \"Alacrity\" spar\u00f2 con il cannone Mk 8, attribuendosi addirittura la distruzione di un missile AM.39 Exocet, l'ultimo dei temibili ordigni del genere in possesso dell'Argentina.\nAlla fine del conflitto, si scopr\u00ec che lo scafo delle Type 21 aveva riportato serie lesioni strutturali, a causa della violenza delle onde dell'Atlantico meridionale e del lungo permanere in mare delle unit\u00e0 inglesi. Ma le lesioni subite dalle Type 21 diedero luogo a critiche, perch\u00e9 inaspettate e gravi, e addirittura si dubit\u00f2 che convenisse riparare le fregate reduci dal conflitto. Alla fine, mentre quasi tutta la flotta inglese che aveva partecipato alla guerra venne venduta negli anni seguenti, le Type 21 vennero riparate e restarono in servizio, sebbene le loro capacit\u00e0 operative le relegavano sempre pi\u00f9 in seconda linea. I loro siluri di bordo ebbero almeno in parte la sostituzione con i nuovi siluri \u2018intelligenti\u2019, gli Stingray della Marconi.\nMarina pakistana.\nAll'inizio degli anni '90 del XX secolo, con la fine della Guerra Fredda, la Royal Navy poste in riserva le 6 superstiti unit\u00e0 della classe Type 21, rinunciando ai previsti piani di ammodernamento, e di l\u00ec a poco, le navi furono vendute alla Pak Bahr'ya, la marina militare del Pakistan, insieme a sei elicotteri Westland Lynx HAS Mk.3. Qui hanno avuto una nuova vita, venendo ammodernate tra il 1994 e il 1998 con modifiche ai sistemi d'arma e alla dotazione elettronica, con l'installazione di nuovi radar e direzioni di tiro di provenienza olandese e cinese. Tre unit\u00e0 hanno ricevuto al posto dei 4 contenitori-lanciatori singoli per missili superficie-superficie MM-38 Exocet, 2 lanciamissili quadrupli per missili superficie McDonnell-Douglas RGM-84 Harpoon, mentre il sistema antiaereo Sea Cat \u00e8 stato sostituito con un CIWS Vulcan Phalanx a sei canne rotanti calibro 20/76 mm. Le rimanenti tre unit\u00e0 hanno ricevuto un lanciatore a sei celle per missili superficie-aria LM-60N. Nel 2014 la fregata \"Badr\" \u00e8 stata definitivamente ritirata dal servizio \u00e8 destinata a fornire parti di ricambio alle superstiti unit\u00e0. Esse sono a tutto il 2017 in servizio e compongono una forza importante della marina del pakistan, che si confronta con la potenziale rivale di sempre, la Marina Indiana."}
{"id": "558025", "revid": "1543377", "url": "https://it.wikipedia.org/wiki?curid=558025", "title": "Valutazione ambientale strategica", "text": "La valutazione ambientale strategica (VAS) \u00e8 un processo finalizzato ad integrare considerazioni di natura ambientale nei piani e nei programmi di sviluppo, per migliorare la qualit\u00e0 decisionale complessiva. In particolare l'obiettivo principale della VAS \u00e8 valutare gli effetti ambientali dei piani o dei programmi, prima della loro approvazione (ex ante), durante ed al termine del loro periodo di validit\u00e0 (in-itinere, ex post). Ci\u00f2 serve soprattutto a sopperire alle mancanze di altre procedure parziali di valutazione ambientale, introducendo l'esame degli aspetti ambientali gi\u00e0 nella fase strategica che precede la progettazione e la realizzazione delle opere. Altri obiettivi della VAS riguardano sia il miglioramento delle informazioni fornite alle persone sia la promozione della partecipazione pubblica nei processi di pianificazione-programmazione.\nStoria.\nLe procedure di VAS sono un'evoluzione di quelle relative alla valutazione di impatto ambientale (VIA). La direttiva europea 85/337/CEE (conosciuta come la direttiva VIA) si rivolge solo a determinate categorie di progetti. Questo approccio per progetti ha dei limiti perch\u00e9 interviene solo quando decisioni potenzialmente dannose per l'ambiente rischiano di essere gi\u00e0 state prese a livello strategico, di piano o di programma. Il concetto di valutazione strategica \u00e8 nato nell'ambito della pianificazione e degli studi regionali per cercare di risolvere i limiti dell'approccio per progetti. Nel 1981 l'Housing and Urban Development Department degli USA ha pubblicato il \"Manuale per la valutazione d'impatto di area vasta\", che pu\u00f2 considerarsi il progenitore della metodologia di valutazione strategica.\nQuadro normativo di riferimento europeo ed italiano.\nLa direttiva europea sulla VAS (2001/42/CE) ha imposto a tutti gli stati membri dell'Unione europea la ratifica della direttiva nelle normative nazionali entro il 21 luglio 2004. Molti degli Stati membri hanno iniziato a implementare la direttiva a partire dai temi pi\u00f9 strettamente connessi alla pianificazione territoriale, per poi estendere l'approccio a tutte le politiche con effetti rilevanti per l'ambiente. La direttiva VAS \u00e8 collegata direttamente alle direttive VIA e Habitat, oltre a diverse altre direttive (acque, nitrati, rifiuti, rumore, qualit\u00e0 dell'aria) che fissano requisiti per l'istituzione e la valutazione di piani/programmi. Il processo di ratifica della direttiva VAS \u00e8 avvenuto con tempi differenti&lt;ref name=\"COM/2009/469\" &gt; Commissione europea COM/2009/469.&lt;/ref&gt;: molte nazioni che hanno una tradizione consolidata nell'ambito delle procedure di approvazione ambientale, come la Danimarca, i Paesi Bassi, la Finlandia e la Svezia, hanno ratificato la direttiva VAS in tempi assai brevi; tutti gli Stati membri hanno recepito la direttiva entro il 2009.\nIn Italia la direttiva VAS \u00e8 stata recepita con il D.Lgs del 3 aprile 2006, n. 152 (Testo unico in materia ambientale), ed \u00e8 entrata in vigore solo il 31 luglio 2007. Come spesso succede nel sistema legislativo italiano, anche la normativa sulla VAS \u00e8 stata ripetutamente revisionata ed aggiustata, con numerosi altri decreti nazionali o con leggi regionali. Tutte queste variazioni normative, che certamente continueranno a susseguirsi anche nel prossimo futuro, rendono complesso il corretto recepimento della Direttiva VAS con modalit\u00e0 omogenee tra le varie Regioni italiane. Attualmente la VAS si applica in Italia a molti tipi di piani-programmi; viene effettuata una VAS per tutti i piani e i programmi dei seguenti settori (ex. artt. 6 e 7 del D.lgs n. 152/2006): agricolo, forestale, della pesca, energetico, industriale, dei trasporti, della gestione dei rifiuti e delle acque, delle telecomunicazioni, turistico, della pianificazione territoriale o della destinazione dei suoli. Viene effettuata una VAS anche per tutti i piani che definiscono il quadro di riferimento per l'approvazione, l'autorizzazione, l'area di localizzazione o comunque la realizzazione dei progetti sottoposti a VIA. Viene effettuata una VAS anche per i piani o programmi concernenti i siti designati come zone di protezione speciale (ZPS) per la conservazione degli uccelli selvatici e quelli classificati come siti di importanza comunitaria (SIC) per la protezione degli habitat naturali e della flora e della fauna selvatica. In quest'ultimo caso \u00e8 necessaria anche una valutazione d'incidenza, ai sensi dell'articolo 5 del decreto del presidente della Repubblica 8 settembre 1997, n. 357, e successive modificazioni. Per i piani-programmi che determinano l'uso di piccole aree a livello locale e per le loro modifiche minori, la valutazione ambientale \u00e8 necessaria qualora l'autorit\u00e0 competente valuti che possano avere impatti significativi sull'ambiente, secondo le disposizioni della verifica di assoggettabilit\u00e0 (screening) ed i criteri riportati nella normativa. L'autorit\u00e0 competente valuta nella procedura di screening, se i piani e i programmi, diversi da quelli precedenti, che definiscono il quadro di riferimento per l'autorizzazione dei progetti, possono avere effetti significativi sull'ambiente. Sono comunque esclusi dal campo di applicazione della VAS:\nSono sottoposti a VAS in sede statale i piani e programmi la cui approvazione compete ad organi dello Stato. Sono sottoposti a VAS secondo le disposizioni delle leggi regionali, i piani e programmi la cui approvazione compete alle regioni e province autonome o agli enti locali.\nLa Commissione europea prevede di verificare periodicamente lo stato di ratifica e l'efficacia della Direttiva VAS. Il primo rapporto di verifica indica che la Commissione ha avviato studi per verificare la conformit\u00e0 del recepimento ed ha condotto diversi procedimenti d'infrazione per recepimento non corretto. La maggior parte degli Stati membri ha indicato che la VAS ha contribuito a migliorare l'organizzazione delle procedure di pianificazione. Alcuni Stati membri hanno evidenziato la necessit\u00e0 di ulteriori orientamenti, in particolare in merito al legame tra VAS e VIA. In futuro la Commissione potrebbe considerare alcune modifiche per ampliare l'ambito di applicazione della direttiva (es. su cambiamenti climatici, biodiversit\u00e0, rischi) e per rafforzare le sinergie con altri atti della normativa ambientale.\nLa convenzione sulla valutazione dell'impatto ambientale in un contesto transfrontaliero (convenzione ESPOO), ha creato altri presupposti per la diffusione della VAS; questa convenzione, adottata nel 1991 nell'ambito della Commissione economica delle Nazioni Unite per l'Europa, \u00e8 stata integrata nel 2003 da un protocollo VAS che, oltre ai piani ed ai programmi, si applica a vari strumenti politici e della legislazione attualmente non compresi nella procedura di VAS.\nRelazioni con la valutazione di impatto ambientale.\nIn linea generale il processo di VAS precede, ma non necessariamente determina, una procedura di VIA. Le due tipologie di valutazione agiscono in due fasi diverse su due oggetti diversi, con finalit\u00e0 diverse, ma complementari; mentre la VAS \u00e8 una procedura che agisce per valutare gli effetti ambientali (i determinanti, le pressioni e le risposte ambientali soprattutto) prodotti da piani o programmi, la VIA \u00e8 una procedura che agisce per valutare gli impatti ambientali (cio\u00e8 le variazioni di stato delle componenti ambientali) causati da progetti o opere. Ci\u00f2 significa che la valutazione degli effetti ambientali dovrebbe fluire per approssimazioni successive in tutti i passaggi della pianificazione-progettazione. Sotto un profilo giuridico il principio guida della VAS \u00e8 quello di \"precauzione\", che consiste nell'integrazione dell'interesse ambientale rispetto agli altri interessi (tipicamente socio-economici) che determinano piani e politiche, anche in assenza di certezza scientifica del verificarsi delle conseguenze ambientali dannose che, nella fase di piano-programma, sono pi\u00f9 difficilmente dimostrabili. Il principio guida della VIA \u00e8 invece quello, pi\u00f9 immediatamente funzionale, della \"prevenzione\" dei danni ambientali che, nella fase di progetto, sono scientificamente prevedibili e pi\u00f9 certi rispetto alla VAS. Sulla base di questa distinzione di principi la VAS \u00e8 talvolta definita come \"processo\", mentre la VIA \u00e8 definita come \"procedura\", con soggetti, fasi e casistiche di esiti definibili molto pi\u00f9 rigidamente.\nLe procedure di VIA in Italia sono a tutti gli effetti strumenti di tipo comando-controllo (cio\u00e8 basati sull'imposizione di limitazioni, di normative, di autorizzazioni prescrittive e sul loro controllo anche attraverso attivit\u00e0 ispettive o sanzioni); con approccio analogo in Italia si sono istituite anche le procedure di autorizzazione integrata ambientale e di Valutazione di incidenza ambientale. Le procedure basate sull'approccio del comando-controllo sono fondamentali ed insostituibili, ma nei casi decisionali pi\u00f9 complessi hanno molte limitazioni. \u00c8 impossibile governare la complessit\u00e0 ambientale solo con approcci comando-controllo, soprattutto perch\u00e9 al crescere del numero e della complessit\u00e0 degli interventi e delle richieste di sviluppo aumentano a dismisura sia i carichi di lavoro degli enti pubblici sia la discrezionalit\u00e0 decisionale sia i rischi di errori gravi nella valutazione. I progetti sottoposti a VIA singolarmente presi di solito sono ambientalmente compatibili, ma quando si sommano molti progetti ed istanze sullo stesso territorio allora si possono creare squilibri molto significativi. In pratica le procedure comando-controllo come la VIA da sole non bastano, non colgono la complessit\u00e0 territoriale, non riescono ad essere abbastanza efficienti ed efficaci. I problemi delle procedure comando-controllo in Italia sono aggravati dalla complessit\u00e0 del quadro legislativo ambientale, spesso difficile da applicare.\nPer superare queste difficolt\u00e0 servono strumenti strategici di supporto decisionale, come le VAS. Il processo di VAS in Italia, a differenza di altri Stati europei, \u00e8 spesso interpretato come fosse una procedura comando-controllo e non tanto come uno strumento di supporto decisionale strategico: in pratica la VAS \u00e8 spesso erroneamente considerata come fosse una \u201cgrande VIA\u201d. Questa interpretazione, causata anche dalla confusione delle norme italiane, non coglie le differenti possibilit\u00e0 offerte della Direttiva europea sulla VAS, complica le burocrazie e rischia d'inficiare le finalit\u00e0 di supporto decisionale proprie della procedura. Una sentenza del Consiglio di Stato italiano, intervenendo sulla VAS di un piano urbanistico, ha di fatto rigettato il carattere comando-controllo delle procedure di VAS italiane, stabilendo che esse non devono costituire momento di controllo sull'attivit\u00e0 di pianificazione e che le autorit\u00e0 procedente e competente devono collaborare tra loro per formulare piani o programmi attenti ai valori della sostenibilit\u00e0 e della compatibilit\u00e0 ambientale. Con questa interpretazione in una corretta procedura di VAS l'autorit\u00e0 competente in materia ambientale dovrebbe essere vicina (o addirittura all'interno) all'ente che procede alla formazione/approvazione del piano/programma; in questo modo le due autorit\u00e0 possono collaborare meglio tra loro, fin dalle fasi iniziali di formazione dello strumento in valutazione. In questo caso ideale \u00e8 molto rilevante il ruolo del monitoraggio degli effetti ambientali operato da un ente terzo (es. un'agenzia ambientale) rispetto alle autorit\u00e0 competente/procedente: il monitoraggio ambientale di un ente terzo \u00e8 garanzia di veridicit\u00e0 degli effetti ambientali del piano/programma, periodicamente misurati nella loro realt\u00e0 e rendicontati alla popolazione.\nLe procedure comando-controllo come la VIA possono essere strumentalmente molto utili a valle della VAS: un'opera rilevante prevista da un piano, prima di essere autorizzata definitivamente, pu\u00f2 richiedere approfondimenti di valutazione. In questo caso la valutazione di compatibilit\u00e0 ambientale del progetto dev'essere svolta da un'amministrazione pubblica, indipendente rispetto al proponente, e deve produrre una decisione d'autorizzazione, un \"comando\" appunto, eventualmente comprensivo di prescrizioni, che poi dev'essere rispettato dal proponente e \"controllato\" dall'amministrazione pubblica.\nContenuti della VAS.\nScopo della procedura.\nLa Direttiva sulla VAS si applica alla valutazione degli effetti ambientali di piani e programmi, non delle politiche o delle leggi (bench\u00e9 alcune delle politiche espresse nei piani vengano valutate e la procedura di VAS possa essere volontariamente applicata anche ad altri strumenti di governo territoriale contenenti politiche, come le \"linee guida\"). Un altro scopo fondamentale della VAS \u00e8 promuovere la partecipazione sociale in materia di ambiente durante i processi di piano/programma, cos\u00ec da migliorare la qualit\u00e0 decisionale complessiva.\nFasi della procedura.\nIl processo di VAS previsto nella normativa si basa sulle seguenti fasi:\nStruttura dei rapporti ambientali di VAS.\nStrumenti fondamentali delle VAS sono i rapporti ambientali (preliminari all'approvazione degli strumenti di piano-programma, di monitoraggio in-itinere e di verifica ex post). I contenuti fondamentali dei rapporti ambientali elencati dalla normativa italiana sono generici. Per rendere pi\u00f9 sistematica la redazione di un rapporto ambientale i contenuti possono essere strutturati e raggruppati nelle parti seguenti."}
{"id": "558027", "revid": "767487", "url": "https://it.wikipedia.org/wiki?curid=558027", "title": "Milestones (Miles Davis)", "text": "Milestones (Columbia, 1958) \u00e8 la prima e unica prova discografica in studio del sestetto di Miles Davis (il famoso \"primo quintetto\" con l'aggiunta di Cannonball Adderley). Si tratta anche dell'ultima seduta in studio che vide riunita la sezione ritmica composta da Garland, Jones e Chambers (sia Jones sia Garland abbandonarono la formazione poco tempo dopo la registrazione)\nIn questo album, Davis inizia a cimentarsi (soprattutto nel brano che d\u00e0 il titolo all'album) con il tipo di jazz modale che avrebbe poi definitivamente adottato e reso popolare nell'album \"Kind of Blue\".\nTracce.\n\"Billy Boy\" \u00e8 suonata solo dal trio (piano, basso batteria). L'assolo di Garland in \"Straight, no Chaser\" (6) comprende una riarmonizzazione con block chords (tipica di Garland) di un famoso assolo di Davis sul tema di \"Now's the time\" di Charlie Parker. In \"Sid's Ahead\", come leggiamo dall'autobiografia di Miles Davis, fu lo stesso trombettista a suonare il pianoforte perch\u00e9 Red aveva dato di matto mentre Miles cercava di spiegargli qualcosa e aveva mollato."}
{"id": "558032", "revid": "1791", "url": "https://it.wikipedia.org/wiki?curid=558032", "title": "Aichi", "text": ""}
{"id": "558037", "revid": "173219", "url": "https://it.wikipedia.org/wiki?curid=558037", "title": "Jesto", "text": "Biografia.\nGli inizi, il 2theBeat ed il primo disco ufficiale (2003-2006).\nFiglio dell'annunciatrice radiotelevisiva e speaker del TG3 Teresa Piazza e del cantautore Stefano Rosso, l'artista ha ereditato il cognome del celebre attore giapponese Haruhiko Yamanouchi, all'epoca marito della madre, dato che i due coniugi erano prossimi al divorzio ma non ancora separati. Jesto \u00e8 fratello unilaterale minore (da parte della madre) del rapper ed attore Taiyo Yamanouchi, noto anche con lo pseudonimo Hyst nel panorama hip hop.\nNel 2003, appena ventenne, pubblica l'EP \"Coming Soon\". L'anno successivo, grazie alle sue notevoli doti di freestyler, il rapper vince la categoria emergenti del \"Da Bomb\". L'esperienza accumulata e le capacit\u00e0 ottenute col tempo lo portano a pubblicare il suo primo lavoro ufficiale dal nome \"Il mio primo e ultimo disco\" per l'etichetta discografica La Grande Onda di Piotta. Nell'album il giovane rapper immagina la cronaca dell'ultimo giorno dell'umanit\u00e0, in un concept autoironico e con grande senso del ritmo, influenzato dalla musica reggae. La sua prima apparizione al 2theBeat \u00e8 avvenuta nel 2004, dove viene eliminato al primo round, a differenza dell'edizione del 2005 nella quale perde in occasione del secondo round. Nel 2006 arriva terzo giungendo alla finale a quattro uscendo per secondo.\nDurante l'estate del 2006 pubblica il mixtape \"Radio Jesto libero Vol. 1\", realizzato interamente su strumentali statunitensi e contenente le collaborazioni di diversi colleghi affermati nella scena italiana, tra cui Primo Brown e Gel.\n\"Estremo\" e la collaborazione con l'Honiro (2008-2012).\nNel 2008 esce, per la First Class Music, il secondo album in studio \"Estremo\", disco dal concept molto pi\u00f9 intimo e personale rispetto al precedente. Tra la fine del 2008 e l'inizio del 2009 escono due mixtape: \"Cenni di squilibrio\" e \"Segni di squilibrio\"; il primo, pubblicato in download gratuito, \u00e8 stato realizzato come anticipazione del secondo.\nVerso la fine del 2009 esce, nuovamente in download gratuito, il progetto \"\u00c8 la crisi!\" realizzato in coppia con il produttore 3D. A maggio del 2010 viene pubblicato per l'Honiro Label, ancora una volta in free download e nuovamente in collaborazione con 3D, \"Dal tramonto all'alba EP\", EP realizzato nell'arco di 24 ore consecutive. Nel luglio dello stesso anno viene realizzata la raccolta di featuring, remix e freestyle \"You Should Be Jesto\", concepita come anticipazione dell'atteso terzo album ufficiale del rapper: \"Il Jesto senso\", uscito il 30 novembre 2010.\nIl 21 settembre 2011 esce il videoclip di \"Ma il cell. era spento\", singolo estratto dal secondo album di 3D, \"21 Motivi\". Il 20 dicembre dello stesso anno viene pubblicato in download gratuito \"Freestyle Life\", nuovo EP del rapper realizzato in 48 ore.\nIl 12 marzo 2012 esce il mixtape \"DuemilaNonSoCosa\", realizzato quasi interamente su strumentali statunitensi e arricchito dalle collaborazioni di diversi artisti, tra i quali Pula+, Gemitaiz e Diluvio.\nI progetti autoprodotti (2012).\n\"Mamma ho ingoiato l'autotune\" \u00e8 la raccolta uscita in free download il 22 luglio 2012 realizzata per anticipare l'EP \"Prima della fine del mondo\", pubblicato anch'esso in free download il 16 dicembre 2012. Entrambi i lavori sono stati interamente autoprodotti e sono stati concepiti come regalo per i fan.\nI primi due volumi di \"Supershallo\" (2013-2014).\nL'artista ha reso pubblico il 17 marzo 2013 il primo video estratto dall'omonimo street album, \"Supershallo\", progetto incentrato sulla disinibizione del rapper e sulla sua concezione del mondo.\nIl 30 gennaio 2014 viene pubblicato il seguito di Supershallo, \"Supershallo 2\", anticipato dal singolo ufficiale \"Nuovo Gu\u00e8\" e dagli estratti \"Rap God\", \"La verit\u00e0\" (con Jack the Smoker e Sercho), \"Fatti l'uno x l'altra\" (con Briga e Killa Cali) e \"Trappo troppo\". Nel lavoro, a differenza del primo volume, sono presenti diverse collaborazioni, tra le quali troviamo Clementino, Mistaman, Kiave ed il fratello Hyst. Uno dei singoli pi\u00f9 controversi dell'MC, in particolare per il video nel quale vengono citati diversi personaggi pubblici come Moreno, \u00e8 \"Amy Winehouse\", brano concepito come omaggio all'omonima cantante, estratto dal terzo album del produttore 3D, \"Top\".\n\"Trappo troppo EP\" ed il terzo volume di \"Supershallo\" (2014-2015).\nIl 30 giugno viene pubblicato \"Trappo troppo EP\", progetto contenente 6 remix in chiave dubstep, trap ed elettronica dell'omonima traccia presente su \"Supershallo 2\".\nIl 1\u00ba settembre dello stesso anno il rapper annuncia ufficialmente \"Supershallo 3\", ultimo capitolo della trilogia di street-album, e ne pubblica il primo singolo, \"Hype\". Nei mesi successivi vengono pubblicati anche altri tre estratti: \"Justin\", \"Emma\" e \"Papa\".\nIl 30 gennaio 2015 il rapper pubblica ufficialmente \"Supershallo 3\", accompagnato dal video di \"Bestemmie\". Concepito come un lavoro nel quale il pensiero dell'artista sul mondo \u00e8 ancora pi\u00f9 estremizzato dei due progetti precedenti, lo street-album \u00e8 arricchito dalle collaborazioni di colleghi come Mondo Marcio, Tormento, Rancore, Rayden, Shade, CaneSecco, Lord Madness, Fred de Palma,Uzi Junkana, Pordinero, Nayt e Yojimbo.\n\"MHILA Vol. 2\", \"Estate supershalla\" ed \"XtremeShallo\" (2015).\nA sorpresa il 5 aprile 2015 Jesto pubblica gratuitamente \"Supershallo zero\", raccolta contenente diverse tracce scartate dai precedenti omonimi street-album, arricchita inoltre da alcune canzoni gi\u00e0 edite non facenti parte per\u00f2 di alcun progetto ufficiale. Il 12 giugno dello stesso anno il rapper pubblica, dopo averne pubblicato il primo estratto \"Lasciatemi stare\", \"Mamma ho ingoiato l'autotune 2\", seguito dell'omonimo progetto uscito tre anni prima.\nIn occasione di un'intervista, l'artista annuncia di essere al lavoro sul suo nuovo singolo ufficiale prodotto da Boss Doms, \"Estate supershalla\", pubblicato il 15 luglio sugli store digitali; il 23 dello stesso mese il rapper ne rende pubblico il video ufficiale, con la regia affidata alla Home Run Productions.\nIl 27 ottobre dello stesso anno Jesto e CaneSecco annunciano di essere al lavoro su \"XtremeShallo\", mixtape in collaborazione fra i due artisti pubblicato in free download il 1\u00ba novembre, dal quale \u00e8 stato rilasciato il video ufficiale di \"Pancake\", pubblicato a sua volta due settimane dopo il progetto, il 15 novembre.\n\"Justin\" e \"MHILA 3\" (2016-2017).\nIl 25 gennaio 2016 il rapper rende pubblico \"Lo sto facendo\", inedito che anticipa il quarto album \"Justin\", uscito per Maqueta Records il 15 aprile dello stesso anno. Dall'album sono stati estratti i videoclip di \"Puttantour\", \"Crescendo\" e \"Anche oggi ho perso\". Il 1\u00ba agosto 2016 esce il mixtape \"Summershallo\" in freedownload. Il 23 dicembre 2016 pubblica il singolo \"Broccolo\". A marzo 2017 esce \"Rap God 2\" e ad aprile il singolo \"Emoji\". Il 26 aprile 2017 viene pubblicato \"Mamma ho ingoiato l'autotune 3\".\n\"Buongiorno Italia\" (2018).\nL'11 maggio 2018 il rapper rende pubblico il suo quinto album ufficiale chiamato \"Buongiorno Italia\". L'album viene anticipato dai singoli \"Amore cane\", \"Note vocali\", \"Stories d\u2019amore\" e per ultimo dall'omonimo singolo da cui prende il titolo il disco. Il progetto \u00e8 un concept album che l'invita l'ascoltatore a svegliarsi.\nL'album \u00e8 stato dedicato al padre dell'artista: Stefano Rosso.\nRisultati al 2theBeat.\nIl rapper ha partecipato a tutte e 3 le edizioni del 2theBeat; di seguito sono riportate le sue posizioni in classifica:"}
{"id": "558042", "revid": "1791", "url": "https://it.wikipedia.org/wiki?curid=558042", "title": "Ehime", "text": ""}
{"id": "558049", "revid": "1442080", "url": "https://it.wikipedia.org/wiki?curid=558049", "title": "Scritti di Le Corbusier", "text": "La maggior parte dei testi di Le Corbusier \u00e8 stata tradotta in italiano solo dopo la sua scomparsa. Solo pochi di essi erano stati tradotti quando l'architetto era ancora in vita, sotto la sua supervisione. \nDi seguito una rassegna dei libri tradotti, comparata all'edizione originale (in ordine cronologico dell'originale):\nUna ampia antologia di traduzioni in italiano, prive per\u00f2 delle impaginazioni originali, si trova in:\nSono stati pubblicati in diverse riprese, con traduzione italiana, gli schizzi di studio ed i carnet di viaggio dell'architetto.\nAltri testi pubblicati direttamente in italiano furono: "}
{"id": "558051", "revid": "287204", "url": "https://it.wikipedia.org/wiki?curid=558051", "title": "Gunma", "text": ""}
{"id": "558058", "revid": "695564", "url": "https://it.wikipedia.org/wiki?curid=558058", "title": "Ibaraki", "text": ""}
{"id": "558060", "revid": "2084998", "url": "https://it.wikipedia.org/wiki?curid=558060", "title": "Ishikawa", "text": ""}
{"id": "558062", "revid": "287204", "url": "https://it.wikipedia.org/wiki?curid=558062", "title": "Iwate", "text": ""}
{"id": "558064", "revid": "1100311", "url": "https://it.wikipedia.org/wiki?curid=558064", "title": "Kagawa", "text": ""}
{"id": "558065", "revid": "767487", "url": "https://it.wikipedia.org/wiki?curid=558065", "title": "Sigeberto del Wessex", "text": "Succedette sul trono al parente Cuthred, ma fu poi rimosso con l'accusa di comportamento iniquo da un consiglio di nobili. Acquist\u00f2 comunque il controllo dell'Hampshire. L\u00e0 fu per\u00f2 accusato di omicidio, scacciato e poi ucciso. Tutto ci\u00f2 accadde forse per opera di \u00c6thelbald re di Mercia. Anche suo fratello Cineardo fu scacciato, ma torn\u00f2 poi nel 786 per uccidere il successore del fratello, Cinevulfo."}
{"id": "558069", "revid": "1791", "url": "https://it.wikipedia.org/wiki?curid=558069", "title": "Kanagawa", "text": ""}
{"id": "558072", "revid": "767487", "url": "https://it.wikipedia.org/wiki?curid=558072", "title": "I tredici spettri", "text": "I tredici spettri (\"Thir13en Ghosts\") \u00e8 un film horror del 2001 diretto da Steve Beck, remake di \"I 13 fantasmi\" (1960) di William Castle. Si tratta della seconda opera della Dark Castle Entertainment basata su un film di William Castle: la prima \u00e8 stata \"Il mistero della casa sulla collina\", remake de \"La casa dei fantasmi\".\nTrama.\nIn seguito ad un incendio che ha distrutto la casa e causato la morte di sua moglie, Arthur Kriticos, i suoi due bambini Kathy e Bobby, e la baby-sitter Maggie stanno lottando per sbarcare il lunario. Con un colpo di fortuna, Arthur eredita un'imponente villa da suo zio Cyrus. La casa \u00e8 costituita da pareti di vetro mobili su cui sono scritte frasi in latino. Malgrado la stranezza della casa, la famiglia \u00e8 entusiasmata, fino al momento in cui Dennis Rafkin, un veggente nevrotico, che in passato lavorava per Cyrus, rivela che lo zio di Arthur era un cacciatore di fantasmi, e che ha imprigionato 12 spettri all'interno della casa. Arthur non gli crede fino al momento in cui i suoi due bambini spariscono, in seguito l'avvocato Ben Moss, che li ha accompagnati, innesca il meccanismo che sigilla la casa e libera i fantasmi uno alla volta. Arthur e Dennis, muniti di occhiali speciali che permettono loro di vedere i fantasmi, tentano di salvare i due bambini.\nKalina Oretzia \u00e8 una rilasciatrice di spiriti e sostiene di essere entrata in casa attraverso un'apertura. Salva Arthur e sua figlia dallo Sciacallo e informa lui, Maggie e Dennis riguardo ai fantasmi, alla casa e al tredicesimo spettro, che \u00e8 in grado di fermare tutti gli altri.\nArthur apprende che la casa \u00e8 in effetti una macchina, costruita per il solo scopo di aprire \"L'occhio dell'inferno\". Cyrus (che \u00e8 ancora vivo) e Kalina, (che risulta essere la sua socia e possibile amante) hanno l'intenzione di far sacrificare Arthur per salvare la sua stessa famiglia, che renderebbe Arthur il tredicesimo fantasma e (invece di fermare la macchina) porta il suo programma a compimento. Tuttavia, Cyrus uccide Kalina, schiacciandola fra due pareti e quando Arthur sta per sacrificarsi, Maggie rompe la parte dei funzionamenti interni della macchina ed i fantasmi (tranne l'amante sfiorita, la moglie di Arthur) uccidono Cyrus, gettandolo in una girobussola tagliente. Arthur allora pu\u00f2 salvare i suoi bambini, e tutti i fantasmi vanno via (poich\u00e9 la casa ora viene fatta esplodere) eccetto la moglie di Arthur, che rimane per salutare sua famiglia. In seguito la scena si sposta di nuovo su Maggie, la quale dice che ha chiuso col mestiere di babysitter.\nGli spettri.\nI primi dodici dei tredici fantasmi che compongono l'immaginario \"Zodiaco Nero\" hanno ciascuno una propria storia. Anche se queste storie non sono state descritte nel film, la produzione e le squadre del trucco le descrivono sul DVD, essendo state usate come linee guida. Cyrus narra la storia di ciascuno spettro. La loro pericolosit\u00e0 sembra incrementare all'aumentare del numero associato a ciascuno di essi. Tutti i fantasmi sono stati posti in prigioni di vetro e sono stati catturati con l'aiuto del sensitivo Rafkin, che li localizzava per Cyrus.\n1. Il figlio primogenito (Mikhael Speidel)\nIl figlio primogenito \u00e8 il fantasma di un bambino chiamato Billy Michaels, che era ossessionato dai film western. Un giorno un vicino di casa trov\u00f2 nello sgabuzzino dei genitori un arco ed una freccia, dalla punta di metallo, veri. Il vicino sfid\u00f2 Billy ad un duello, mentre questi aveva solo una pistola giocattolo. In ogni caso, il suo giocattolo non pot\u00e9 nulla contro la freccia ed il bambino mor\u00ec quando il vicino gli trafisse la testa da dietro. Quando mor\u00ec, Billy indossava il suo vestito da cowboy ed impugnava un tomahawk, con la freccia ancora sporgente dalla sua testa. Il suo fantasma bisbiglia \"voglio giocare\" oppure \"gioca con me\".\n2. Il torso (Daniel Wesley)\nIl Torso \u00e8 il fantasma di un giocatore d'azzardo chiamato Jimmy Gambino. Perdendo tutto a poker, prov\u00f2 a raggirare gli sfidanti sulla sua scommessa e fugg\u00ec. Le persone a cui doveva dei soldi tuttavia lo trovarono e lo tagliarono in varie parti, avvolgendole nel cellofan.\n3. La donna strangolata (Laura Mennel)\nLa donna strangolata era una \"cheerleader\", che, dopo aver tradito il suo fidanzato al ballo di fine anno scolastico, fu strangolata da lui e successivamente venne trovata sepolta nel campo da football.\n4. L'amante sfiorita (Kathryn Anderson)\nL'amante sfiorita \u00e8 Jean Kriticos, la moglie di Arthur. Ha salvato i suoi bambini dall'incendio della propria casa finendo bruciata.\n5. Il principe straziato (Craig Olejnik)\nIl principe straziato \u00e8 il fantasma di Royce Clayton, una stella del baseball. Rimase ucciso in un incidente sfidando un membro di una gang di \"Greasers\" in una gara di resistenza.\n6. La principessa adirata (Shawna Loyer)\nLa principessa adirata \u00e8 Dana Newman, ragazza ossessionata dalla perfezione, malgrado fosse gi\u00e0 bellissima. Dopo aver provato ad eseguire della chirurgia estetica su s\u00e9 stessa, si accec\u00f2 per sbaglio e alla fine si tagli\u00f2 i polsi. Fu trovata con decine di sfregi autoinflitti. Il film accenna che si uccise in realt\u00e0 per un altro motivo (nella scena in cui compare nella stanza da bagno, si pu\u00f2 leggere sul pavimento la frase scritta col sangue \"Mi dispiace\").\n7. La pellegrina (Xantha Radley)\nLa pellegrina \u00e8 il fantasma di Isabella Smith, una donna inglese che viaggi\u00f2 attraverso l'Atlantico e si stabil\u00ec in Inghilterra. Era una separatista e questo la isol\u00f2 dalla vita cittadina e sociale. Venne accusata di stregoneria e fu condannata al rogo.\n8. e 9. Il grande bambino e la madre terribile (C. Ernst Harth and Laurie Soper)\nLa madre terribile \u00e8 il fantasma di Margaret Shelburne, un'attrazione da circo a causa del suo nanismo (era infatti alta soltanto 90\u00a0cm). Venne violentata \"dall'uomo alto\" e diede alla luce un bambino, Harold, che pesava oltre 136 chilogrammi.\nHarold venne viziato dalla madre, che lo allev\u00f2 per essere la sua guardia del corpo, con l'intento di usarlo per compiere la propria vendetta sugli altri membri del circo che la vessavano in continuazione. Una volta raggiunti i colpevoli, il giovane si rese conto che sua madre era rimasta accidentalmente soffocata nella borsa in cui era rinchiusa. Harold, in preda alla collera, prese un'ascia e uccise il gruppo di assassini. Successivamente, quando il proprietario del circo scopr\u00ec cosa aveva fatto Harold, lo fece uccidere e ridurre in pezzi.\n10. Il martello (Herbert Duncanson)\nIl martello \u00e8 il fantasma di un fabbro, George Markley, che ha vissuto in una piccola citt\u00e0 nel 1890. Fu cacciato dalla citt\u00e0 in seguito a un'accusa di furto. Infuriato, rintracci\u00f2 le persone responsabili dell'uccisione di sua moglie e dei suoi figli e li martell\u00f2 fino alla morte. I cittadini lo bloccarono, infilzarono il suo corpo con grandi chiodi e gli tagliarono una mano, sostituendola con il suo martello.\n11. Lo sciacallo (Shane Wyler)\nLo sciacallo (The Jackal) \u00e8 Ryan Kuhn, un paziente psichiatrico con l'inclinazione ad aggredire le donne. Perennemente rinchiuso in una camicia di forza aveva una gabbia di metallo bloccata intorno alla testa per impedirgli di mordere le vittime. Dopo quel periodo d'isolamento, crebbe deformato e rest\u00eco al contatto fisico umano. Fu l'unica vittima di un incendio scoppiato nell'ospedale psichiatrico: prefer\u00ec correre verso le fiamme piuttosto che farsi salvare e di conseguenza essere toccato da altre persone.\n12. Il Moloch (John DeSantis)\nIl Moloch era un serial killer di nome Horace \"Breaker\" Mahoney, detto \"il tritacarne\" (per la sua abitudine di ridurre a pezzetti le sue vittime a mani nude). Alto 2 metri, trainava gli automobilisti nel suo sfasciacarrozze dove li assassinava. Essendo impossibile affrontarlo in combattimento, i suoi inseguitori optarono per un metodo pi\u00f9 sicuro e lo freddarono con una grandine di pallottole."}
{"id": "558079", "revid": "80549", "url": "https://it.wikipedia.org/wiki?curid=558079", "title": "Thirteen ghosts", "text": ""}
{"id": "558080", "revid": "1684799", "url": "https://it.wikipedia.org/wiki?curid=558080", "title": "Miyagi", "text": ""}
{"id": "558082", "revid": "6391", "url": "https://it.wikipedia.org/wiki?curid=558082", "title": "Biscia tassellata", "text": ""}
{"id": "558084", "revid": "307923", "url": "https://it.wikipedia.org/wiki?curid=558084", "title": "Classe Chikugo", "text": "La classe Chikugo \u00e8 stata importante per la Forza di Autodifesa Giapponese.\nIdentificate come DE, ovvero cacciatorpediniere di scorta, esse sono in effetti delle fregate leggere/corvette, comunque rappresentano la linea evolutiva delle piccole unit\u00e0 navali del periodo bellico, pi\u00f9 piccole, meno armate e veloci dei cacciatorpediniere di squadra, ma adatte a difendere i convogli e alla caccia ASW, con quel tanto di velocit\u00e0, armamento e sensori per svolgere bene il loro compito e difendersi dagli attacchi, per un costo complessivo molto inferiore rispetto a quello di un caccia.\nIl loro progetto prevedeva navi pesantemente armate per il compito ASW (Anti-Submarine Warfare), buon bordo libero, sovrastrutture raggruppate in 2 blocchi, con la plancia in quello anteriore e il fumaiolo per quello posteriore.\nLa propulsione era affidata a soli motori diesel, per garantire un'autonomia e sicurezza di funzionamento elevata, e grazie alle buone linee dello scafo, la velocit\u00e0 si \u00e8 rivelata certamente ragionevole, a mezza strada tra le qualit\u00e0 tipiche dei vecchi pattugliatori tipo corvetta, come le navi classe Gabbiano, e quelle delle navi di squadra, oltre 30 nodi: i 25 nodi che i DE del periodo bellico solitamente raggiungevano sono quindi replicati anche su queste navi. In origine, i motori erano Mitsubishi, ma prodotti su licenza, ma nelle navi pi\u00f9 recenti della classe sono diventati un progetto nazionale, della divisione motori marini, la Mitsui.\nL'armamento era incentrato sul lanciatore ASROC, sistemato a poppa. Da notare, a questo proposito, che le navi della classe sono state progettate per questo armamento, ed esse hanno avuto il record mondiale per essere le unit\u00e0 pi\u00f9 piccole che abbiano mai avuto tale armamento (che ha l'ingombro di una torre da 127 mm). I razzi ASROC hanno solo siluri Mk 46, non anche le cariche nucleari delle navi USA, e vengono sparate solitamente in coppia. Non vi sono ricariche per il lanciatore ottuplo.\nIl resto dell'armamento era assai limitato, con una torre binata a prua da 76 mm e una a poppa da 40 mm, e 2 tls. tripli da 324 mm.\nLa dotazione elettronica era piuttosto congrua, e costituita da apparati nazionali o prodotti su licenza, un notevole salto in avanti per l'indipendenza giapponese in tali campi. Solo il cannone di prua aveva un radar apposito, per consentire appieno lo sfruttamento della gittata di 13 km e la cadenza di 90 c/min. La torre a poppa era invece dotata di una centralina Mk51, basata solo su apparati ottici. In termini di sistemi ASW, l'introduzione del sonar VDS, dopo alcuni anni di servizio, ha aumentato molto l'efficienza delle navi nella ricerca ASW.\nLe 11 Chikugo hanno prestato servizio per molti anni come le principali navi della categoria della marina giapponese, usate nel difficile fronte del Pacifico e del Mar del Giappone, fronteggiando la flotta sovietica del Pacifico e anche quella cinese, entrambe ricce di sommergibili. L'ASROC \u00e8 stato un valido deterrente su queste navi giapponesi, anche se la difesa antiaerea e antinave era in gran parte sacrificata alla missione primaria."}
{"id": "558089", "revid": "15756", "url": "https://it.wikipedia.org/wiki?curid=558089", "title": "Classe Yubari", "text": "Le corvette/fregate/cacciatorpediniere di scorta classe Yubari, sono la versione migliorata della precedente JDS \"Ishikari\" (DE-226), sono navi classificate come \"DE\", ovvero \"Destroyer Escort\", cacciatorpediniere di scorta. Questo significa che si tratta di navi intermedie tra le corvette antisommergibile e le navi di squadra, da combattimento vere e proprie. Delle tre navi originariamente programmate, una \u00e8 stata decurtata.\nIl progetto.\nLe nuove DD sono una versione ingrandita della JDS \"Ishikari\" (DE-226), con abitabilit\u00e0 e tenuta al mare molto migliori.\nLe Yubari sono dotate di uno scafo dall'alto bordo libero, soprattutto all'altezza delle sovrastrutture, dove \u00e8 pi\u00f9 alto di un ponte. Le navi sono dotate di strutture massicce, con una piccola plancia, un alto albero a traliccio, e dietro un fumaiolo basso e compatto. Nell'insieme, esse sono molto simili alle Grisha sovietiche, anche se pi\u00f9 pesanti e grandi.\nL'equipaggio, grazie alla notevole automazione, \u00e8 inferiore a 100 uomini contro i 165 della precedente classe Chikugo.\nL'apparato propulsore \u00e8 basato su un motore diesel e una turbina a gas \"Olympus\" inglese, entrambi prodotti su licenza da industrie giapponesi. Anche qui la similitudine con le classe Grisha - Progetto 1124 \"Albatross\" \u00e8 notevole. La configurazione \u00e8 \"CODOG\" e pur non essendo la velocit\u00e0 raggiungibile particolarmente elevata, si tratta di un buon compromesso tra la velocit\u00e0 e l'autonomia, sebbene il livello di prestazioni \u00e8 quasi 10 nodi inferiore a quello delle corvette sovietiche.\nL'armamento vede un cannone OTO da 76\u00a0mm in sostituzione delle vecchie artiglierie americane delle classi precedenti, prodotto su licenza. Il sistema CIWS di difesa antiaerea \u00e8 il Phalanx sistemato nella zona poppiera, anche se noh era stato subito installato. L'armamento principale \u00e8 dato ancora da 8 missili, ma stavolta non sono gli ASROC, ma gli RGM-84 Harpoon, antinave da 90-130\u00a0km di gittata. Siccome non hanno lanciatori orientabili, sono molto pi\u00f9 leggeri come installazione, e sono disposti a poppa. Un potente lanciarazzi Bofors rende meno grave la perdita dell'ASROC e con 4\u00a0km di gittata e un razzo da 250\u00a0kg si tratta di una potente arma ASW sebbene a corto raggio. I siluri sono come al solito, su 2 lanciatori tripli.\nI sensori sono rappresentati da vari radar, ESC, ECM, sonar. Sebbene sia presente un'ECM attiva, e 2 lanciachaff Super RBOC, non vi \u00e8 un radar specifico per la scoperta aerea, ma solo uno per la scoperta in superficie, verosimilmente idoneo anche per quella aerea a quote medio-bassa. Anche nel caso dei sonar, non essendovi quello a profondit\u00e0 variabile, vi \u00e8 un certo regresso rispetto alle classe Chikugo aggiornate.\nPer quello che concerne il servizio, le Yubari hanno rappresentato un buon mezzo per operare in funzione della difesa dell'arcipelago giapponese, con l'assistenza delle navi pi\u00f9 grandi e della potente aviazione basata a terra. La loro funzione \u00e8 stata soprattutto quella di contrasto alle forze navali, ma effettivamente vista la situazione, sarebbe stato meglio utilizzarli con maggiore enfasi sulla lotta ASW. Difficilmente esse avrebbero avuto, in caso di guerra, modo di lanciare missili RGM-84 Harpoon, mentre i 'bersagli' per gli ASROC non sarebbero certo mancati. Stranamente, vi \u00e8 da rimarcare la mancanza di radar specifici per la scoperta aerea e del VDS, sebbene nell'insieme questa classe abbia rappresentato un progetto molto moderno e potente di nave della classe."}
{"id": "558106", "revid": "729019", "url": "https://it.wikipedia.org/wiki?curid=558106", "title": "Armstrong Whitworth A.W.660 Argosy", "text": "LArmstrong Whitworth A.W.660 Argosy, in seguito commercializzato come Hawker Siddeley Argosy, era un quadrimotore turboelica da trasporto ad ala alta sviluppato dall'azienda britannica Armstrong Whitworth Aircraft nei tardi anni cinquanta e prodotto, oltre che dalla stessa, dalla Hawker Siddeley che le succedette nei primi anni sessanta. Aveva caratteristiche STOL.\nStoria del progetto.\nL'Argosy nasce dalla risposta all\"Operation Requirement 323\" (OR323) studiata dall'Air Ministry britannico che ha originato una specifica, rilasciata nel 1955, per un aereo da trasporto della classe delle 25\u00a0000 lb di carico e che avesse un'autonomia di 2\u00a0000 nm (3\u00a0700\u00a0km) con 10\u00a0000\u00a0lb (4\u00a0500\u00a0kg). Per soddisfare le esigenze della specifica la Armstrong Whitworth progett\u00f2 un bimotore per uso militare, l'A.W.66, sviluppato anche per il potenziale mercato civile con la denominazione A.W.65. Nel 1957 a causa della mancanza di fondi disponibili per la difesa il programma venne bloccato ma la Armstrong Whitworth aveva gi\u00e0 modificato il progetto civile in un quadrimotore.\nTecnica.\nL'Argosy era un quadrimotore turboelica ad ala alta adatto al trasporto tattico pesante ed impostato su di una struttura simile al C-82/C-119, ovvero con doppia trave di coda per consentire la presenza di un portellone di sulla parte posteriore della fusoliera."}
{"id": "558107", "revid": "1791", "url": "https://it.wikipedia.org/wiki?curid=558107", "title": "Shiga", "text": ""}
{"id": "558108", "revid": "1791", "url": "https://it.wikipedia.org/wiki?curid=558108", "title": "Shimane", "text": ""}
{"id": "558110", "revid": "2208340", "url": "https://it.wikipedia.org/wiki?curid=558110", "title": "Tochigi", "text": " \u00e8 una citt\u00e0 giapponese della prefettura di Tochigi."}
{"id": "558114", "revid": "729019", "url": "https://it.wikipedia.org/wiki?curid=558114", "title": "Douglas C-133 Cargomaster", "text": "Il Douglas C-133 Cargomaster era un quadrimotore turboelica da trasporto strategico ad ala alta prodotto dall'azienda statunitense Douglas Aircraft Company dai tardi anni cinquanta.\nUtilizzato dai reparti di trasporto della United States Air Force fino ai primi anni settanta, detiene il primato di essere il secondo pi\u00f9 grande velivolo turboelica mai stato in servizio nell'USAF.\nStoria.\nSviluppo.\nNegli anni cinquanta la United States Air Force emise una specifica per la fornitura di un nuovo velivolo da trasporto strategico di grandi dimensioni, la Logistic Carrier Support System SS402L. L'ufficio di progettazione della Douglas Aircraft rispose con il \"Model 1333\", un velivolo che si basava su uno sviluppo richiesto del C-124 Globemaster II. Il contratto venne stipulato nel luglio 1950 ed al progetto venne assegnata la designazione militare YC-124B. In seguito, nel gennaio 1952, vennero introdotte delle modifiche nelle specifiche del progetto, che prevedevano, tra l'altro, che la sezione destinata al carico fosse pressurizzata. In seguito a queste la Douglas assegn\u00f2 alla variante la designazione aziendale \"Model 1324\" mentre l'USAF gli assegn\u00f2 la C-124X.\nFu solo nell'ottobre dello stesso anno che il velivolo assunse un aspetto sostanzialmente diverso dai suoi predecessori, il C-74 Globmaster ed il C-124 Globemaster II, e che avrebbe determinato una soluzione poi ripresa nei grandi aerei da trasporto strategico statunitensi negli anni successivi. Il velivolo presentava un'ala alta, un carrello integrato in due rigonfiamenti della fusoliera ed un portellone posteriore che permetteva le operazioni di carico e scarico senza compromettere l'integrit\u00e0 della struttura. Le dimensioni interne del ponte destinato al carico consentivano di trasportare qualunque veicolo in dotazione al United States Army ed i missili balistici ICBM SM-65 Atlas e gli IRBM PGM-17 Thor e PGM-19 Jupiter destinati all'arsenale nucleare dello Strategic Air Command (SAC).\nLa commissione incaricata di esaminare la proposta Douglas approv\u00f2 il progetto assegnandogli la designazione C-133 (Cargomaster, o Cargo Master secondo altre fonti, verr\u00e0 aggiunto in seguito) stipulando il contratto di fornitura senza la richiesta di esaminare alcun prototipo e richiedendone l'immediato avvio alla produzione in serie.\nIl primo dei 50 esemplari venne portato in volo il 23 aprile 1956 continuando la produzione di altri 34 C-133A e 15 C-133B, versione dalla capacit\u00e0 carico utile incrementata, fino all'aprile 1961.\nGli ultimi tre esemplari del C-133A vennero modificati per incrementare le capacit\u00e0 di carico, con un portellone laterale situato sul lato sinistro e con una diversa apertura della sezione posteriore. L'originaria rampa di carico era stata abbinata alla possibilit\u00e0 di apertura della sezione superiore, sdoppiata in due elementi incernierati verso l'esterno, soluzione che aumentava di 3\u00a0ft la lunghezza a disposizione del carico e che consentiva il trasporto di un ICBM HGM-25A Titan I completamente assemblato, alberi di trasmissione completi di eliche o motori diesel per sottomarini destinati alle unit\u00e0 della United States Navy, aerei ed elicotteri. Queste caratteristiche saranno mantenute nelle versioni C-133B che si differenziavano per un impianto motore pi\u00f9 potente.\nImpiego operativo.\nIl C-133 entr\u00f2 in servizio nel 1958 affiancando il pi\u00f9 piccolo Lockheed C-130 Hercules nei 1501st e 1607th Air Transport Wing del Military Air Transport Service (MATS). Rispetto all'Hercules era in grado di trasportare un carico maggiore del doppio ed, a parit\u00e0 di carico, a maggior distanza pur ad una velocit\u00e0 massima leggermente inferiore, ma a causa di una serie di problemi non riusc\u00ec ad essere altrettanto efficace.\nIl primo impiego in azioni belliche avvenne nella guerra del Vietnam, durante la quale effettu\u00f2 numerosi voli di importanza vitale per rifornire il personale militare statunitense impegnato nel supporto alle truppe del Vietnam del Sud.\nNel 1966 la riforma della struttura militare statunitense sostitu\u00ec il MATS con il Military Airlift Command (MAC) mantenendo comunque in linea i C-133 fino al 1971 progressivamente sostituito dal Lockheed C-5 Galaxy dotato di motori a reazione.\nDopo la radiazione USAF del C-133 alcuni esemplari vennero acquistati per essere reimpiegati come aerei da trasporto civile.\nIncidenti.\nI motori turboelica ebbero un ruolo negativo nella operativit\u00e0 del C-133. Si rivelarono poco affidabili ed in volo trasmettevano eccessive vibrazioni, causa probabile degli incidenti occorsi che costrinsero l'equipaggio ad atterraggi di fortuna, che nei casi pi\u00f9 negativi causarono la perdita del velivolo e la morte dell'equipaggio. I problemi di affaticamento della cellula crearono un clima di diffidenza nel personale assegnatogli che, nel 1971, accolse con entusiasmo la notizia della sua radiazione.\nBench\u00e9 fosse previsto effettuasse missioni di trasporto truppe, in realt\u00e0 durante la sua vita operativa non venne mai utilizzato in quel ruolo.\nTra l'agosto 1957 e l'agosto 1971 vennero persi 10 esemplari, sei C-133A e quattro C-133B, causando il decesso di 55 membri di quegli equipaggi. In almeno sette di questi incidenti la commissione di inchiesta non fu in grado di determinarne con sicurezza le cause sia per l'inabissamento del velivolo caduto in mare sia per l'impossibilit\u00e0 di ottenere informazioni dagli equipaggi in quanto non sopravvissuti agli eventi catastrofici. Uno di questi ebbe un particolare risalto legato alle vicende del Triangolo delle Bermude quando un C-133 in rotta per le Azzorre scomparve nella zona il 22 settembre 1963, incrementando la sensazione popolare che quel tratto di mare avesse connotazioni misteriose.\nDescrizione tecnica.\nIl C-133 Cargomaster era un quadrimotore di grandi dimensioni, di costruzione interamente metallica, e dall'aspetto, per l'epoca, moderno, in una configurazione generale che venne ripresa nei velivoli da trasporto della stessa classe che lo sostituirono: ala alta e portellone con rampa d'accesso posteriore.\nLa fusoliera era a sezione circolare ed integrava la cabina di pilotaggio a doppio comando con due posti affiancati per pilota e copilota, il navigatore, i due ingegneri ed il responsabile di carico. Sia la sezione anteriore che quella destinata al carico erano pressurizzate e climatizzate. Posteriormente era ermeticamente chiusa da un portellone incernierato nella sezione inferiore e che fungeva anche da rampa di carico; durante la produzione venne introdotta una modifica che prevedeva l'adozione di un portellone di carico supplementare sulla parte sinistra della fusoliera, e di un sistema di apertura della sezione superiore, sdoppiata in due elementi incernierati verso l'esterno, soluzione che permetteva di introdurre pi\u00f9 agevolmente carichi voluminosi come un missile balistico gi\u00e0 assemblato. Sull'estremit\u00e0 anteriore erano posizionati i dispositivi di navigazione in un piccolo radome di color nero che ricordava un naso. La sezione di coda era rialzata e terminava in un impennaggio classico monoderiva con piani orizzontali controventati.\nL'ala, dritta e posizionata alta sulla fusoliera, era caratterizzata da un elevato rapporto di allungamento ed integrava le quattro gondole che ospitavano i motori posizionate sul bordo d'attacco.\nIl carrello d'atterraggio principale era completamente retrattile ed alloggiato in carene ai lati della fusoliera, soluzione che garantiva una stiva priva di ostacoli.\nLa propulsione era affidata a quattro motori turboelica, i Pratt &amp; Whitney T34 che nella versione T34-P-9W, adottata dal C-133B, arrivavano ad esprimere una potenza pari a 7\u00a0500 shp (5\u00a0586\u00a0kW) grazie ad un impianto di iniezione d'acqua. I motori erano abbinati ad altrettante eliche metalliche tripala a passo variabile.\nEsemplari attualmente esistenti.\nNonostante il numero non elevato di esemplari costruiti, molti sono i C-133 Cargomaster presenti in strutture museali degli Stati Uniti:\nConfronti.\nIl velivolo americano fece in tempo a condividere i cieli con il suo unico vero equivalente, l'Antonov An-22, come anche l'equivalente inglese, bench\u00e9 pi\u00f9 piccolo, lo Short Belfast.\nI dati salienti dei 3 aerei sono i seguenti:"}
{"id": "558119", "revid": "2208340", "url": "https://it.wikipedia.org/wiki?curid=558119", "title": "Yamanashi", "text": " \u00e8 una citt\u00e0 giapponese della prefettura di Yamanashi."}
{"id": "558120", "revid": "1953061", "url": "https://it.wikipedia.org/wiki?curid=558120", "title": "Cuthred di Wessex", "text": ""}
{"id": "558124", "revid": "729019", "url": "https://it.wikipedia.org/wiki?curid=558124", "title": "Douglas C-124 Globemaster II", "text": "Il Douglas C-124 Globemaster II soprannominato \"Old Shakey\" (in inglese \"vecchio traballante\"), era un aereo da trasporto pesante militare costruito dalla Douglas Aircraft Company di Long Beach in California.\nIn dotazione allo Strategic Air Command (SAC) della United States Air Force in 50 esemplari, oper\u00f2 dal 1950 al 1962 equipaggiando quattro gruppi volo denominati 1st, 2nd, 3rd e 4th Strategic Support Squadrons. Il compito primario di questi reparti era il trasporto di armi nucleari tra le basi aeree e assicurare supporto per il trasporto di personale e materiali durante le esercitazioni e i rischieramenti all'estero.\nSviluppo.\nIl C-124 soddisfece la richiesta dell'USAF di un aereo da trasporto pesante\nstrategico. Basato sul Douglas C-74 Globemaster, del quale conservava coda, ali e motori, grazie alla profonda carlinga a due ponti poteva portare fino a 200 soldati completamente equipaggiati, 123 lettighe oltre agli assistenti o fino a di merci. Il primo volo di un prototipo, costruito sulla base del C-74, avvenne il 27 novembre 1949. Il C-124 equipaggi\u00f2 i principali comandi dell'USAF durante gli anni cinquanta e sessanta. In Indocina i C-124 trasportarono truppe e rifornimenti per sostenere lo sforzo francese nel 1954-55. In Vietnam il Globemaster si dimostr\u00f2 fondamentale come unico aereo capace di trasportare grandi veicoli da combattimento ed equipaggiamenti di grande mole prima dell'entrata in servizio del Lockheed C-5 Galaxy.\nServizio.\nLe prime consegne dei 448 esemplari iniziarono nel Maggio 1950. Il C-124 oper\u00f2 nella Guerra di Corea e venne inoltre usato per effettuare operazioni di rifornimento durante l'Operazione Deep Freeze in Antartide. Dal 1959 al 1961 trasportarono i missili Thor in Inghilterra e durante la Guerra del Vietnam fecero voli dagli Stati Uniti al Vietnam. Fino all'arrivo del Lockheed C-5 Galaxy il C-124 e il C-133 Cargomaster furono gli unici velivoli dell'USAF per il trasporto di carichi pesanti.\nIl SAC fu il primo utilizzatore del C-124 dal 1950 fino al 1962, schierandolo in 4 Squadron. Il compito primario era il trasporto di armi nucleari tra le basi e fare da ponte aereo per il personale del SAC e l'equipaggiamento durante esercitazioni e schieramenti oltremare.\nIl MATS fu l'utilizzatore primario del C-124 fino alla sua rinomina in MAC. Dopo alcuni anni dalla fondazione del MAC, gli ultimi esemplari vennero trasferiti all' Air Force Reserve a all\" Air National Guard. Il primo squadrone a ricevere il C-124, il 165th Airlift Wing della Georgia Air National Guard, fu anche l'ultimo a ritirarlo dal servizio, nel Settembre del 1974.\nVersioni.\nYC-124\n-Prototipo, costruito sulla base di un C-74, mosso da 4 motori Pratt &amp; Whitney R-4360-39 da 3500 CV ognuno.\nYC-124A\n-Il prototipo YC-124 rimotorizzato con 4 Pratt &amp; Whitney R-4360-35A da 3800 CV.\nC-124A\n-Versione con motori stellari, costruito in 204 esemplari consegnati a partire dal Maggio 1950.\nC-124C-Versione pi\u00f9 potente, con maggior carburante, radar meteorologico AN/APS-42 e riscaldatori a combustione alle estremit\u00e0 alari,244 esemplari costruiti.\nYC-124B-Prototipo per una versione proposta e poi respinta per un'aerocisterna con propulsori a turboelica Pratt &amp; Whitney YT34-P-6, inizialmente designato C-127."}
{"id": "558129", "revid": "729019", "url": "https://it.wikipedia.org/wiki?curid=558129", "title": "Douglas C-54 Skymaster", "text": "Il Douglas C-54 Skymaster era un aereo statunitense da trasporto medio-pesante che venne usato largamente come aereo da trasporto strategico a partire dalla seconda guerra mondiale.\nNel dopoguerra i C-54 posero le basi per lo sviluppo del C-118.\nStoria.\nSviluppo.\nIl C-54 era frutto dello sviluppo di un velivolo progettato per l'aviazione commerciale, il Douglas DC-4. La necessit\u00e0 di aerei da trasporto determinatasi dopo l'attacco di Pearl Harbor, condussero l'US War Department a requisire i primi 34 velivoli prodotti, mentre per vedere realizzato il proprio ruolo di trasporto civile il DC-4 avrebbe dovuto attendere la fine della guerra.\nIl primo C-54 di serie vol\u00f2 per la prima volta il 26 marzo 1942, mentre il primo esemplare della versione C-54A (irrobustita nella struttura e dotata di motori Pratt &amp; Whitney R-2000 pi\u00f9 potenti) ebbe il battesimo dell'aria il 14 gennaio 1943.\nLa cellula del velivolo non sub\u00ec, durante tutta la produzione, modifiche significative e lo sviluppo procedette con le versioni B e D che vennero realizzate in rapida successione (rispettivamente nel marzo e nell'agosto del 1944): con queste versioni si ebbe dapprima maggior autonomia, grazie all'impiego di serbatoi pi\u00f9 grandi, e successivamente maggiore potenza grazie a un'ulteriore nuova versione dei motori.\nLa medesima successione di migliorie tecniche diede vita alle ultime versioni produttive, la E e la G, mentre nel dopoguerra si ebbe la produzione degli unici esemplari completati direttamente in configurazione \"civile\".\nImpiego operativo.\nImpiegati fin dai primi giorni di guerra, i C-54 operarono nelle file dell'Air Transport Command su tutti i fronti del conflitto.\nIn tutto vennero impiegati oltre 1\u00a0100 velivoli: al termine della guerra si sarebbero contati 79\u00a0642 voli transoceanici durante i quali, a testimonianza di una robustezza eccezionale, si registrarono solamente 3 incidenti.\nLa produzione venne destinata prevalentemente all'USAAF, ma tutte le armi aeree statunitensi ebbero modo di utilizzare questo versatile quadrimotore.\nProprio in relazione a queste caratteristiche di robustezza e versatilit\u00e0, uno dei C-54A, battezzato \"Sacred Cow\" (e non ancora noto come Air Force One), divenne il velivolo personale del Presidente degli Stati Uniti, Franklin D. Roosevelt.\nNel corso del conflitto solamente 11 esemplari vennero destinati all'esportazione: furono trasferiti alla RAF ed uno fu impiegato come velivolo personale di Winston Churchill.\nNel dopoguerra molti dei primi C-54 vennero radiati e trovarono \"occupazione\" in altre forze aeree, oppure vennero utilizzati nel ruolo originariamente previsto di trasporti civili.\nOltre 300 dei velivoli rimasti nei reparti militari, dal 26 giugno 1948 vennero richiamati, dalle loro basi sparse in tutto il globo, per prendere parte al ponte aereo per Berlino.\nLa carriera dei C-54 prosegu\u00ec anche nel corso della guerra di Corea, durante la quale uno di questi quadrimotori rappresent\u00f2 il primo velivolo distrutto da aerei nemici, incendiato a terra durante un attacco al Kimpo Airport di Seul.\nDopo aver prestato servizio anche come velivolo di supporto per la pattuglia acrobatica Blue Angels, o come ospedali volanti (con la designazione di MC-54M), rimasero in servizio presso le forze armate statunitensi fino alla seconda met\u00e0 degli anni sessanta e ben oltre tale data presso altre forze aeree minori.\nDescrizione tecnica.\nStruttura.\nMonoplano ad ala bassa, era un quadrimotore con fusoliera a sezione circolare. La struttura era completamente metallica. Le semiali erano costituite da una struttura monolongherone ed erano dotate, sul bordo d'uscita, di alettone (con rivestimento in tela) e ipersostentatore (a fessura singola). Le gondole dei motori erano ancorate alle semiali e la pi\u00f9 interna delle due ospitava l'elemento posteriore del carrello d'atterraggio, che era del tipo triciclo anteriore. Il timone era monoderiva e, analogamente agli equilibratori, era rivestito in tela.\nMotore.\nLo sviluppo del C-54 avvenne di pari passo con l'evoluzione del propulsore che lo equipaggi\u00f2 durante tutta la sua vita operativa: il Pratt &amp; Whitney R-2000, un radiale a 14 cilindri, disposti in doppia stella, che azionava un'elica tripala Hamilton Standard, a passo variabile.\nUtilizzatori.\n\"Civili\".\nCanada\nCuriosit\u00e0.\n\"Dati tratti da L'Aviazione\"."}
{"id": "558130", "revid": "1543377", "url": "https://it.wikipedia.org/wiki?curid=558130", "title": "Lockheed L-049 Constellation", "text": "Il Lockheed L-049 Constellation, affettuosamente soprannominato \"Connie\", era un quadrimotore di linea prodotto dall'azienda statunitense Lockheed Corporation a partire dal 1943 negli stabilimenti di Burbank, in California.\nCaratterizzato dall'impennaggio a tripla deriva verticale in coda e dalla fusoliera snella, venne prodotto in diverse versioni fino al 1949, dando successivamente vita agli sviluppi Super Constellation e Starliner; viene ancora oggi considerato dalla bibliografia specializzata uno dei pi\u00f9 eleganti aerei di linea mai realizzati.\nSviluppo.\nIl progetto originale del Constellation risale al 1939 quando la dirigenza della Lockheed venne contattata dal famoso imprenditore Howard Hughes che, divenuto principale azionista della compagnia aerea Trans World Airlines, stava cercando un velivolo che potesse dare prestigio alla compagnia e contrastare la concorrenza.\nLe caratteristiche richieste per il velivolo sembravano difficilmente realizzabili: in sostanza il nuovo aereo, per il quale si prevedeva un peso a vuoto di circa 24\u00a0000 kg ed una capacit\u00e0 di 40 passeggeri, doveva collegare direttamente New York a Londra ad una velocit\u00e0 di crociera di circa 485 km/h.\nLa Lockheed, all'epoca impegnata nella realizzazione del progetto del quadrimotore Excalibur, decise di dar vita al nuovo velivolo utilizzando parte del lavoro gi\u00e0 compiuto; per tutta risposta Hughes ordin\u00f2 per la TWA un lotto iniziale di 40 esemplari.\nIl primo L-049, inizialmente battezzato Excalibur A e solo in un secondo momento divenuto Constellation, usc\u00ec dagli stabilimenti Lockheed, dotato di 4 radiali Wright R-3350 Duplex Cyclone da 2\u00a0000 hp ciascuno. Ritardi nella realizzazione del velivolo, da attribuire alle esigenze del tempo di guerra, fecero slittare la consegna del prototipo ma finalmente il Constellation venne portato in volo per la prima volta il 9 gennaio 1943.\nIn seguito all'attacco giapponese alla base di Pearl Harbor tutti i progetti relativi ai nuovi velivoli erano stati acquisiti a fini militari: ricevuta la denominazione di C-69, in base allo standard dell'United States Army Air Forces, il Constellation divenne immediatamente il pi\u00f9 grande e veloce aereo da trasporto fino ad allora realizzato per l'aviazione militare.\nAl termine del conflitto i vertici della Lockheed si trovarono di fronte all'alternativa di presentare al mercato un progetto ammodernato piuttosto che una riproposizione dello stesso velivolo cos\u00ec come aveva lasciato il tavolo da disegno pochi anni prima: la scelta conservativa di mantenere inalterata la struttura del Model L-049 si rivel\u00f2 azzeccata, tanto che in soli nove giorni furono raccolti ordini da otto diverse compagnie, per un totale di 103 esemplari. A partire dal 1946 anche i C-69 dell'USAAF furono restituiti al mercato civile, aggiornati ed utilizzati come aereo di linea, ruolo per il quale erano stati inizialmente progettati.\nNell'autunno dello stesso 1946 usc\u00ec dalle catene di montaggio la seconda versione del \"Connie\": portata in volo il 19 ottobre ed identificata con la sigla di fabbrica L-649, venne equipaggiata con motori R-3350 aggiornati e capaci di 2\u00a0500\u00a0hp di potenza. Rispetto alla prima versione non presentava sostanziali modifiche strutturali, ma le dotazioni interne erano improntate ad un maggior lusso; furono inoltre resi maggiormente efficaci l'insonorizzazione e l'impianto di condizionamento.\nL'anno successivo venne presentata una nuova variante (denominata L-749) che garantiva, grazie all'installazione di serbatoi aggiuntivi all'interno delle semiali, un sensibile aumento dell'autonomia. Un'ulteriore modifica, riguardante l'irrobustimento delle gambe posteriori del carrello d'atterraggio, port\u00f2 all'ultima versione del Constellation: usciti dalle linee di montaggio a partire dal 1948 questi velivoli vennero identificati come L-749A.\nLo sviluppo del \"Connie\" non era comunque giunto al termine: nell'estate del 1951 venne portata in volo la prima versione modificata nella struttura che, in virt\u00f9 delle maggiori dimensioni, prese il nome di Super Constellation.\nDescrizione tecnica.\nStruttura.\nIl Constellation era un monoplano dalla struttura interamente metallica, propulso da quattro motori disposti (a coppie) nelle semiali; le linee della fusoliera presentavano un andamento sinuoso che fin\u00ec col rappresentare uno degli elementi caratteristici del velivolo, conferendogli un aspetto allo stesso tempo semplice e raffinato.\nLa fusoliera aveva sezione circolare; nella parte inferiore, nella versione L-649, venne introdotto un elemento fissato esternamente definito \"Speedpack\", nel quale potevano essere alloggiate merci da trasportare.\nLe ali riprendevano, riproducendole in scala ingrandita, quelle del caccia P-38 e riproponevano gli stessi ipersostentatori a scorrimento (in inglese \"Fowler flap\"); presentavano inoltre un considerevole angolo diedro positivo. Un altro elemento caratteristico del \"Connie\" era rappresentato dagli impennaggi con i piani verticali costituiti da una tripla deriva dal disegno ovale.\nIl carrello d'atterraggio era di tipo triciclo anteriore, costituito da tre elementi ciascuno dotato di due ruote; la gamba dell'elemento anteriore era alloggiata nell'estremit\u00e0 di prua della fusoliera mentre le gambe posteriori (pi\u00f9 corte e robuste) erano alloggiate nella gondola del motore pi\u00f9 interno.\nMotore.\nIn tutte le tre varianti del Constellation vennero impiegati i motori Wright R-3350 Duplex-Cyclone in versioni dotate di compressori meccanici a doppia velocit\u00e0; la potenza erogata and\u00f2 dai 2\u00a0200\u00a0hp della versione R-3350-745C-18BA-1 impiegata sull'L-049 ai 2\u00a0500\u00a0hp della versione R-3350-749C-18BD-1 che equipaggiava i velivoli della serie L-749.\nIn particolare questi motori, impiegati anche sul bombardiere B-29 furono assillati (almeno nella fase iniziale del loro sviluppo) da costanti problemi di surriscaldamento che generarono qualche ritardo anche nello sviluppo iniziale del Constellation.\nImpiego operativo.\nIl primo utilizzatore del Constellation fu, come detto, l'USAAF che ricevette un primo lotto di nove velivoli gi\u00e0 destinati alla TWA ed un secondo di tredici esemplari facenti parte di un proprio ordine inizialmente previsto per 180 unit\u00e0.\nCaratteristica considerevole del grosso quadrimotore al momento della propria entrata in servizio era la velocit\u00e0 di punta: malgrado il peso al decollo superasse le 40 tonnellate, il Constellation era pi\u00f9 veloce del famoso caccia giapponese Zero.\nLa conclusione del conflitt\u00f2 determin\u00f2 la cancellazione, da parte dell'USAAF, della richiesta relativa ai velivoli non ancora realizzati; la stessa aviazione militare vendette alle compagnie private gli esemplari di C-69 in servizio. La consegna del primo esemplare uscito ex novo dalla catena di montaggio della Lockheed avvenne nel novembre del 1945 e fu il primo di una serie di 27 acquistati, ancora una volta, dalla TWA.\nI primi collegamenti commerciali realizzati con l'impiego dei Constellation ebbero luogo a partire dal successivo mese di febbraio: la TWA scelse per l'esordio la rotta New York-Parigi mentre la concorrente Pan Am opt\u00f2 per il collegamento New York-Bermuda.\nEbbe cos\u00ec inizio una lunga carriera operativa durante la quale il grosso quadrimotore venne sovente descritto mediante l'impiego di aggettivi superlativi riguardanti, di volta in volta, le dimensioni, le prestazioni o l'estetica delle proprie linee. Non mancarono, tuttavia, i problemi: in particolare nei mesi estivi del 1946 i voli vennero sospesi per un periodo di sei settimane per il persistere di inconvenienti ai motori. Anche in questo frangente non venne risparmiato l'uso dei superlativi ed il \"Connie\" venne malignamente definito \"il miglior \"trimotore\" al mondo\".\nUna volta realizzate le modifiche necessarie (un totale di 96 interventi ai propulsori ed agli impianti interni del velivolo) i voli ripresero con regolarit\u00e0 e ben presto le compagnie cominciarono a ricevere anche i primi esemplari della serie L-649 cui fecero seguito, nel corso del 1947, quelli della L-749.\nProprio la versione L-749, ultima del progetto originale del Constellation, vide il ritorno tra gli acquirenti del velivolo delle forze armate. L'aviazione militare, nel frattempo divenuta forza autonoma con il nome di United States Air Force, acquist\u00f2 dieci velivoli assegnando loro la designazione C-121; due velivoli vennero impiegati (rispettivamente) dai generali Dwight D. Eisenhower e Douglas MacArthur. Lo stesso Eisenhower, una volta divenuto presidente degli Stati Uniti d'America si fece assegnare un altro di questi velivoli dell'USAF per utilizzarlo nella veste di Air Force One. Dal canto suo l'United States Navy acquist\u00f2 due L-749 che, a partire dal giugno del 1949 divennero i suoi primi velivoli AEW con la denominazione PO-1W (successivamente mutata in WV-1) in base al sistema all'epoca in vigore.\nPrima della revisione complessiva del progetto (svolta nel corso del 1950) che condusse alla realizzazione del Super Constellation, erano stati realizzati complessivamente 233 velivoli, dei quali 26 impiegati dalle forze armate.\nVersioni.\n\"I dati sulle versioni sono tratti da \"www.uswarplanes.net\"\".\nUtilizzatori.\nCivili.\n\"Lista parziale\"\nIncidenti.\nNel corso della loro lunga vita operativa i Constellation risultano essere stati coinvolti in 72 incidenti di diverso tipo. Uno di questi, testimonianza del clima internazionale all'epoca della guerra fredda, fu quello occorso al volo El Al 402 il 27 luglio 1955. Nel 1950 il Volo Air India 245 operato dal Constellation \"Malabar Princess\" era precipitato sul Monte Bianco nei pressi del confine fra Italia e Francia, uccidendo tutti i passeggeri a bordo.\nCinematografia.\nNel film The Aviator di Martin Scorsese viene documentata una parte della storia dello sviluppo del Constellation, che vide una collaborazione attiva da parte del magnate Howard Hughes.\nNel 1954 fu girato il film Prigionieri del cielo, quasi interamente ambientato a bordo del quadrimotore con John Wayne nella parte del comandante pilota. L'aereo che compare nel film tuttavia non \u00e8 un Super Constellation, infatti non presenta la tripla deriva, ma probabilmente un Douglas DC-6.\nUn terzo film, dal titolo Malabar Princess, risalente al 2004 ripercorre la vicenda del volo Air India 245 occorso ad un esemplare della serie L-749A il giorno 3 novembre 1950."}
{"id": "558134", "revid": "729019", "url": "https://it.wikipedia.org/wiki?curid=558134", "title": "Boeing C-97 Stratofreighter", "text": "Il Boeing C-97 Stratofreighter fu un aereo da trasporto tattico pesante quadrimotore e monoplano ad ala bassa sviluppato dall'azienda aeronautica statunitense Boeing nella seconda parte degli anni quaranta e prodotto dalla fine del decennio all'inizio degli anni cinquanta.\nLa progettazione inizi\u00f2 nel 1942, come sviluppo del bombardiere Boeing B-29 Superfortress, venendo portato in volo per la prima volta nel 1944.\nTra il 1947, anno in cui entr\u00f2 in servizio, ed il 1958, vennero costruiti 888 esemplari di C-97 in diverse varianti, tra questi 816 furono designati KC-97 Stratofreighter e venendo utilizzati come aerocisterne. I C-97 svolsero un ruolo importante nel Blocco di Berlino, nella Guerra di Corea e nella Guerra del Vietnam. Alcuni esemplari furono utilizzati come posto di comando volante per lo Strategic Air Command, mentre altri vennero modificati per l'utilizzo dagli ARRS (\"Aerospace Rescue and Recovery Squadrons\", squadroni di salvataggio e recupero aerospaziale).\nDopo esser stato sostituito dal KC-135 Stratotanker, venne assegnato come trasporto all'ANG fino al 1978, dimostrando una straordinaria longevit\u00e0.\nDa questo modello venne sviluppato il progetto per il Boeing 377 Stratocruiser.\nStoria del progetto.\nLo \"Stratofreighter\" venne sviluppato verso la fine della Seconda guerra mondiale allargando la parte superiore della fusoliera, mentre il resto del velivolo era praticamente uguale al B-50 Superfortress. Fu costruito prima della morte del presidente della Boeing Philip G. Johnson.\nIl prototipo XC-97 era equipaggiato con quattro radiali Wright R-3350 da 1\u00a0640\u00a0kW (2\u00a0200\u00a0hp); Il 9 gennaio 1945 il prototipo pilotato dal Maggiore Curtin L. Reinhardt, vol\u00f2 da Seattle a Washington in 6 ore e 4 minuti, con una media di 616\u00a0km/h (383\u00a0mph) con 20\u00a0000 lb di carico, velocit\u00e0 impressionante per quei tempi per un aereo cos\u00ec grande. I modelli che furono poi prodotti furono equipaggiati con motori Pratt &amp; Whitney Wasp Major da 2\u00a0610\u00a0kW (3\u00a0500\u00a0hp), gli stessi del B-50.\nIl C-97 aveva un carico utile di 35\u00a0000\u00a0lb (16\u00a0000\u00a0kg) e poteva portare due camion normali o carri armati leggeri. Il C-97 fu anche il primo aereo da trasporto prodotto in massa con cabina pressurizzata, che rendeva possibili missioni con raggio pi\u00f9 lungo pi\u00f9 confortevoli per equipaggio e passeggeri.\nIl C-97 fu utilizzato per l'evacuazione durante la Guerra di Corea. Il C-97 ha anche partecipato ad operazioni nel Biafra durante la Guerra civile nigeriana. Volando a bassa quota per evitare i radar, almeno due C-97 andarono perduti.\nLo Strategic Air Command dell'USAF utilizz\u00f2 i C-97 Stratofreighter dal 1949 al 1978 come posto di comando volante. Mentre solo 60 furono i C-97 da trasporto prodotti, 812 di essi furono costruiti e designati come KC-97 Stratotanker, variante per il rifornimento in volo. Dal C-97 deriv\u00f2 il Boeing 377 Stratocruiser, lussuoso aereo di linea transoceanico.\nDue C-97 sono ancora attivi ed in condizioni di volo, uno, viene usato da un privato come warbird, l'altro nella lotta aerea antincendio."}
{"id": "558136", "revid": "287204", "url": "https://it.wikipedia.org/wiki?curid=558136", "title": "Dean Benedetti Jazz Festival", "text": ""}
{"id": "558137", "revid": "15756", "url": "https://it.wikipedia.org/wiki?curid=558137", "title": "Bristol Freighter", "text": "Il Bristol Freighter fu un aereo da trasporto bimotore, monoplano ad ala alta, sviluppato dall'azienda aeronautica britannica Bristol Aeroplane Company negli anni quaranta.\nCaratterizzato principalmente dalla presenza di un ampio portellone da carico posizionato all'apice anteriore della fusoliera, ottenne un buon successo commerciale, venendo impiegato sia nell'aviazione civile, da varie compagnie aeree sia cargo che passeggeri nazionali ed estere, che in quella militare, dai primi anni cinquanta fino alla fine degli anni settanta.\nStoria del progetto.\nNei primi anni quaranta la Bristol Airplane Company aveva avviato lo sviluppo di un ambizioso progetto destinato al trasporto di linea passeggeri, il Bristol Brabazon, ma la sua complessit\u00e0 sugger\u00ec ai vertici dell'azienda di affiancarne uno meno impegnativo, indicato come Type 170. Successivamente, il l'Air Ministry, il ministero statale che nel Regno Unito era deputato all'intera gestione dell'aviazione nazionale, manifest\u00f2 interesse per il progetto, ritenendo che avrebbe potuto essere utilizzato come un robusto velivolo da trasporto in grado di operare da piste non preparate; di conseguenza l'Air Ministry emise una specifica, indicata come 22/44, che indicava le prestazioni gi\u00e0 in grado di essere fornite dal modello in sviluppo a condizione che il progetto fosse modificato in modo che fosse compatibile con il trasporto aereo del camion da 3 tonnellate in dotazione alla British Army durante la Seconda guerra mondiale. Con il termine del conflitto l'Air Ministry emise una nuova specifica, la C.9/45, per la fornitura di un velivolo militare da trasporto pesante in grado di trasportare un carico utile di 3 tonnellate e di operare da aree tropicali, zone che coperte da foreste pluviali necessitavano di piste d'atterraggio corte e non preparate.\nIl progetto era relativo a un velivolo di costruzione interamente metallica, bimotore, monoplano ad ala alta, basato sul Bristol Bombay prebellico, utilizzando ali della stessa sezione e rastremazione ma caratterizzate da un bordo d'attacco e un bordo d'uscita dritti con due longheroni al posto dei sette utilizzati nel Bombay. La fusoliera, a sezione quadrata, era libera da ostacoli interni; nel progetto originale questa doveva essere accessibile tramite una botola all'apice anteriore, ma i requisiti del Ministero dell'aeronautica richiedevano una modifica installando nel naso del velivolo dei portelloni a conchiglia. Vennero fatti sforzi considerevoli per massimizzare il volume interno utilizzabile dell'aeromobile al fine di accogliere prontamente il trasporto di carichi voluminosi. La piattaforma di volo era posizionata sopra lo spazio di carico sul naso per non ostruire l'accesso; l'equipaggio sarebbe entrato nella cabina di pilotaggio tramite una scala verticale fissa sul lato del vano di carico. La propulsione doveva essere fornita da una coppia di motori, sviluppo del Bristol Perseus che utilizzava una stella di nove cilindri del 18 cilindri doppia stella Bristol Centaurus, ciascuno in grado di erogare .\nAll'inizio, era stato previsto che il Cargo avrebbe svolto un ruolo logistico nel teatro bellico del sud-est asiatico, essendo gestito dal British Far East Command. Tuttavia, poich\u00e9 stava diventando evidente che il conflitto sarebbe finito prima che il modello potesse entrare in servizio, \u00e8 stata posta un'enfasi crescente sull'adattamento dell'aeromobile per soddisfare le richieste degli operatori civili. Un'analisi dei costi dimostr\u00f2 che per l'uso civile sarebbe stato pi\u00f9 economicamente vantaggioso aumentare il peso complessivo del progetto da a libbre e adottare come propulsore il pi\u00f9 potente motore Bristol Hercules. Venne anche considerato che data la possibilit\u00e0 di entrare nella fascia di mercato per un aereo passeggeri adatto per l'uso da piste non preparate, era da sviluppare una versione priva dei portelloni anteriori e in grado di trasportare fino a 36 passeggeri, indicata come \"Wayfarer\".\nIl primo prototipo, terminato nel corso del 1945, venne immatricolato G-AGPV e portato in volo per la prima volta il 2 dicembre di quello stesso anno dalla pista dell'aeroporto aziendale di Filton dal pilota collaudatore Cyril Uwins. Dopo le prime prove di volo Uwins si espresse positivamente, ritenendo che l'aereo fosse generalmente soddisfacente, ma richiese che il piano di coda fosse abbassato e aumentata l'apertura alare in modo da consentire all'aereo di essere assettato per volare \"a mani libere\" su un'ampia gamma di posizioni del centro di massa.\nTecnica.\nAlla fine del 1944 il nuovo aereo era stato ragionevolmente messo a punto, grazie all'impiego di una robusta ala alta multilongherone, quella del Bristol Bombay, bombardiere-trasporto del 1935. Essa era abbinata a piani di coda convenzionali, con un timone munito di un vistoso bordo d'attacco allungato.\nLa fusoliera era invece di nuovo tipo, rappresentata da una struttura vagamente \"a goccia\", con una stiva di carico di 9,75 x 2,43 (larghezza) x 2,03 (altezza). Vi era anche un piccolo compartimento posteriore, scollegato rispetto alla stiva da carico. Il volume complessivo era di 66 m\u00b3.\nL'elemento innovativo per l'epoca era la presenza di un portellone a valva, verticale, che si apriva per scaricare o caricare veicoli leggeri e altri carichi ingombranti. I piloti erano alloggiati sulla sommit\u00e0 della fusoliera, con un'ottima visibilit\u00e0.\nI motori erano due Bristol Hercules sistemati sull'ala. Erano robusti motori radiali, di vecchio tipo ma aggiornati con tecnologie pi\u00f9 moderne. Il carrello d'atterraggio, triciclo anteriore, era fisso perch\u00e9 l'incremento di velocit\u00e0 non avrebbe compensato, nella sua modestia, l'aumento di peso di 181\u00a0kg.\nMa nonostante la velocit\u00e0 di sviluppo, il nuovo aereo vol\u00f2 solo il 2 dicembre 1945, quando la guerra era finita, mentre il mercato era invaso dai surplus bellici. Un aereo di questo tipo era assai obsoleto, ma economico.\nPer provare a far primeggiare i pregi rispetto ai difetti, un modello venne introdotto anche con allestimento civile: si chiamava Wayfarer e trasportava 36 passeggeri, senza portellone anteriore. Un altro, pure civile, era dotato di un pavimento rinforzato e trasportava fino a 5400\u00a0kg di carico.\nImpiego operativo.\nSubito dopo la fine della guerra, il mondo si preparava a nuovi, rapidi sviluppi. Tra questi, il trasporto via aria di grandi numeri in termini di passeggeri e materiali.\nIl secondo prototipo del Bristol Freighter decoll\u00f2 nel 1946, venendo utilizzato subito dalla Channel Islands, che in pochi mesi traghett\u00f2 tra i lati della Manica 10.000 passeggeri in 358 voli. Un terzo prototipo, un Freighter standard, venne utilizzato anch'esso in maniera operativa, con l'inaugurazione (10 luglio 1948) del trasporto auto-passeggeri tra l'Inghilterra e la Francia. In seguito esso venne anche usato durante il ponte aereo per Berlino, perch\u00e9 la sua rapidit\u00e0 nello scaricare materiali risult\u00f2 preziosa.\nEsso era talmente rapido nelle operazioni che poteva, nel breve tempo concesso a causa della congestione dell'aeroporto, anche caricare eventuali materiali, oltre che scaricare quelli portati: era l'unico a potere fare questa doppia operazione. Cos\u00ec questo apparecchio, dall'aspetto brutto e sgraziato, fu in grado di stabilire alcuni importanti record di efficienza, dimostrando che l'aspetto e la velocit\u00e0 massima, per un aereo da trasporto, non sono effettivamente importanti quanto altre qualit\u00e0.\nDopo questo esordio molto positivo, l'economico Bristol Freighter cominci\u00f2 ad operare in una certa quantit\u00e0 attraverso le rotte di tutto il mondo. L'ala fu ingrandita, e i motori vennero portati a standard di maggiore potenza. Cos\u00ec dagli Hercules 630, 1670 cavalli al decollo, di provenienza civile, si pass\u00f2 al -670 da 1690 cv, e poi al -734 da 1980 cv. Il muso venne allungato, e cos\u00ec nacque il Bristol Freighter Type 170 Mk.31, che segn\u00f2 un colpo importante con l'aeronautica pakistana, che ne ordin\u00f2 38 esemplari, consegnati tra il 1953 e il 1955. Altri vennero venduti all'Argentina, al Canada e alla Nuova Zelanda.\nLa versione Mk.32 era stata sviluppata per la Silver City Airways, ovvero per un vettore civile. Questa macchina era conosciuta anche come \"Superfreighter\" e poteva portare ben tre auto, o due auto grandi e 23 passeggeri.\nIn pochi anni, la Channel Air Bridge e la Channel Island trasportarono (entro il dicembre 1961) oltre 1 milione e mezzo di passeggeri e 600.000 auto. Si trattava di un valore davvero notevole per tali lenti apparecchi. Nel 1962 le due compagnie si fusero e diedero origine alla British United Air Ferries, che disponeva di 24 Freighter, 18 dei quali Mk.32. Una compagnia analoga si form\u00f2 in Nuova Zelanda negli stessi anni e si chiamava SAFE.\nL'ultimo di 214 esemplari venne prodotto nel 1958. A met\u00e0 degli anni sessanta erano stati compiuti 787.587 atterraggi, pi\u00f9 che le ore di volo (750.254), perch\u00e9 le tratte erano brevi.\nAl 1963 la fatica delle strutture impose di mettere a terra tutte le versioni precedenti alla Mk.32, e alla met\u00e0 degli anni '60 ne restavano in linea 147. Nel 1970 erano ridotti a una settantina.\nLa SAFE neozelandese, che operava sopra lo Stretto di Cook, aveva accumulato con tale aereo 32.000 ore di volo e 51.000 atterraggi, quando finalmente, nel 1986, cess\u00f2 le operazioni. Il tempo tra le revisioni era stato di 3000 ore, un record per un apparecchio a pistoni: un aeroplano che nella pi\u00f9 tipica tradizione inglese era tanto brutto quanto efficiente. Gli ultimi tre esemplari vennero comprati dalla Trans Provincial canadese, e vennero inviati su di una impegnativa tratta sopra l'Oceano Pacifico.\nUna volta in Canada, questi aerei, assieme ad un esemplare inglese, hanno cominciato ad operare sulle lunghe distanze tipiche di questo grande e spopolato paese nordamericano. La loro ridotta necessit\u00e0 di manutenzione e la facilit\u00e0 d'impiego si sono dimostrate preziose per tale piccola compagnia, impegnata con voli regolari o a domanda per clienti civili con vari tipi di macchine, anfibie e terrestri, ma sempre di tipo obsoleto. Qui il Freighter ha concluso la sua carriera operativa.\nIn termini militari, il Freighter era decisamente obsoleto gi\u00e0 quando nacque, e d'altra parte mai gli fu chiesto di essere \"avanzato\" in qualche senso. Tutto quello che significava per questo progetto era essere pratico e semplice. L'aeronautica pakistana ne fece ampio uso in ambienti montani, e nel 1961 ne us\u00f2 5 in funzione anti-locuste, equipaggiati con irroratori di insetticidi. Altri 12 erano stati comprati dalla Nuova Zelanda, e alcuni di questi vennero anche prestati alla SAFE.\nL'unico problema in termini di efficienza era casomai la mancanza del portellone di carico posteriore: \u00e8 intuitivo che quello anteriore non poteva essere aperto in volo, e quindi serviva solo per le operazioni di carico e di scarico a terra. Un portello posteriore, invece, consente operazioni di aviolancio, anche di materiali pesanti, mentre lascia al muso la possibilit\u00e0 di alloggiare avionica di una certa importanza.\nGli sviluppi verso questa configurazione \"definitiva\" di macchine da trasporto tattico cominciavano ad essere disponibili gi\u00e0 all'epoca, con i primi C-82A Packet, antesignani dei definitivi C-119 Flying Boxcar. Va detto che essi erano macchine molto pi\u00f9 grandi e pesanti, oltre che sofisticate, ma la strada era gi\u00e0 tracciata (alcuni aerei, come i grandi C-5 Galaxy hanno addirittura portelli sia anteriori che posteriori, ma si tratta di eccezioni).\nIn definitiva, questa macchina era piuttosto rudimentale: nessun radar, nessun motore sofisticato o elementi strutturali avanzati. La sua economicit\u00e0 di esercizio era per\u00f2 molto interessante, il portello anteriore era gi\u00e0 un vantaggio ma per giunta era anche basso, e quindi facilitava il carico di oggetti pesanti. Anche le superfici di controllo dei flap e dell'apertura del portello erano molto semplici, elettro-idrauliche, mentre l'ala multilongherone era molto robusta e duratura.\nPer quel che doveva fare, il Freighter era certamente adeguato, e riusc\u00ec tutto sommato a farsi valere nel difficilissimo mercato degli aerei da trasporto postbellici, interamente dominato dai prodotti statunitensi."}
{"id": "558138", "revid": "729019", "url": "https://it.wikipedia.org/wiki?curid=558138", "title": "Blackburn Beverley", "text": "Il Blackburn B-101 Beverley era un aereo quadrimotore da trasporto strategico ad ala alta prodotto dall'azienda britannica Blackburn and General Aircraft Limited negli anni cinquanta e rimasto in servizio nella Royal Air Force, nell'ambito del RAF Transport Command, dal 1955 al 1967.\nSviluppo del progetto.\nIl progetto di questo grande aereo da trasporto fu inizialmente sviluppato con il nome di G.A.L. 60 \"Universal Freighter\" dalla General Aircraft Limited i cui progettisti ne avevano approfondito l'idea fin dall'immediato dopoguerra, basandosi sulle esperienze maturate con la costruzione dell'aliante da trasporto pesante Hamilcar, ipotizzandone potenzialit\u00e0 di impiego sia sul mercato civile che su quello militare.\nLo studio preliminare fu proposto all'Air Ministry in risposta alla specifica C.3/46 con la quale veniva richiesta la realizzazione di un velivolo destinato al trasporto tattico capace di trasportare carichi di su tratte di almeno .\nNel corso del processo di sviluppo del G.A.L. 60, il 1\u00ba gennaio 1949 la General Aircraft si fuse con la Blackburn Aircraft dando origine alla nuova realt\u00e0 industriale denominata \"Blackburn and General Aircraft Limited\" che prosegu\u00ec inalterata l'opera di completamento del prototipo dell'aereo, portato in volo per la prima volta il 20 giugno 1950.\nIl velivolo si presentava nelle forme di un monoplano quadrimotore ad ala alta con ampia e profonda fusoliera accessibile sia tramite porte sul lato sinistro che mediante l'apertura di portelloni posteriori destinati al movimento dei carichi pi\u00f9 ingombranti, quali bulldozer, fuoristrada o cannoni. Il carrello d'atterraggio era di tipo triciclo anteriore ed era fisso ed ammortizzato, al fine di sopportare meglio le avverse condizioni previste nel caso di operazioni da piste semipreparate o da terreni accidentati.\nIl positivo esito delle prove di volo consent\u00ec allo \"Universal Freighter\" di prendere parte alla Mostra internazionale e esposizione di volo di Farnborough, tenutosi nel settembre del 1950, durante la quale venne annunciato l'ordine per un secondo esemplare. Nei primi mesi del 1951 la Blackburn propose di cambiare la motorizzazione del G.A.L. 60, passando dagli originari Bristol Hercules 730, capaci di una potenza pari a , ai pi\u00f9 potenti Bristol Centaurus da , in quanto i pi\u00f9 recenti sviluppi nelle tecniche di lancio con il paracadute di carichi ingombranti rendevano meno stringenti le necessit\u00e0 di velivoli da trasporto con caratteristiche STOL. Per gli stessi motivi fu rivista la forma del portellone posteriore della fusoliera che fu reso completamente amovibile, al fine di agevolare le operazioni di rilascio del carico durante il volo.\nL'Air Ministry richiese quindi nuovi test con il primo prototipo che, superati ancora una volta suscitando notevole impressione negli osservatori, condussero all'autorizzazione a procedere con le modifiche suggerite. Il secondo esemplare, identificato sia come G.A.L. 65 che come Blackburn B-100, fu denominato \"Universal Freighter\" Mk.2 e portato in volo per la prima volta il 14 giugno del 1953; per altro gi\u00e0 sul finire del 1952 la Blackburn sottoscrisse un contratto per la fornitura di venti esemplari (da consegnare a partire dal 1955) che ricevettero il nome ufficiale di Beverley. Secondo alcuni un secondo contratto per ventisette ulteriori aerei fu siglato nel maggio del 1954, mentre altri riportano tre diversi ordini (per il medesimo totale di ventisette velivoli) sottoscritti tra il 30 luglio 1954 ed il 24 settembre 1956.\nTutti gli esemplari di serie ricevettero la denominazione di fabbrica di \"B-101\" e furono registrati dalla RAF come \"Beverley C.Mk 1\"; ulteriori proposte di sviluppo identificate dalla Blackburn come \"B-107\" e \"B-107A\" non andarono oltre lo stadio progettuale.\nTecnica.\nCellula.\nIl Beverley aveva struttura interamente metallica ed era caratterizzato dalle dimensioni mastodontiche della fusoliera, realizzata su due distinti livelli, che si raccordava ai piani di coda tramite una singola trave nella quale era ricavata una cabina in grado di ospitare 36 soldati oppure 30 paracadutisti equipaggiati. All'estrema prua era invece disposta la cabina di pilotaggio con postazioni affiancate per due piloti.\nLa fusoliera aveva sezione rettangolare e, a parte la prua dalla tozza forma conica, misurava di lunghezza, di larghezza e d'altezza. Il pavimento era realizzato in alluminio corrugato ricoperto da lamine lisce, ed era in grado di reggere un peso di per ft\u00b2 (pari a circa per m\u00b2). La parte inferiore della fusoliera poteva essere utilizzata come cabina per 58 passeggeri o per 48 paracadutisti. In apposita configurazione, era possibile alloggiare nel vano di carico fino a 48 barelle per l'evacuazione di feriti. Il massimo carico paracadutabile, grazie anche ai portelloni con apertura a valva, era pari a mentre il massimo carico complessivamente trasportabile arrivava a . Era possibile, nell'ambito dei limiti indicati, definire soluzioni di trasporto misto (passeggeri e merci) secondo le necessit\u00e0 della singola missione.\nL'ala era disposta al livello del dorso della fusoliera, perci\u00f2 a da terra, ed alloggiava, entro la prima met\u00e0 dell'apertura, le gondole dei motori; nella met\u00e0 pi\u00f9 esterna le ali assumevano diedro leggermente positivo. Il disegno in pianta era rastremato dalla radice verso l'estremit\u00e0, sia sul bordo d'entrata che su quello d'uscita. Anche i piani di coda presentavano diedro positivo (formando un angolo di 7\u00b045') e apertura di al fine di mantenere al di fuori della scia generata dalle eliche dei motori sia gli equilibratori che le doppie derive disposte alle loro estremit\u00e0.\nIl carrello d'atterraggio era di tipo triciclo anteriore e fisso; l'elemento anteriore era dotato di due ruote mentre le due gambe posteriori erano dotate ciascuna di quattro ruote, per facilitare le operazioni da terreni non perfettamente preparati. Le gambe degli elementi posteriori erano collegate mediante strutture tubolari metalliche sia all'ala (in corrispondenza delle gondole dei motori interni) sia al ventre della fusoliera (a circa met\u00e0 della sua lunghezza).\nMalgrado il peso trasportabile, grazie alla configurazione delle ali (dotate di ipersostentatori attuati elettricamente) ed alla robustezza del carrello, il Beverley era in grado di effettuare atterraggi in spazi estremamente ridotti.\nMotori.\nIl Beverley fu equipaggiato, a partire dal secondo prototipo, con quattro Bristol Centaurus, motore radiale a diciotto cilindri disposti su doppia stella; sui velivoli di serie furono installati i \"Centaurus 173\" ciascuno dei quali era in grado di sviluppare la potenza di , accoppiati ad eliche quadripala Rotol dal diametro di .\nImpiego operativo.\nMilitare.\nLa prime consegne ai reparti della Royal Air Force avvenne il 12 marzo 1956, presso il \"47th Squadron\" di base ad Abingdon-on-Thames seguito dal \"53rd Squadron\" febbraio del 1957, che procedette alla graduale sostituzione dei propri Handley Page Hastings. Seguirono il \"30th\" (ad aprile del 1957), l\"'84th\" (maggio 1958) ed il \"34th Squadron\" (formato \"ex novo\" nei primi mesi del 1959).\nNel corso del 1967 la vita operativa dei Beverley fu segnata dall'acquisizione da parte della RAF dei nuovi Lockheed C-130 Hercules ed il 16 settembre si tenne la cerimonia ufficiale di congedo presso la base di Abingdon; l'ultimo esemplare doveva essere ritirato alla fine di quell'anno ma il 15 dicembre fu protagonista di un incidente durante una missione di addestramento nella giungla malese.\nCivile.\nSebbene progettato anche per essere destinato al mercato civile, il Beverley non riusc\u00ec a suscitare l'interesse dei vettori del settore. Un solo esemplare ottenne un certificato di idoneit\u00e0 al volo temporaneo, valido per quattro mesi dal settembre del 1955 per un'operazione di trasporto da svolgere nel Sultanato di Mascate e Oman per conto della Iraq Petroleum Company da parte della \"General Hunting Clan Air Transport\". L'aereo (immatricolato G-AOEK) trasport\u00f2 di attrezzature e materiali nel corso di nove voli della durata di circa due ore ciascuno tra il porto di Mesaieed e la localit\u00e0 di Fahd, situata in piena zona desertica. Fu calcolato che un sistema alternativo di trasporto di quei materiali, basato prima su un tragitto via nave per proseguire poi via terra, avrebbe richiesto due settimane di tempo per ciascun viaggio.\nEsemplari attualmente esistenti.\nAlla fine del 2020 esiste ancora un solo esemplare di Beverley: l'esemplare con la matricola XB259, rimasto esposto presso il \"Museum of Army Transport\" fino alla sua chiusura nel 2003. Successivamente spostato nell'area museale presso Fort Paull, fortificazione non distante da Kingston upon Hull, \u00e8 stato acquistato da Martyn Wiseman, alto dirigente della Condor Aviation che intende trasferirlo a Birchwood Lodge, un campo d'aviazione privato situato nelle vicinanze di York, non distante dall'orignario impianto di produzione."}
{"id": "558142", "revid": "963244", "url": "https://it.wikipedia.org/wiki?curid=558142", "title": "Aethelheard del Wessex", "text": ""}
{"id": "558143", "revid": "834", "url": "https://it.wikipedia.org/wiki?curid=558143", "title": "Nicolaus Laurenti", "text": ""}
{"id": "558144", "revid": "84184", "url": "https://it.wikipedia.org/wiki?curid=558144", "title": "Handley Page Hastings", "text": "LHandley Page Hastings fu un quadrimotore aereo da trasporto tattico sviluppato dall'azienda aeronautica britannica Handley Page Limited nei tardi anni quaranta.\nSviluppato parallelamente al simile Handley Page Hermes destinato al mercato dell'aviazione commerciale come aereo di linea, venne adottato da Royal Air Force (RAF) e Royal New Zealand Air Force (RNZAF), le aeronautiche militari rispettivamente di Regno Unito e Nuova Zelanda, rimanendo in servizio dal 1947 al 1967 venendo sostituito dallo statunitense C-130 Hercules.\nStoria del progetto.\nNel 1944 l'Air Ministry, il ministero che nel Regno Unito era responsabile dell'intera gestione dell'aviazione civile e militare, emise una specifica, identificata come C.3/44, per la fornitura di un nuovo velivolo da trasporto a lungo raggio per i reparti della Royal Air Force (RAF), l'aeronautica militare britannica. Per soddisfare tale esigenza l'ufficio tecnico della Handley Page avvi\u00f2 lo sviluppo di un nuovo progetto, indicato come H.P.67, attingendo all'esperienza acquisita con il bombardiere HP.66, sviluppo dell'Handley Page Halifax rimasto allo stadio progettuale, un monoplano di costruzione interamente metallica con ala bassa a sbalzo e impennaggio di coda convenzionale monoderiva, del quale vennero riutilizzati i disegni delle ali, rastremate e caratterizzate da un marcato diedro positivo, abbinandole ad una fusoliera dalla sezione circolare adatta alla cabina pressurizzata fino a 5,5 psi (38 kPa). Il carrello d'atterraggio era di tipo triciclo posteriore con elementi anteriori dotati di gambe di forza retrattili e ruotino d'appoggio posteriore posizionato sotto la coda, mentre la propulsione era affidata a quattro motori Bristol Hercules 101, dei radiali 14 cilindri doppia stella dotati delle innovative valvole a fodero, racchiusi in cappottature aerodinamiche e montati sul bordo d'attacco alare. In servizio l'aereo era gestito da un equipaggio di cinque persone e poteva ospitare 30 paracadutisti, 32 barelle e 28 altri feriti seduti, o 50 militari di truppa completamente equipaggiati.\nAllo stesso tempo un'altra specifica dell'Air Ministry era stata emessa allo scopo di sostituire gli Handley Page Halifax in servizio civile con un modello pi\u00f9 specificamente adatto al trasporto passeggeri di linea, in grado di trasportare 34 passeggeri in prima classe o 50 in classe turistica e dotato di compartimento pressurizzato. A tale scopo lo staff tecnico deriv\u00f2 dall'Hastings il simile Handley Page Hermes.\nI due progetti risultavano avere un'impostazione quasi identica, un grande quadrimotore monoplano di costruzione interamente metallica caratterizzato da una fusoliera a sezione circolare e la cui propulsione era assicurata da motori radiali posti in altrettante gondole sul bordo di attacco dell'ala posizionata bassa. L'unica soluzione tecnica evidente che contraddistingueva la linea dell'Hermes civile dall'Hastings militare era l'adozione di un diverso carrello d'atterraggio, un triciclo anteriore completamente retrattile con l'elemento anteriore posto sotto il naso mentre il suo gemello adottava un pi\u00f9 classico con le due gambe di forza principali, anch'esse retrattili nell'ala, abbinate con un terzo elemento ruotato posteriore posizionato sotto la coda.\nIl prototipo venne portato in volo per la prima volta nella primavera del 1947, come Hastings C.Mk 1, seguito dal successivo C.Mk 2 che aveva piani di coda pi\u00f9 corti e pi\u00f9 in alto, oltre che avere serbatoi di minore capacit\u00e0.\nTecnica.\nStruttura.\nIl nuovo aereo era un quadrimotore da trasporto pesante, con una bella linea molto pulita, aerodinamica e del tutto libera dalle origini progettuali dei bombardieri convertiti, come ad esempio le predisposizioni per torrette difensive. L'aspetto ricordava notevolmente dei progetti prebellici, come l'Handley Page Arrow da bombardamento, con una lunga fusoliera assai inclinata grazie alla forma del carrello d'atterraggio.\nAerodinamicamente si trattava di un velivolo monoplano, con ala a sbalzo, con marcato diedro positivo, piani di coda del tutto convenzionali e con un timone verticale unico con prolungamento del bordo d'attacco. Il carrello era totalmente retrattile, di tipo triciclo posteriore.\nLe strutture erano totalmente metalliche, con una costruzione sostanzialmente tradizionale basata su numerose centine e longheroni. Molte strutture dell'ala, essenzialmente le centine, erano peraltro di tipo stampato, con fori di alleggerimento, per migliorare la robustezza e la rapidit\u00e0 di costruzione. L'ala era a struttura bilongherone, sul bordo d'uscita aveva nella parte interna, flaps a doppia apertura, flaps esterni e alettoni.\nL'abitacolo era molto stretto, con i due piloti avanti e dietro il navigatore e il meccanico di bordo, tutti strettamente raggruppati. Poi seguiva un piccolo vano per il commissario di volo, a sinistra del quale vi era la toilette per l'equipaggio. Il portello d'accesso era sotto l'abitacolo.\nDietro la prua vi era il vano per le apparecchiature elettroniche, che erano fondamentali per gli aerei postbellici, aumentati in pochissimi anni da quasi nulla ad un set completo di radio, radiogoniometro e altro ancora. Il muso, nonostante fosse appuntito e avesse in teoria lo spazio sufficiente, non aveva radar. Le antenne del radiogoniometro erano in una struttura a goccia sopra la fusoliera, mentre le radio avevano una doppia antenna filare tra il muso e la coda, oltre ad una piccola antenna a stilo, sempre sul dorso. Una cupolina per la navigazione stellare era posta sul tetto dell'abitacolo, visto che all'epoca questo era l'unico tipo di \"GPS\" disponibile. Infine vi erano le girobussole di navigazione, che assieme al radiogoniometro e alle stelle potevano assicurare una navigazione nominalmente assai precisa, sia pure dipendente dall'esperienza del personale e dalle condizioni ambientali.\nMotori.\nI motori erano quattro Bristol Hercules da 1675 hp radiali. Essi erano aerodinamicamente carenati con tanto di ogive di grandi dimensioni per le eliche metalliche e quadripala. Infine la capacit\u00e0 dei serbatoi ammontava a 14.420 litri, con la possibilit\u00e0 di aggiungere altri due serbatoi ausiliari subalari. I motori erano della stessa famiglia di quelli del Bristol Freighter, ma nonostante la maggiore massa, la velocit\u00e0 del ben pi\u00f9 aerodinamico Hastings era quasi il doppio maggiore.\nInterni.\nLe capacit\u00e0 di carico soffrivano della mancanza di un portellone di grande capacit\u00e0 posteriore o anteriore che fosse, ma in compenso vi era un grande portello sulla sinistra, dietro l'ala. Esso aveva una porta di tipo normale, ma questa era incastonata dentro un pi\u00f9 grande portellone di carico scorrevole all'indietro. La capacit\u00e0 di carico, in una fusoliera molto ampia e di elevato diametro, era di 30 paracadutisti o 50 soldati. Sotto il pavimento del vano di trasporto truppa, munito di sedili ripiegabili per ospitare materiali anche ingombranti, esisteva un vano per il carico di merci e bagagli minori.\nLungo la fusoliera vi erano finestrini, che servivano per le persone trasportate all'interno, dato che quasi tutta la lunghezza dell'aereo era destinata al vano di trasporto. I finestrini avevano la particolarit\u00e0 di essere sia rotondi che rettangolari, vi erano a partire da prua quattro dei primi, poi uno rettangolare, poi uno rotondo, ancora uno rettangolare, uno rotondo, uno rettangolare e infine, nel portello di carico, altri due rotondi. Dietro il lungo vano di carico vi era la toilette per i passeggeri, spartana ma con tutto l'occorrente. Dietro di questa vi era il vano in cui erano contenute le varie leve e tiranti dei piani di coda, e infine dietro anche la coda esisteva la luce di navigazione, nell'ogiva caudale.\nImpiego operativo.\nIl nuovo aereo entr\u00f2 in servizio con il No. 47 Squadron RAF molto in fretta, ovvero nell'ottobre 1947, appena 6 mesi dal primo volo. Questa unit\u00e0 e il No. 297 Squadron RAF vennero equipaggiati appena in tempo per partecipare, l'anno dopo, all'operazione Plainfire, ovvero il rifornimento di Berlino, che i sovietici avevano accerchiato ma che gli occidentali dimostrarono di poter rifornire dall'aria a tempo indefinito, sia pure con un grande sforzo logistico. Tra le macchine che contribuirono a rendere possibile questo vi erano 14 Hastings. La RAF partecip\u00f2 all'emergenza durata 15 mesi, volando quasi 50.000 missioni con tratte di 160 km in territorio controllato dai sovietici. Non mancarono n\u00e9 incidenti n\u00e9 tensioni anche gravi, ma alla fine gli Alleati avevano trasportato oltre 2 milioni di tonnellate di merce.\nGli Hastings avevano un nome impegnativo, quello della famosa battaglia in cui durante il 1066 cambi\u00f2 la storia della Gran Bretagna. Vennero impiegati come macchine da trasporto a medio raggio in numerosi teatri operativi, di cui Berlino fu solo il primo. Le sagome degli Hastings erano caratteristiche, essendo apparecchi assai snelli e simili ad aerei passeggeri, ma soprattutto con una colorazione caratteristica: bianca superiormente, con il muso in nero antiriflesso. Una specie di saetta nera divideva il dorso dal ventre, con una colorazione grigio metallica, che riguardava anche la coda. Anche le ogive erano nere. Nell'insieme l'aereo era ulteriormente valorizzato con tale livrea, in netto contrasto rispetto agli altri trasporti connazionali.\nGli aerei parteciparono a numerose crisi belliche, veloci e capaci com'erano nel dislocare le forze inglesi ovunque ve ne fosse la necessit\u00e0. Per esempio, queste macchine parteciparono in 12 esemplari alla guerra arabo-israeliana del 1956 (Operazione Musketeer), con i contrassegni a strisce gialle e nere sulle ali, tipici dell'operazione Overlord del 1944 (sbarco in Normandia).\nVennero destinate poi al ponte aereo di Cipro del 1958, quando essi rinforzarono il contingente su richiesta della Giordania, preoccupata dalla rivoluzione irachena di quell'anno e dalla rottura dei rapporti politici con tale Paese, mentre la Lega araba veniva sciolta nel contempo.\nAncora, entrarono in azione durante la Crisi del 1961 per difendere il Kuwait da una concreta minaccia di invasione irachena, e verosimilmente nella Campagna di Malesia, Kenya, Rhodesia e altri teatri d'impiego in cui le forze inglesi via via operarono nei turbolenti anni '50 e '60. Alle volte servirono solo a costituire un rapido deterrente di interposizione, ma non mancarono, come si \u00e8 detto, impieghi bellici veri e propri come macchina da rifornimento o lancio paracadutisti.\nGli Hastings, belli e veloci, ebbero anche abbastanza comprensibilmente un compito di trasporto VIP, con quattro esemplari della versione C.Mk 4.\nDopo circa 20 anni di servizio, gli Hastings vennero sostituiti dai primi C-130 Hercules inglesi, che avevano turboeliche capaci di garantire maggiori prestazioni. Gli Hercules avevano una potenza praticamente doppia, che rendeva possibile raddoppiare il carico utile e il raggio. Ma l'Hastings era solo di poco pi\u00f9 lento, a testimonianza della sua aerodinamicit\u00e0. La velocit\u00e0 di salita e la tangenza erano invece inferiori a causa del peggior rapporto potenza-peso (36 tonnellate vs 6.000 hp contro oltre 61 t. vs 20.000 hp).\nGli ultimi esemplari vennero tolti dal servizio nel 1968, ma questo per quel che riguarda il tipo da trasporto. L'Hastings da addestramento per i bombardieri pesanti inglesi, designato T. Mk 5, continu\u00f2, con il piccolo numero di macchine costruite, a volare quantomeno fino ai primi anni settanta.\nL'Hastings, nonostante le sue buone qualit\u00e0 non ebbe un successo di export. In pratica, era simile in prestazioni al DC-4 /C-54 americano, sensibilmente pi\u00f9 leggero ma soprattutto con motori da 1600 hp contro unit\u00e0 motrici da 2500. Ma nonostante questo consentisse una verosimile migliore economia di esercizio, e fosse testimoniante di una pi\u00f9 raffinata aerodinamica, il velivolo inglese era arrivato con quasi 10 anni di ritardo, per cui il mercato era stato saturato, nel dopoguerra, da migliaia di aerei statunitensi di seconda mano, con costi e standardizzazione molto vantaggiosi per i clienti.\nLa conseguenza fu che aerei non americani sopravvissero solo in situazioni di nicchia, per lo pi\u00f9 negli stessi Paesi che li produssero, e l'Hastings rimase un velivolo tra i tanti apparsi nel dopoguerra e poi, via via, messi da parte e dimenticati."}
{"id": "558145", "revid": "729019", "url": "https://it.wikipedia.org/wiki?curid=558145", "title": "Ilyushin Il-12", "text": "LIlyushin Il-12 (in cirillico \u0418\u043b\u044c\u044e\u0448\u0438\u043d \u0418\u043b-12, nome in codice NATO Coach) era un aereo da trasporto progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica negli anni quaranta per la compagnia aerea nazionale Aeroflot.\nBench\u00e9 destinato principalmente all'aviazione civile, venne utilizzato anche in ambito militare dalle forze aeree di Unione Sovietica, Cina e Corea del Nord.\nStoria del progetto.\nIl suo obiettivo era di sostituire il Lisunov Li-2, una variante del Douglas DC-3 costruita su licenza. Il nuovo aeroplano manteneva il classico aspetto dei bimotori dell'epoca, con una struttura metallica, ali monoplane e piani di coda convenzionali. Una delle innovazioni salienti rispetto all'Li-2 consisteva nell'adozione del carrello triciclo, che permetteva una maggiore visibilit\u00e0 durante il rullaggio e l'atterraggio. Anche la superficie alare era maggiorata a causa dell'incremento di potenza.\nL'Il-12 tenne il suo primo volo il 15 agosto 1945, mosso da due motori Diesel ACh-31 da 1.500 shp (1119\u00a0kW). Presto fu deciso di rimotorizzare l'aereo con i Shvetsov ASh-82 e in questa configurazione vol\u00f2 il 9 gennaio 1946\nDurante i test furono riscontrati problemi significativi quali la vulnerabilit\u00e0 dei propulsori e la necessit\u00e0 di un montante nella parte posteriore della fusoliera per impedire il rovesciamento a causa del centro di gravit\u00e0 anomalo. Ulteriori inconvenienti furono dati dall'uso del magnesio nella zona dei motori che in caso d'incendio rendevano quest'ultimo incontrollabile, con danneggiamento della struttura alare. Questo problema fu alla causa di uno schianto con la perdita di tutti gli occupanti. Il magnesio fu quindi rimpiazzato da leghe di alluminio.\nLa fusoliera aveva un volume considerevole ed era dotata di otto obl\u00f2 rettangolari per lato. L'equipaggio contava tre persone e l'apparecchio poteva trasportare 32 soldati, 32 paracadutisti o merci. C'era anche una versione civile che, sebbene fosse progettata per portare 32 passeggeri, era limitata da Aeroflot a 21, di cui 18 effettivamente imbarcati. Ne consegue che l'uso dell'Il-12 per questo servizio era antieconomico.\nComplessivamente furono costruiti qualcosa come 663 Il-12.\nSulla base di questo aereo fu poi sviluppato L'Ilyushin Il-14."}
{"id": "558147", "revid": "71155", "url": "https://it.wikipedia.org/wiki?curid=558147", "title": "Josephus Nicolaus Laurenti", "text": "Biografia.\nLaurenti pubblic\u00f2 nel 1768 \"Specimen Medicum, Exhibens Synopsin Reptilium Emendatam cum Experimentis circa Venena\", dissertazione sulla funzione velenosa di rettili e anfibi. Questo fu un importante libro di erpetologia, definendo oltre trenta generi di rettili e anfibi, contro gli appena nove generi descritti da Linneo nel suo \"Systema Naturae\" del 1758 ."}
{"id": "558149", "revid": "77358", "url": "https://it.wikipedia.org/wiki?curid=558149", "title": "Hyogo", "text": ""}
{"id": "558151", "revid": "963244", "url": "https://it.wikipedia.org/wiki?curid=558151", "title": "Sigeberht of Wessex", "text": ""}
{"id": "558153", "revid": "54666", "url": "https://it.wikipedia.org/wiki?curid=558153", "title": "Joseph Nicolaus Laurenti", "text": ""}
{"id": "558154", "revid": "486946", "url": "https://it.wikipedia.org/wiki?curid=558154", "title": "Cuthred of Wessex", "text": ""}
{"id": "558168", "revid": "287204", "url": "https://it.wikipedia.org/wiki?curid=558168", "title": "Cucco", "text": "Geografia.\nEsistono numerose frazioni denominate Cucco, che si trovano a:"}
{"id": "558169", "revid": "7336", "url": "https://it.wikipedia.org/wiki?curid=558169", "title": "Abacucco", "text": ""}
{"id": "558175", "revid": "287204", "url": "https://it.wikipedia.org/wiki?curid=558175", "title": "14 Aquilae", "text": "14 Aquilae (14 Aql) \u00e8 una stella binaria della costellazione dell'Aquila distante circa 498,9 anni luce.\nLa sua magnitudine apparente dalla Terra \u00e8 pari a 5,42.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. La sua magnitudine pari a 5,42 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella \u00e8 una bianca nella sequenza principale; possiede una magnitudine assoluta di -0,525 e la sua velocit\u00e0 radiale negativa indica che la stella si sta avvicinando al sistema solare.\nSistema stellare.\n14 Aquilae \u00e8 un sistema stellare formato da due componenti. La componente principale A \u00e8 una stella di magnitudine 5,42. La componente B \u00e8 una stella di magnitudine 6,4, separata da 0,1 secondi d'arco da A e con angolo di posizione di 40 gradi; la sua classe spettrale non \u00e8 stata identificata."}
{"id": "558177", "revid": "767487", "url": "https://it.wikipedia.org/wiki?curid=558177", "title": "La cinese", "text": "La cinese (\"La Chinoise\") \u00e8 un film del 1967 diretto da Jean-Luc Godard.\nIl soggetto \u00e8 ispirato al romanzo \"La cospirazione\" di Paul Nizan, descrive un gruppo di giovani rivoluzionari maoisti parigini alla vigilia del Sessantotto.\nTrama.\nParigi, 1967: cinque studenti universitari (tre ragazzi e due ragazze) di ideologia maoista radicale, si stabiliscono in un appartamento lasciato vuoto dai genitori di una di loro, Veronique, partiti per le vacanze.\nOltre a V\u00e9ronique, studentessa di filosofia, i giovani sono: Guillaume, aspirante attore di teatro; Yvonne, la proletaria del gruppo; Henri, laureando in chimica; infine il taciturno pittore Kirilov. Uno studente di colore di nome Omar, detto il \"Compagno X\", fa qualche apparizione per tenere lezioni di marxismo-leninismo. I giovani hanno riempito l'appartamento di slogan politici scritti su lavagne e sui muri, ma l'unico libro presente sugli scaffali delle librerie sembra essere il libretto rosso di Mao in molteplici copie; i due personaggi principali, V\u00e9ronique e Guillaume, sono inoltre legati da una relazione sentimentale, nella quale \u00e8 lei il partner dominante. Guillaume si interroga su come trasformare il loro rapporto e la propria pratica artistica in senso rivoluzionario. I due discutono la possibilit\u00e0 di intraprendere una lotta armata al sistema con atti terroristici violenti, e prevedono la necessit\u00e0 dell'assassinio politico al fine di raggiungere gli obiettivi rivoluzionari.\nYvonne \u00e8 una ragazza del popolo che candidamente dichiara di prostituirsi occasionalmente per avere qualche soldo extra da spendere in beni di consumo. Yvonne si occupa anche della pulizia dell'appartamento, e spesso insieme a Guillaume, recita in qualche sketch satirico contro l'imperialismo americano, e la politica del presidente degli Stati Uniti Lyndon Johnson nei confronti della guerra del Vietnam.\nV\u00e9ronique arriva a strumentalizzare i suoi sentimenti nei confronti di Guillaume a fini politici, e dichiara di non amarlo pi\u00f9 per insegnargli il concetto maoista del \"combattere su due fronti\". Durante un tragitto in treno, V\u00e9ronique incontra il filosofo comunista Francis Jeanson, celebre all'epoca per aver sostenuto la causa degli indipendentisti algerini contro il governo francese e aver subito nel 1960 un arresto e un processo per questo motivo. Interrogato da V\u00e9ronique sulla liceit\u00e0 della lotta armata, il filosofo porta allo scoperto le contraddizioni dottrinarie e logiche della studentessa e la ammonisce a non ricorrere all'uso della violenza nella lotta politica, poich\u00e9 fondamentalmente inutile.\nHenri, il pi\u00f9 riflessivo del gruppo ed il meno estremista, viene espulso dal collettivo perch\u00e9 accusato di \"revisionismo\" filo-sovietico, ironicamente rappresentato dalla sua strenua difesa del film \"Johnny Guitar\", diretto nel 1954 da Nicholas Ray.\nProprio come il personaggio di \"I demoni\" di Dostoevskij dal quale prende il nome, il Kirilov di Godard precipita nella pazzia e si suicida, identificando in maniera nichilista morte e rivoluzione.\nIl gruppo decide di compiere un atto dimostrativo, l'assassinio del Ministro della Cultura dell'Unione Sovietica durante la sua visita diplomatica ufficiale in Francia. V\u00e9ronique \u00e8 incaricata dell'esecuzione materiale. Raggiunge in auto con un complice l'hotel dove soggiorna il ministro ma fa uno sbaglio madornale: inverte le cifre del numero della stanza, finendo cos\u00ec per uccidere una persona sbagliata. La ragazza per\u00f2 non si perde d'animo, ritorna al piano desiderato e questa volta uccide l'uomo giusto per poi fuggire.\nL'estate dell'utopia volge ormai al termine, i genitori ritornano dalle vacanze, e anche l'incrollabile certezza ideologica di V\u00e9ronique e dei suoi amici sembra affievolirsi per poi stemperarsi, probabilmente, in una successiva normale vita borghese.\nProduzione.\nLe riprese in interni hanno luogo dal 6 al 31 marzo 1967 nell'appartamento di rue de Miromesnil a Parigi dove Godard vive con Anne Wiazemsky; al mattino prima di iniziare il lavoro i due devono rifare i letti per accogliere la troupe. La giovane attrice ha un complesso di inferiorit\u00e0 nei confronti della precedente moglie di Godard, Anna Karina, che ha recitato in tutti i suoi film Nouvelle Vague e la cui ombra si allunga anche su questo lavoro.\nLa scena della conversazione tra Wiazemsky e Jeanson viene ripresa il 13 marzo su un treno di pendolari nei dintorni di Parigi, per un totale di ben 12 minuti utili inseriti nella versione finale del film. Il ricorso alla lotta armata viene messo alla berlina proprio in questa sequenza, che dimostra l'inutilit\u00e0, l'inattualit\u00e0 e l'artificialit\u00e0 delle posizioni filo-maoiste in Francia.\nRegia.\nTematiche.\nFilm fortemente politico, \"La Chinoise\" anticipa gli avvenimenti del maggio francese, che nel 1968 avrebbero dato il via alla stagione della contestazione.\nL'escalation dell'offensiva militare statunitense in Vietnam, ed in particolare la rivoluzione culturale avviata in Cina dalle guardie rosse di M\u00e1o Z\u00e9d\u014dng, sono al centro del soggetto della pellicola.\nGodard sottolinea il ruolo che esercitano alcuni oggetti, come il libretto rosso di Mao, o organizzazioni, come il Partito Comunista Francese ed altre fazioni di sinistra, nello sviluppo ideologico e pratico del gruppo di studenti protagonisti del film. Il regista mantiene comunque un punto di vista ambiguo verso la vicenda narrata: non \u00e8 infatti chiaro se Godard nutra simpatia per i personaggi del film, se ne condivida le idee o se ironizzi piuttosto apertamente sugli infantilismi rivoluzionari di V\u00e9ronique e compagni.\nStile.\nLe innovazioni stilistiche presenti nell'opera hanno reso il film una delle pellicole pi\u00f9 celebri di Godard. La conservazione dei ciak all'inizio delle inquadrature, la sottolineatura del \"cinema nel cinema\" con scene in cui viene mostrato l'operatore Raoul Coutard intento a riprendere le scene, gli effetti di straniamento brechtiano dei personaggi ed il montaggio frenetico che mette in rapporto visivo vari elementi della cultura contemporanea (come copertine di libri e di fumetti, foto di personaggi famosi, pubblicit\u00e0) hanno fatto parlare i critici di \"Godardismo\", neologismo coniato appositamente per definire lo stile del regista.\nIl montaggio di \"La cinese\" instaura tra le varie inquadrature una logica differente da quella della narrazione o dello spettacolo. Il film si pone come momento di riflessione su un progetto di reinvenzione non solo stilistica (o \u201cd'autore\u201d) ma soprattutto dialettica del linguaggio cinematografico. Questo tentativo passa attraverso un modello stilistico che prevede l'isolamento dell'attore in un piano ravvicinato (sullo sfondo di un'immagine che spiega il suo discorso), in modo da mettere in rapporto l'attore con la macchina da presa che lo filma e rivela al tempo stesso l'artificio della recitazione. In questa fissit\u00e0 le inquadrature si trasformano da scene di un film a pagine di un libro, un ideale \u201clibretto rosso\u201d del cinema.\nColonna sonora.\nMao Mao.\nClaude Channes, che canta la canzone che fa da tema musicale, fa la posta in strada a Godard per un paio di giorni finch\u00e9 riesce a consegnargli un provino del brano insieme al numero di telefono; il regista lo richiama gi\u00e0 il giorno dopo, affare fatto.\nIl testo cantato (di G\u00e9rad Gu\u00e9gan) riporta frasi celebri di Mao Zedong, che con la musica di G\u00e9rad Hug\u00e9 si trasformano in una canzoncina vagamente irriverente nei confronti del pensiero maoista, in linea comunque con un film dissacratore:\nAccoglienza.\nCritica.\nAncora una volta, Godard ha il fiuto di anticipare le mode sociologiche. Il celeberrimo \"Libretto Rosso\" di Mao Zedong \u00e8 un vero e proprio \"best seller\" in Francia, arrivando al secondo posto nella classifica dei libri pi\u00f9 venduti nei primi 4 mesi del 1967, con ben 150.000 copie. La rivoluzione culturale appena avviata nella Cina maoista desta molta curiosit\u00e0 tra i giovani europei del tempo.\nGodard comincia a pensare a \"La cinese\" a partire dall'ottobre del 1966, come un film gemello del precedente \"Il maschio e la femmina\", nel quale per\u00f2 i giovani \"ye-ye\" sono sostituiti da quelli politicizzati, e il testimone della protagonista passa idealmente dalla cantante Chantal Goya alla studentessa universitaria Anne Wiazemsky, che entro breve diverr\u00e0 la seconda moglie del regista. Wiazemsky, che ha met\u00e0 degli anni di Godard, frequenta l'universit\u00e0 a Nanterre, nella \"banlieue\" di Parigi e milita nel gruppo di Daniel Cohn-Bendit, per niente vicino alle posizioni dei maoisti dell\"'Union de la jeunesse communiste (marxiste-l\u00e9niniste) - UJC(ml)\" (). Per questa ragione stenta parecchio, agli inizi, ad entrare nella parte, al contrario del resto del cast; con l'eccezione di Jean-Pierre L\u00e9aud, un attore professionista, pi\u00f9 volte collaboratore di Godard, il senegalese Omar Blondin Diop \u00e8 davvero un leader dell'UCJ(ml), che morir\u00e0 poi \u201csuicida\u201d presso un carcere del Senegal nel maggio del 1973, dov'era detenuto per la sua opposizione al regime di L\u00e9opold S\u00e9dar Senghor; Lex de Bruijn \u00e8, invece, un pittore olandese, che morir\u00e0 entro pochi anni di overdose, e Michel S\u00e9meniako \u00e8 l'animatore di un cineclub a Grenoble. Juliet Berto, aspirante attrice, gi\u00e0 apparsa in un breve ruolo in \"Due o tre cose che so di lei\" e che prender\u00e0 successivamente parte ai susseguenti film del regista, ha una breve avventura con lo stesso Godard prima dell'estate del 1966, ma Wiazemsky la accoglie sul set senza dimostrare gelosia, com'\u00e8 nello spirito dei tempi."}
{"id": "558182", "revid": "1632387", "url": "https://it.wikipedia.org/wiki?curid=558182", "title": "Colin Farrell", "text": "Biografia.\nNasce a Dublino, ultimogenito dei quattro figli di Eamon Farrell e di Rita Monaghan. Il padre \u00e8 un ex calciatore che negli anni sessanta gioc\u00f2 negli Shamrock Rovers. Ha un fratello, Eamon jr., e due sorelle, Catherine e Claudine; quest'ultima lavora come sua assistente personale.\nAll'et\u00e0 di 10 anni si trasferisce con la famiglia a Castleknock, un quartiere residenziale alla periferia della capitale Irlandese.\nLa madre, nell'intento di dare un'educazione artistica al figlio, lo iscrive ad un corso di danza; nel frattempo il giovane insegue il sogno di diventare calciatore come il padre. Frequenta la St. Brigid's National School Castleknock, il Castleknock College ed il Gormanston College.\nPrimi ruoli.\nA 17 anni, decide di partecipare ad un provino per entrare a far parte della \"boy band\" Boyzone, con la canzone \"Careless Whisper\" di George Michael, ma viene scartato. Lasciata la scuola, Farrell decide di trascorrere un anno in Australia, a lavorare come cameriere; durante il suo soggiorno viene perfino arrestato per sospetto omicidio. Le autorit\u00e0 confermano tuttavia lo scambio di persona e dopo poche ore lo rilasciano.\nTorna quindi in Irlanda, dove la passione per la recitazione prende il sopravvento: si iscrive alla Gaiety School of Acting di Dublino. Prima di concludere gli studi di recitazione, nel 1996, entra nel \"cast\" della serie televisiva inglese \"Ballykissangel\". Grazie ai suoi primi lavori, viene notato da Tim Roth, che lo vuole per il suo debutto alla regia in \"Zona di guerra\". A seguito di alcune rappresentazioni teatrali alla Donmar Warehouse di Londra, Kevin Spacey lo vuole al suo fianco nel film \"Un perfetto criminale\". Ma \u00e8 grazie al ruolo di Roland Bozz in \"Tigerland\" di Joel Schumacher, che Farrell entra nel mondo di Hollywood, e per lui si spiana la strada del successo.\nJoel Schumacher lo rivuole come protagonista assoluto del film \"In linea con l'assassino\", ruolo che gli consente di diventare, a soli 25 anni, uno degli attori pi\u00f9 ricercati di Hollywood. Lavora con Bruce Willis in \"Sotto corte marziale\", con Tom Cruise in \"Minority Report\" e con Ben Affleck in \"Daredevil\", dove interpreta il suo primo ruolo del cattivo, quello del sadico assassino Bullseye. Sempre nel 2003 ottiene il ruolo di protagonista ne \"La regola del sospetto\", collaborando con Al Pacino, che lo definisce \"il migliore attore della sua generazione\".\nIl successo.\nNegli anni successivi alterna lavori tra mega-produzioni e film indipendenti, da menzionare \"Una casa alla fine del mondo\", il controverso \"Alexander\" di Oliver Stone e \"The New World - Il nuovo mondo\" di Terrence Malick.\nNel 2005 \u00e8 apparso in un episodio della serie TV \"Scrubs - Medici ai primi ferri\"; lo stesso 2005 ha lavorato con Michael Mann nella versione cinematografica della serie televisiva \"Miami Vice\", interpretando il ruolo di Sonny Crockett. Durante le riprese del film, i paparazzi cominciarono a seguire Farrell ovunque. Cos\u00ec l'assistente di produzione Angie Lee Cobbs ebbe l'idea far indossare all'intera troupe delle magliette con la scritta \"\"Leave Colin Alone\".\" Il progetto ottenne tanto successo da diventare una vera e propria linea di abbigliamento \"anti paparazzi\" in difesa delle \"star\" Brad Pitt, Angelina Jolie, Reese Witherspoon, George Clooney, David Beckham, Victoria Adams e Naomi Watts. Viene in seguito contattato per interpretare uno dei sei protagonisti del film \"Io non sono qui\", ma rinuncia alla parte, che sar\u00e0 invece affidata all'australiano Heath Ledger.\nNel 2006 \u00e8 protagonista, insieme a Salma Hayek, del film \"Chiedi alla polvere\", storia d'amore tratta dall'omonimo romanzo di John Fante: in questa pellicola Farrell interpreta il giovane scrittore Arturo Bandini (\"alter ego\" dello stesso Fante), che vive un'intensa storia d'amore con una cameriera messicana, Camilla Lopez (interpretata appunto da Salma Hayek). Nel 2007 recita a fianco di Ewan McGregor nel film di Woody Allen \"Sogni e delitti\", mentre l'anno successivo viene scelto dal regista Martin McDonagh come protagonista del film \"In Bruges - La coscienza dell'assassino\", ruolo che gli garantisce un Golden Globe come miglior attore protagonista. La pellicola ottiene un notevole successo di critica e pubblico e viene scelta per aprire il Sundance Film Festival del 2008. Nello stesso periodo, l'attore partecipa in veste di narratore alla realizzazione del documentario \"Kicking It\", che segue le vite di sei senzatetto provenienti da diversi paesi, impegnati nel tentativo di qualificarsi alla Homeless World Cup.\nSempre nel 2008 esce nelle sale il film \"Pride and Glory - Il prezzo dell'onore\", nel quale recita al fianco di Edward Norton nelle vesti di un poliziotto corrotto. La pellicola viene presentata al Toronto International Film Festival e al Festival internazionale del film di Roma. Viene inoltre contattato insieme all'attrice Charlize Theron per partecipare alla pellicola \"The Hurt Locker,\" ma entrambi gli attori vengono rimpiazzati, dal momento che il budget a disposizione si rivela insufficiente a coprire le spese per le due \"star\". Dopo la prematura morte dell'attore australiano Heath Ledger, Colin Farrell \u00e8 stato uno dei tre attori, insieme a Johnny Depp e Jude Law, a essere stato ingaggiato dal regista Terry Gilliam per portare a termine il film \"Parnassus - L'uomo che voleva ingannare il diavolo\", presentato in anteprima al Festival di Cannes del 2009. Al termine delle riprese Farrell, Jude Law e Johnny Depp hanno deciso di donare il proprio \"cachet\" per il film alla figlia di Heath Ledger, Matilda.\nNello stesso anno, dopo aver lavorato in \"Triage\", insieme a Paz Vega, Farrell ha partecipato alle riprese di \"Crazy Heart\", accanto al protagonista Jeff Bridges, in cui Farrell esibisce le sue doti canore cantando tre delle sedici canzoni che compongono la colonna sonora del film. Sempre nel 2009 il regista Neil Jordan l'ha voluto in \"Ondine - Il segreto del mare\", accanto ad Alicja Bachleda, madre dell'ultimo figlio di Farrell. Durante il 2009 e il 2010 ha lavorato in due film: \"The Way Back\" di Peter Weir e \"London Boulevard\" di William Monahan, accanto a Keira Knightley.\nNel 2011 l'attore recita nella commedia del regista Seth Gordon \"Come ammazzare il capo... e vivere felici\", accanto agli attori Jennifer Aniston, Kevin Spacey e Jason Bateman, dove interpreta uno dei tre tirannici datori di lavoro che rendono impossibile la vita ai loro impiegati. Nello stesso anno \u00e8 il protagonista della pellicola \"Fright Night - Il vampiro della porta accanto\", targata Dreamworks e diretta da Craig Gillespie, remake del film di Tom Holland \"Ammazzavampiri\". Farrell interpreta il ruolo di Jerry, un bellissimo e apparentemente giovane vampiro che si trasferisce vicino allo studente Charlie (Anton Yelchin). Nel \"cast\" anche David Tennant e Toni Collette. Infine, nell'estate 2011 Farrell \u00e8 a Toronto per prendere parte alle riprese del \"remake\" del film \"Atto di forza\", diretto da Len Wiseman con il titolo \"Total Recall - Atto di forza\". Nella pellicola, Farrell interpreta il ruolo che fu di Arnold Schwarzenegger.\nNel 2012 Farrell partecipa a numerosi progetti: collabora nuovamente con il regista Martin McDonagh nel film \"7 psicopatici\", insieme agli attori Sam Rockwell e Christopher Walken, presentato in anteprima al Toronto International Film Festival del 2012, e ottiene il ruolo di protagonista nella pellicola \"Dead Man Down - Il sapore della vendetta\", insieme all'attrice Noomi Rapace. Inoltre, presta la sua voce come doppiatore nel film di animazione \"Epic - Il mondo segreto\". Nell'autunno dello stesso anno partecipa alla lavorazione di \"Saving Mr. Banks\", storia di come Walt Disney riusc\u00ec ad ottenere i diritti per il film \"Mary Poppins\" dalla scrittrice Pamela Lyndon Travers.\nTra la fine del 2012 e l'inizio del 2013 l'attore \u00e8 impegnato sul set di \"Storia d'inverno\", adattamento cinematografico del romanzo omonimo scritto nel 1983 da Mark Helprin, insieme agli attori Russell Crowe, Will Smith, Jennifer Connelly e Matt Bomer. Ad aprile 2013 prende parte, assieme alle colleghe Jessica Chastain e Samantha Morton al progetto della regista norvegese Liv Ullmann, \"Miss Julie\", adattamento della tragedia \"La signorina Julie\" del drammaturgo svedese August Strindberg. Le riprese sono interamente girate a Fermanagh, in Irlanda. Nello stesso anno, Farrell viene contattato per affiancare Abbie Cornish, Anthony Hopkins e Jeffrey Dean Morgan nel thriller di Afonso Poyart \"Premonitions\".\nNel 2015 \u00e8 uno dei protagonisti della seconda stagione della serie \"True Detective\", targata HBO. Nello stesso anno \u00e8 volto e \"testimonial\" della fragranza \"Intenso\" di Dolce &amp; Gabbana. Nel 2016 viene confermato il suo coinvolgimento nella saga di \"Animali fantastici e dove trovarli\", primo film \"spin off\" di \"Harry Potter\", dove interpreta Percival Graves, sotto le mentite spoglie del mago oscuro europeo Gellert Grindelwald.\nNel 2017 \u00e8 nel \"cast\" del film \"L'inganno\", accanto a Nicole Kidman e Kirsten Dunst. La pellicola, diretta da Sofia Coppola, \u00e8 tratta dall'omonimo romanzo di Thomas Cullinan, e narra la storia di un collegio femminile nello stato della Virginia del 1864, che durante la guerra civile viene protetto dal mondo esterno fino a quando un soldato ferito viene trovato nelle vicinanze. Farrell, lo stesso anno, \u00e8 inoltre nel \"cast\" di due pellicole indipendenti: \"Il sacrificio del cervo sacro\", diretto per la seconda volta da Yorgos Lanthimos, e \"End of Justice - Nessuno \u00e8 innocente\", affiancando Denzel Washington.\nFarrell fa parte del cast dell'adattamento cinematografico dell'omonimo live-action di \"Dumbo - L'elefante volante\", diretto da Tim Burton, uscito nelle sale il 29 marzo 2019, che ottiene il ruolo di Holt Farrier.\nNel 2021 ha ottenuto il ruolo del villain Pinguino nel film \"The Batman\", diretto da Matt Reeves, in uscita il 3 marzo 2022.\nVita privata.\nNel luglio 2001 si lega all'attrice Amelia Warner. La coppia celebra un matrimonio su un'isola polinesiana e al posto della fede, Farrell si fa tatuare sull'anulare il nickname \"Milly\". L'unione, risultata poi essere priva di alcun valore legale, termina a novembre dello stesso anno.\nNel 2003 ha il suo primo figlio, James Padraig, avuto dalla modella Kim Bordenave. Nell'ottobre del 2007, Farrell dichiara che il figlio \u00e8 affetto da un raro disordine genetico chiamato sindrome di Angelman.\nNel 2005, terminate le riprese del film \"Miami Vice\", \u00e8 volontariamente entrato in un centro di riabilitazione. In un'intervista per la rivista inglese \"GQ\", ha parlato delle cause che lo hanno indotto a disintossicarsi, tra cui l'abuso di cocaina, ecstasy e alcolici. Nel luglio del 2006, Farrell ha intentato una causa contro Nicole Narain, modella per \"Playboy\" e sua ex amante, e l'Internet Commerce Group (ICG) per la distribuzione non autorizzata di un video \"hard\" girato con la modella nel 2003.\nNell'ottobre del 2009 diventa padre di Henry Tadeusz, avuto dall'attrice polacca Alicja Bachleda. Il bambino \u00e8 stato battezzato con rito cristiano a Cracovia, in Polonia. Nell'agosto del 2010 la coppia si separa.\nImpegno sociale.\nNel 2003 inizia la sua collaborazione con l'organizzazione internazionale delle Special Olympics, di cui \u00e8 attualmente portavoce ufficiale.\nNel 2005 Farrell si \u00e8 recato in Uruguay e ha donato a una scuola locale $100,000 per l'acquisto di computer e altri articoli necessari agli studenti. La notizia e le foto del suo viaggio sono state rese pubbliche solo 2 anni dopo, nel settembre 2007.\nSempre nel 2005, per raccogliere fondi da destinare alle vittime dell'uragano Katrina, si \u00e8 messo all'asta insieme all'ereditiera Paris Hilton; la donna che ha vinto l'appuntamento con lui ha speso ben 20,000 $. Farrell ha contribuito personalmente alla raccolta fondi partecipando all'asta di un ritratto di Ray Charles, venduto alla \"star\" per il prezzo di 50,000$.\nDurante il Toronto International Film Festival del 2007, \u00e8 inoltre apparso sui giornali per aver aiutato un senzatetto locale, soprannominato \"Stress\". Dopo averlo accompagnato a comprare alcuni vestiti, l'attore gli ha donato dei soldi, convincendolo a cambiare stile di vita e abbandonare l'alcol. Lo stesso anno realizza uno spot per il Fondo delle Nazioni Unite per l'infanzia.\nNel gennaio 2010 ha partecipato insieme ad altre \"star\" al telethon \"Hope For Haiti\", organizzato per raccogliere fondi da destinare alla popolazione di Haiti, sconvolta dal terremoto. Ad aprile dello stesso anno diventa ambasciatore della ISPCC (Irish Society for the Prevention of Cruelty to Childen) e viene coinvolto in un progetto di raccolta fondi per la DEBRA, associazione per la ricerca sull'epidermolisi bollosa. Sostiene da tempo i diritti LGBT e ha partecipato a diverse campagne contro l'omofobia. Nel maggio 2010 partecipa ad un evento benefico organizzato dalla \"On-Q\", associazione benefica \"no profit\" fondata dall'attrice Q'orianka Kilcher. \nNel dicembre 2011 riceve invece un premio durante gli American Giving Awards per il suo supporto alle varie associazioni umanitarie. Sempre nel 2011 partecipa alla campagna contro il maltrattamento dei minori organizzata dalla ISPCC.\nDoppiatori italiani.\nNelle versioni in italiano dei suoi film, Colin Farrell \u00e8 stato doppiato da:\nCome doppiatore, viene sostituito da:"}
{"id": "558194", "revid": "68179339", "url": "https://it.wikipedia.org/wiki?curid=558194", "title": "+", "text": ""}
{"id": "558195", "revid": "287204", "url": "https://it.wikipedia.org/wiki?curid=558195", "title": "Niagara (fiume)", "text": "Il Niagara \u00e8 un fiume dell'America Settentrionale, che unisce il lago Erie con il lago Ontario. \u00c8 parte del confine naturale tra Canada (provincia dell'Ontario) e Stati Uniti d'America (stato di New York). Sul corso del fiume si trovano le famose cascate del Niagara.\nIl fiume \u00e8 lungo 56\u00a0km ed \u00e8 navigabile a monte e a valle delle cascate. Le navi possono evitare le cascate utilizzando il canale di Welland, anch'esso collegante i laghi Erie ed Ontario, situato in Canada.\nLe acque del fiume sono utilizzate per la produzione di energia idroelettrica.\nIl Niagara si immette nel lago Ontario nei pressi della cittadina canadese di Niagara-on-the-Lake."}
{"id": "558197", "revid": "125847882", "url": "https://it.wikipedia.org/wiki?curid=558197", "title": "Due o tre cose che so di lei", "text": "Due o tre cose che so di lei (\"2 ou 3 choses que je sais d'elle\") \u00e8 un film del 1967 diretto da Jean-Luc Godard.\nCome altri suoi precedenti lungometraggi (\"Questa \u00e8 la mia vita\" e \"Il maschio e la femmina\") che prendono a pretesto un'indagine giornalistica, ha l'ambizione di presentare un reportage di tipo sociologico tramite gli strumenti della fiction. In questo caso si tratta di una panoramica sulla complessit\u00e0 della vita parigina e le sue contraddizioni profonde, sulla reificazione nella societ\u00e0 dei consumi.\nTitolo.\nIl titolo, giustamente famoso, utilizzato e parafrasato innumerevoli volte, \u00e8 diventato un autentico modo di dire; la \u201clei\u201d alla quale fa riferimento non \u00e8 soltanto la protagonista Juliette Janson, \u201cpedinata\u201d lungo 24 ore di una giornata tipo, ma anche e soprattutto Parigi, una citt\u00e0 in profonda trasformazione urbanistica e sociale.\nTrama.\nLa voce fuori campo del narratore che bisbiglia (nell'originale \u00e8 lo stesso Godard), presenta all'inizio del film la sua protagonista Juliette Janson e contemporaneamente l'attrice, Marina Vlady. Il film segue 24 ore nella vita di questa donna, giovane madre di famiglia, mostrando al tempo stesso la vita di una citt\u00e0: la \"lei\" del titolo \u00e8 infatti sia Juliette che Parigi.\nLa sera dopo cena Juliette lava i piatti mentre suo marito Robert ascolta la radio insieme all'amico Roger; captano un segnale nel quale il presidente degli Stati Uniti annuncia bombardamenti sul Vietnam del Nord, poi su Pechino e infine su Mosca. Juliette si corica, si affaccia in camera il figlio piccolo per raccontare un sogno: ha visto camminare per la strada due bambini identici che si sono fusi in uno solo, e ha capito che si trattava del Vietnam del Nord e del Vietnam del Sud che si riunivano.\nIl mattino seguente Juliette porta la figlia in un asilo situato in un appartamento, gestito da un vecchino, e paga con una tavoletta di cioccolato; gli stessi locali funzionano anche come stanze d'appuntamento per prostitute occasionali, infatti entra una coppia per appartarsi in una camera, l'uomo paga con del cibo in scatola.\nLa stessa Juliette, d'altronde, frequenta l'appartamento per occasionali incontri, e usa il ricavato per acquistare beni che altrimenti non potrebbe permettersi. Si reca in una boutique dove indossa vestiti e pellicce. Pi\u00f9 tardi segue l'amica Marianne in un albergo per un \"m\u00e9nage \u00e0 trois\" con uno statunitense, un giornalista inviato a Saigon che si trova in vacanza a Parigi; l'uomo le fa spogliare completamente e le filma con una cinepresa Super 8 mentre camminano tenendo in testa una borsa della compagnia aerea TWA.\nNel frattempo suo marito Robert, che la aspetta al tavolo di un vicino caff\u00e8, conversa con una ragazza che attacca bottone con lui, parlano di sesso e anche di linguaggio. Nel locale ci sono anche Bouvard e P\u00e9cuchet, i personaggi del romanzo di Flaubert, sommersi da libri dei quali leggono alcune frasi a caso, in una specie di auto-parodia del \u201ccitazionismo\u201d di Godard.\nNella scena successiva, Juliette risponde a una specie di intervista sullo sfondo del quartiere in costruzione, la cinepresa effettua una lunga panoramica sulle gru e i lavori edili. La sera Juliette ritorna a casa con il marito e i figli, ricomincia la \"routine\" domestica. Pi\u00f9 tardi nel letto i coniugi leggono, poi parlano d'amore.\nNell'ultima inquadratura si vede una ripresa macro di scatole di prodotti di consumo diversi disposti in un prato a formare una citt\u00e0.\nProduzione.\nFran\u00e7ois Truffaut, coproduttore del film, dir\u00e0 dell'amico Godard: \nLe riprese hanno luogo nel quartiere di Quatre Mille nel comune di La Courneuve, al confine nordest di Parigi, immensa area di nuovo insediamento che comporta un massiccio trasferimento di popolazione. Iniziano l'8 agosto 1966, immediatamente dopo il termine delle riprese di \"Made in U.S.A.\", concluse il 30 luglio; questo ha fatto nascere la leggenda cinematografica di due film portati avanti contemporaneamente, al mattino le riprese di uno e al pomeriggio quelle dell'altro; in realt\u00e0 si sovrappone soltanto il lavoro di post-produzione del primo con le riprese del secondo, che hanno termine il 27 agosto, con la rapidit\u00e0 caratteristica del regista. L'\u00e9quipe tecnica \u00e8 comunque la stessa per le due pellicole.\n\"Due o tre cose che so di lei\" \u00e8 un'opera ambiziosa e minuziosamente preparata. Gi\u00e0 da tempo Godard pensa a un nuovo film sulla prostituzione, dopo \"Questa \u00e8 la mia vita\"; l'idea di partenza per il soggetto \u00e8 un'inchiesta di Catherine Vimenet apparsa su \"Le Nouvel Observateur\" il 29 marzo 1966, dal titolo \"Les \u00e9toiles filantes: la prostitution dans les grandes ensembles\", che parla della mercificazione occasionale di non professioniste per procurarsi i mezzi necessari alla vita nella metropoli, in particolare nei nuovi insediamenti urbani alla periferia di Parigi. Da qui l'idea di descrivere un momento nella vita di una donna e al tempo stesso nella vita di una citt\u00e0. Al di l\u00e0 delle intenzioni dell'autore, rappresenta il momento di passaggio dalla sociologia alla speculazione filosofica.\nGodard scrive una sceneggiatura \u201cnon commerciale\u201d da non mostrare ai finanziatori, della lunghezza di 4 pagine, intitolata \"Ma d\u00e9marche en quatre mouvements\", nella quale immagina un \u201cfilm strutturalista\u201d che prevede quattro punti di vista incrociati:\nIl principio organizzativo e strutturale secondo il quale il film \u00e8 organizzato \u00e8 l'identificazione tra la protagonista, la citt\u00e0 e il linguaggio, dunque tra soggetto, oggetto e segno. \"Due o tre cose che so di lei\" spinge lo sguardo godardiano fino al limite dello strutturalismo, perch\u00e9 la verit\u00e0 della societ\u00e0 \u00e8 sepolta in profondo, al di l\u00e0 delle apparenze. Tuttavia, malgrado i punti di contatto (per esempio i richiami alla artificialit\u00e0 del testo e alle illusioni del naturalismo, e la tecnica di composizione di elementi eterogenei), un film non potr\u00e0 mai essere strutturalista di per s\u00e9.\nLa tazzina di caff\u00e8.\nPi\u00f9 o meno al centro del film, la macchina da presa inquadra dall'alto una tazzina di caff\u00e8 sul tavolo davanti alla protagonista. In questa ripresa divenuta giustamente celebre, si vede la schiuma che girando vorticosamente per effetto del movimento del cucchiaino, quasi per ipnotizzare lo spettatore, e imita per inerzia la forma a spirale della Via Lattea: una visione \u201ccosmica\u201d per il progetto totale di risistemazione dell'intelligenza che Godard porta avanti film dopo film. La sua voce sommessa intanto recita quasi sottovoce:\nJean-Luc Godard e Marina Vlady.\nUna settimana prima dell'inizio delle riprese, Jean-Luc Godard propone alla sua attrice protagonista, Marina Vlady, di sposarlo: \u00e8 il 15 luglio 1966, il regista la sta accompagnando all'aeroporto di Bourget dove lei prender\u00e0 un volo per la Romania insieme ai due figli pi\u00f9 grandi. Al momento del saluti le dice: \u201cVuoi sposarmi? Non rispondere subito. Al ritorno dalle vacanze, aspetter\u00f2 la tua risposta\u201d. Marina Vlady \u00e8 stupefatta perch\u00e9, malgrado la loro stretta amicizia del periodo precedente, a suo dire nulla faceva presagire la proposta.\nGodard aveva 36 anni e usciva dal matrimonio con Anna Karina, mentre la Vlady aveva 28 anni e tre figli. Inizialmente Godard le aveva proposto la parte di M.me de Mortsauf in una progettata riduzione cinematografica di \"Il giglio della valle\" di Balzac, quindi l'aveva raggiunta in Giappone con la scusa di una tourn\u00e9e per la promozione del suo \"Il maschio e la femmina\", e avevano trascorso insieme tre settimane di amicizia platonica. Tornati a Parigi avevano fatto seguito piccoli gesti d'attenzione, come bigliettini sul parabrezza dell'auto, visite improvvise, regali e inviti a cena, sempre in un'atmosfera brillante.\nTornata dalla Romania, Vlady rifiuta gentilmente la proposta di matrimonio, e da quel momento Godard non le rivolge pi\u00f9 la parola, neppure durante le riprese del film, con l'esclusione delle famose istruzioni che il regista dettava direttamente nell'orecchio dei suoi attori per suggerire battute e atteggiamenti. Godard comincer\u00e0 a frequentare Anne Wiazemsky, una giovanissima attrice ancora all'ultimo anno di liceo, che gli scrisse una lettera d'amore dopo aver visto al cinema \"Il bandito delle 11\" e che diventer\u00e0 la sua seconda moglie."}
{"id": "558207", "revid": "1543377", "url": "https://it.wikipedia.org/wiki?curid=558207", "title": "Cho Ro", "text": "I Cho Ro sono un gruppo etnico del Vietnam la cui popolazione \u00e8 stimata in circa 22.567 individui (censimento del 1999).\nI Cho Ro sono presenti essenzialmente nella provincia di Dong Nai, mentre un sottogruppo, denominato Tamun, vive nelle province di Tay Ninh e Binh Long. I nomi alternativi per i Cho Ro sono: Chauro, Choro, Ro, Tamun. Il nome Cho Ro significa letteralmente \"abitante delle montagne\". \nLa religione predominante \u00e8 il Cristianesimo.\nLingua.\nI Cho Ro parlano una propria lingua, la lingua Chrau, i cui principali dialetti sono il Jro, il Dor (Doro), il Prang, il Mro, il Voqtwaq, il Vajieng, il Chalah, il Chalun e il Tamun. Quasi tutti i componenti di questo gruppo etnico usano il vietnamita come seconda lingua mentre il Chrau \u00e8 trasmesso di generazione in generazione attraverso racconti orali prettamente di stampo religioso. Il Chrau ha anche una forma scritta ma sono in pochi coloro che sono capaci di usarla."}
{"id": "558220", "revid": "339392", "url": "https://it.wikipedia.org/wiki?curid=558220", "title": "Fyodor Dostoevsky", "text": ""}
{"id": "558224", "revid": "123708409", "url": "https://it.wikipedia.org/wiki?curid=558224", "title": "Alfred Kubin", "text": "\u00c8 considerato un importante rappresentante dell'espressionismo e del simbolismo. A differenza di molti espressionisti, non ritrasse quasi mai la guerra, ma prefer\u00ec quasi sempre scene autobiografiche riguardanti esperienze della sua vita, esprimendo sentimenti e sensazioni attraverso metafore del mondo onirico. Gran parte della sua ispirazione era tratta infatti dai propri ricordi, sentimenti e sogni.\nBiografia.\nInfanzia e adolescenza \"(1877-1897)\".\nAlfred Kubin nacque in Boemia nella citt\u00e0 di Leitmeritz, ai tempi appartenente all'Impero austro-ungarico, il 10 aprile del 1877. La madre, Johanna Kletzl, era una pianista e il padre, Friedrich Franz Kubin, era un geometra statale, che per tale motivo era spesso assente da casa e il quale fu sempre molto severo nei confronti del figlio. &lt;br&gt;\nNei primi due anni di vita, Kubin si trasfer\u00ec con la sua famiglia prima a Salisburgo e poi a Zell Am See, dove trascorse la maggior parte della sua infanzia e giovent\u00f9. Alfred ebbe sempre una sorta di rivalit\u00e0 e complesso di inferiorit\u00e0 nei confronti del padre, che lo picchiava e lo faceva spesso sentire un fallito, dichiarandolo un \"buono a nulla\" poich\u00e9 incapace di farsi degli amici o di prendere buoni voti a scuola. Alfred infatti era molto diverso dalle sue disciplinate sorelle Maria (detta \"Mizzi\", nata nel 1881) e Friederike (detta \"Fritzi\", nata nel 1887): si cacciava infatti spesso nei guai a causa del suo temperamento discolo, preferiva disegnare e vagabondare in giro per i fienili e le stalle del suo paesino di montagna, o stendersi di fianco ai ruscelli e osservare l'acqua che scorreva. Odiava la scuola, gli insegnanti e qualsiasi tipo di costrizione, cosa che lo distinse come puro spirito libero per tutta la sua vita. \nL'evento che segn\u00f2 per sempre la sua esistenza fu la morte di sua madre, che era sempre stata molto protettiva e dolce nei suoi confronti: la donna era ammalata di tubercolosi gi\u00e0 da qualche tempo e mor\u00ec l'8 maggio 1887. Kubin aveva appena undici anni. La visione del padre che correva disperato per casa con il cadavere di sua madre tra le braccia lo traumatizz\u00f2 per sempre. &lt;br&gt;\nCon la morte della moglie, il padre di Kubin divenne molto pi\u00f9 severo e crudele nei confronti del figlio, spesso prendendosela con lui e picchiandolo senza motivo. Fu particolarmente in questo periodo che Alfred si avvicin\u00f2 al disegno, sfogando tutta la sua rabbia e le sue angosce, disegnando scene macabre e di distruzione, e sviluppando un sincero interesse per l'orrido, la violenza e il macabro. Questi elementi lo renderanno famoso caratterizzarono in modo costante le sue opere nella sua futura carriera di artista. &lt;br&gt;\nIl padre si spos\u00f2 poi con la zia di Alfred, che per\u00f2 mor\u00ec di parto appena un anno dopo dando alla luce la sorellastra di Alfred, Maria e Friederike; Rosalie (nata nel 1888). Nel periodo seguente il giovane Kubin venne escluso sempre di pi\u00f9 dalla propria famiglia: suo padre era distrutto dal recente lutto ed escluse il figlio dalle proprie attenzioni, salvo per punirlo duramente per i pi\u00f9 futili motivi. A peggiorare la situazione vi era il fatto che Rosalie aveva una tata davvero spregevole che si lamentava sempre di Alfred, si inventava malefatte per metterlo nei guai o ingigantiva quelle che effettivamente lui aveva compiuto, ottenendo come risultato che Alfred fosse severamente punito o picchiato dal padre, il quale era troppo sepolto nel proprio dolore per domandarsi se la tata stesse effettivamente dicendo la verit\u00e0 sul figlio oppure no.\n&lt;br&gt;\nQuando aveva quindici anni, suo padre si spos\u00f2 per la terza volta, e Alfred, che era stato bocciato al liceo, fu mandato a Klagenfurt da Alois Beer, il fratello della moglie di suo padre, che faceva il fotografo, per fare l'apprendista. In questo periodo si interess\u00f2 agli scritti di Schopenhauer, che influenz\u00f2 la sua visione della vita assieme a Friedrich Nietzsche. Kubin fu infatti un grande appassionato di filosofia per tutta la vita. &lt;br&gt;\nL'unico aspetto significativo del tempo che trascorse come apprendista fotografo, fu che si interess\u00f2 particolarmente alle foto dei paesaggi che Beer portava indietro per far sviluppare dai suoi viaggi; per il resto Kubin si disinteress\u00f2 sempre di pi\u00f9 del il proprio lavoro, poich\u00e9 non impar\u00f2 niente del mestiere da fotografo dato che gli unici compiti che gli venivano affidati erano di semplice pulizia e gestione del negozio. A causa di tale malcontento, di frequenti doposbronza di serate di baldoria nei bar e anche a causa dei suoi frequenti problemi di nervi fragili ereditati dalla madre (problemi di cui soffr\u00ec per tutta la vita); il giovane Kubin si ritrov\u00f2 sempre pi\u00f9 spesso ad avere scatti d'ira feroci (accompagnati a volte da convulsioni) e a litigare con i colleghi. Fu proprio al culmine di uno di questi litigi che a diciannove anni, durante il quarto anno del suo apprendistato, Kubin scapp\u00f2 dal negozio e prese il treno per andare da Klagenfurt a Zell Am See con un vecchio revolver, con l'intenzione di suicidarsi sulla tomba della madre. Quando arriv\u00f2 il momento di compiere tale atto, per\u00f2, qualcosa nel meccanismo della pistola si incepp\u00f2 e il proiettile non part\u00ec. Kubin non trov\u00f2 mai pi\u00f9 la forza morale di compiere un atto del genere. \nSaputo dell'ennesimo litigio al negozio, Beer lo licenzi\u00f2 in tronco. Avendo cos\u00ec fallito in ogni tentativo di ricevere un'educazione sia scolastica che lavorativa, Kubin si arruol\u00f2 volontario nell'esercito nel 1897, ma lo accettarono con esitazione per via della sua costituzione fragile. Serv\u00ec a Lubiana per diciotto giorni esatti e concluse la sua brevissima carriera militare con un gravissimo crollo nervoso al funerale di un comandante di divisione, cosa che lo costrinse a letto in ospedale per quattro mesi, anche se gli ci volle un anno intero per riprendersi del tutto. &lt;br&gt;\nAl termine della sua convalescenza, suo padre venne a prenderlo, dimostrandosi sinceramente felice di vederlo, e lo riport\u00f2 alla casa di Zell Am See, dove tutti finalmente iniziarono a trattarlo bene, padre compreso, e Alfred cominci\u00f2 a sentirsi amato per la prima volta, cominciando finalmente a legare col genitore.\nIstruzione artistica e i primi anni della carriera da artista \"(1898-1907)\".\nSotto suggerimento di un amico, il padre di Kubin accett\u00f2 di mandare il figlio a studiare arte a Monaco di Baviera. Qui, il ragazzo frequent\u00f2 per due anni (1898-1900) la scuola privata Schmitt-Reutte e la classe di disegno del professor Gysis, a cui per\u00f2 partecip\u00f2 molto di meno rispetto alla prima. &lt;br&gt; \nIl secondo giorno della sua permanenza a Monaco visit\u00f2 per la prima volta una galleria d'arte, la Vecchia Pinacoteca. L'esperienza fu sia di grande stupore e ispirazione sia portatrice di profondo sconforto: a seguito di tale visita Kubin cadde in un episodio depressivo poich\u00e9 cominci\u00f2 a ritenere la propria arte insignificante in confronto a quella dei grandi artisti che stavano esposti alla pinacoteca. Produsse un paio di dipinti spettrali che ricordarono a un suo amico le litografie di Max Klinger. Fu cos\u00ec che Kubin conobbe e studi\u00f2 l'arte di Klinger, seguita poi dallo studio delle opere degli artisti che influenzarono la sua arte, ovvero Goya, de Groux, Rops, Munch, Ensor e Redon. &lt;br&gt; \nFurono anni felici: Alfred era finalmente senza costrizioni, libero di essere se stesso e di seguire la propria vita e le proprie inclinazioni. Monaco per lui fu il simbolo della propria crescita e liberazione.\nNell'inverno del 1901 il giovane Kubin fu introdotto per la prima volta ad alcuni circoli artistici e letterari dal poeta Max Dauthendey, anche se il primo vero e proprio assaggio di fama gli fu portato dal mecenate tedesco e collezionista d'arte Hans von Weber. Mentre quasi tutti gli altri critici dell'epoca inorridivano davanti ai quadri di Kubin e li disprezzavano, Von Weber fu l'unica persona a vederci qualcosa di speciale e a decidere di investirci sopra. Il mecenate fece infatti pubblicare nel 1903 un portfolio di quindici riproduzioni dei migliori disegni di Kubin. &lt;br&gt;\nNello stesso anno incontr\u00f2 Emmy Bayer, con cui intraprese un relazione e di cui si innamor\u00f2 follemente. Kubin arriv\u00f2 persino a chiederle la mano, ma la ragazza mor\u00ec esattamente dieci giorni dopo il fidanzamento a causa della febbre tifoide. Era il 1\u00ba dicembre del 1903. &lt;br&gt;\nNe segu\u00ec un periodo di totale costernazione e isolamento che culmin\u00f2 in un tentativo disperato di Alfred di salvarsi da quel dolore. And\u00f2 cos\u00ec a trovare un suo amico, lo scrittore Oscar A. H. Schmitz a Francoforte. Fu in quell'occasione che conobbe la sua futura moglie, Hedwig, sorella di Oscar, la quale spos\u00f2 nel marzo del 1904. I due vissero insieme a Monaco per due anni prima di acquistare un piccolo castello di campagna nella isolata Zwickledt, nell'alta Austria. Qui, vi abitarono per tutto il resto delle loro vite. &lt;br&gt;\nIl matrimonio, sebbene non produsse figli (Hedwig aveva gi\u00e0 un figlio nato dal suo precedente matrimonio, Otto) non fu senza problemi. Nonostante Hedwig fosse una donna piuttosto forte caratterialmente - poich\u00e9 riusc\u00ec pi\u00f9 e pi\u00f9 volte a confortare Alfred durante le sue crisi -, soffriva di frequenti problemi di salute, mal di testa in particolare, come raccontato nello stesso autore nel suo romanzo \"L'altra parte\" (1908). A causa di tali problemi, Hedwig si assentava spesso da casa per essere ricoverata in ospedale, lasciando Kubin da solo nella desolata Zwickledt. Pare anche che per diversi anni la signora Kubin fu dipendente dalla morfina. &lt;br&gt;\nPoco dopo essersi trasferito nella casa di Zwickledt, Kubin cambi\u00f2 il soggetto dei suoi disegni. Se prima si cimentava in disegni in bianco e nero, sfumati e colorati con acquerelli, di mostri e creature inquietanti, ora preferiva ritrarre paesaggi e soggetti sempre bizzarri, ma perlopi\u00f9 del mondo marino, prediligendo la pittura.\nIl punto di svolta: \"Die andere Seite\" \"(1907-1909)\".\nCon il successo, Alfred era finalmente riuscito a rendere fiero suo padre e ad avvicinarsi a lui. I due vissero diversi anni volendosi finalmente bene e andando d'accordo come fanno padre e figlio. Successe per\u00f2 che il 2 novembre 1907, Friedrich Franz Kubin, gi\u00e0 malato da qualche tempo, mor\u00ec. &lt;br&gt;\nAlfred rimase traumatizzato da questo evento. Non tanto per la morte di suo padre in s\u00e9, ma per la consapevolezza che qualsiasi cosa della vita, non importa quanto grande, piccola, significante o insignificante, poteva diventare nulla nell'arco di un secondo. La situazione fu peggiorata dal fatto che Hedwig dovette nuovamente essere ricoverata all'ospedale per i suoi problemi di salute, lasciando Alfred solo con il suo nuovo episodio depressivo nella loro casa di Zwickledt. &lt;br&gt;\nIn questo periodo Kubin prov\u00f2 a disegnare ma soffriva come di un blocco: sentiva un grande impeto creativo dentro di s\u00e9, ma non riusciva a metterlo su carta. Per ovviare a questo problema in un qualche modo, si ciment\u00f2 nella scrittura del suo romanzo \"Die andere Seite\" (L'altra parte), romanzo fantastico di circa 300 pagine a cui aggiunse 52 illustrazioni realizzate da lui stesso. Alcune illustrazioni furono prese da commissioni di lavori precedenti che infine non aveva mai usato. \nIl libro fu pubblicato dall'editore Georg M\u00fcller nel maggio del 1909 e rappresent\u00f2 l'evoluzione e il cambiamento radicale dell'arte e della persona di Kubin. Dopo \"Die andere Seite\", infatti, Alfred non sent\u00ec mai pi\u00f9 quell'impellente bisogno che aveva sempre avuto di \"buttare fuori\" le sue emozioni. Al contrario, adesso si accontentava di rappresentare scene di vita quotidiana usando come strumento prediletto l'inchiostro di china e il pennino. &lt;br&gt;\nQuesto marc\u00f2 l'inizio della sua carriera da illustratore. Cominci\u00f2 illustrando ad esempio lavori di Edgar Allan Poe; Haschisch di suo cognato Oscar A. Schmitz e Lesabendio di Paul Scheerbart. \nI primi anni della carriera da illustratore, Il Cavaliere Azzurro e la \"Crisi buddista\" \"(1909-1916)\".\nNel dicembre del 1911, Gabriele M\u00fcnter invit\u00f2 Kubin a far parte del nuovo gruppo artistico di cui facevano parte lei, Wassily Kandinsky (con cui Kubin divenne grande amico) e Franz Marc: Der Blaue Reiter (Il cavaliere azzurro). Kubin esib\u00ec i suoi lavori con il gruppo fino al 1914, quando questo si sciolse a causa dello scoppio della Prima guerra mondiale. Nel 1916 Kubin pubblic\u00f2 \"Die Totentanz\" (\"La danza della morte\"), una serie di ventiquattro disegni che testimonia l'orrore della guerra. &lt;br&gt;\nNel marzo dello stesso anno, a Kubin giunsero due terribili notizie: il suo amico Franz Marc era morto in battaglia e la moglie di un suo conoscente artista si era suicidata. Kubin stava leggendo un libro sul buddismo nella sua biblioteca a Zwickledt quando gli pervennero queste due notizie. Cerc\u00f2 rifugio negli insegnamenti del buddismo e cadde in uno stato delusionale in cui credeva che tutto attorno a lui fosse un'illusione e si ritrasse da tutte le sue conoscenze e amicizie, pure da sua moglie Hedwig. Scrisse un testamento e divent\u00f2 totalmente indifferente all'arte, si cre\u00f2 in casa una piccola cella in cui dormiva per terra su un cumulo di paglia. &lt;br&gt;\nLa crisi, chiamata la \"Crisi buddista\", fu l'ultima e la pi\u00f9 violenta crisi che Kubin ebbe. Dur\u00f2 esattamente dieci giorni e giunse al termine il 12 marzo 1916, dopo che l'artista aveva cominciato a soffrire di allucinazioni che lo spaventarono molto e lo fecero riscuotere dal suo stato delirante. &lt;br&gt;\nDurante gli anni successivi, Kubin impar\u00f2 a controllare e a gestire meglio le sue emozioni e crisi, fino al punto in cui riusc\u00ec a vivere una vita decente. L'artista, in uno dei suoi scritti, confess\u00f2 per\u00f2 che in seguito a questo episodio, soffr\u00ec per molti anni di una forma di \"rassegnazione\" o apatia.\nGli anni di carriera e il resto della vita \"(1916-1957)\".\nCinquant'anni di vita e di successi di una persona richiederebbero troppe pagine per essere elencati tutti. Seguono delle breve menzioni di alcuni degli avvenimenti della vita e della carriera di Alfred Kubin. \n1921: La Galerie Goltz, a Monaco, organizza una retrospettiva su Kubin. Include pi\u00f9 di un centinaio di opere dei precedenti vent'anni della carriera dell'artista. Durante la sua permanenza a Monaco, Kubin incontra il farmacista Kurt Otte, il quale fonda in seguito il Kubin Archiv, che si trova nella St\u00e4dtische Galerie im Lenbachhaus, a Monaco. &lt;br&gt;\n1922: Pubblicazione dei portfolio \"Strindberg, nach Damaskus\" (\"Strindberg, verso Damasco\") e \"Traumland I e II\" (\"Terra dei sogni I e II\"), primo tentativo di Kubin di dare forma al mondo dei sogni. Il portfolio fu dedicato al medico Dr. Laudenheimer, che aveva curato Hedwig dalla sua dipendenza da morfina nel 1919. &lt;br&gt;\nNello stesso anno Kubin partecipa all\"'Internationale Schwarz-Weiss-Ausstellung\" (\"Mostra internazionale in bianco e nero\") organizzata dall'associazione Wassermann degli artisti, a Salisburgo. L'associazione gli conferisce, come premio per la sua partecipazione, la Gran Medaglia d'Oro dello Stato. &lt;br&gt;\nKubin visita la Collezione Prinzhorn dell'Arte dei Pazienti Psichiatrici nel 1922 e stende in seguito il saggio \"Die Kunst der irren\" (\"L'arte dei matti\"), comparso sul quinto numero della rivista \"Das Kunstblatt\". In questo saggio, Kubin descrisse la sua visita alla clinica psichiatrica di Heidelberg. Con un amico, aveva deciso di visitare la clinica per vedere la sua collezione di arte prodotta dai malati di mente \u2013 persone che soffrivano tutte di schizofrenia e che erano artisti autodidatti. Kubin rest\u00f2 senza parole davanti a quella pura rappresentazione di ci\u00f2 che lo spirito umano poteva produrre quando la ragione lasciava che la follia e gli istinti prendessero il sopravvento. &lt;br&gt;\n1926: Pubblicazione del portfolio \"D\u00e4monen e Nachtgesichte\" (Pubblicato in Italia col nome di \"Demoni e visioni notturne\"). Contiene 130 riproduzioni delle opere di Kubin e un'autobiografia aggiornata. &lt;br&gt;\n1931: Un'edizione speciale di \"Das Kunstblatt\" su Kubin pubblica il saggio di Kubin \"Fragment eines Weltbildes\" (\"Frammenti di una concezione del mondo\"), cio\u00e8 un saggio sulla filosofia e visione del mondo dell'artista.\nNello stesso anno muore Oscar A. H. Schmitz, fratello di Hedwig e cognato di Alfred. &lt;br&gt;\n1932: Pubblicazione del portfolio \"Ali, der Schimmelhengst - Schicksal eines Tartarespferdes\" (\"Ali lo stallone bianco - Destino di un cavallo tartaro\"). La serie ha un carattere quasi autobiografico: il nome scelto da Kubin per Ali \u00e8 stato tratto dalle iniziali dei suoi nomi cristiani: A(lfred) L(eopold) I(Sidor). &lt;br&gt;\n1933: I nazisti salgono al potere in Germania. Kubin viene bollato come \"artista degenerato\", ma riesce ancora a lavorare e partecipare a mostre, anche se meno di frequente. &lt;br&gt;\n1938: Pubblicazione di \"Vom Schreibtisch eines Zeichners\" (Pubblicato in Italia con il nome di \"Disegnatore di sogni\"), che \u00e8 una raccolta di diversi scritti e saggi di Kubin. &lt;br&gt;\n1940: Kubin partecipa alla mostra organizzata dal Ministero della Propaganda del Reich in collaborazione con la Nationalgalerie di Berlino, con il titolo \"Deutsche Zeichenkunst des 19. und 20. Jahrhunderts\" (\"Arte tedesca del 19 \u00ba e 20 \u00ba secolo\"), tenuto nella citt\u00e0 occupata di Bruxelles. &lt;br&gt;\n1945: Il Dr. Kurt Otte riesce a salvare la collezione Kubin (e molte altre opere di altri artisti) dai danni della guerra, nascondendola in rifugi antiaerei. &lt;br&gt;\n1947: Pubblicazione del nuovo ciclo di \"Totentanz\" (\"Danza della morte\"). Si tratta di nuova versione della Totentanz del 1914, creata per, secondo lo stesso Kubin, \"togliere il terrore della morte attraverso la bellezza della creazione\". Viene pubblicata a Vienna con il nome di \"Ein Neuer Totentanz\" (\"Una nuova danza della morte\"). &lt;br&gt;\nInoltre, la Neue Galerie der Stadt Linz apre la Kubin Kabinett, una sezione speciale della galleria dedicata esclusivamente a Kubin e alla sua arte. &lt;br&gt;\n1948: Il 15 agosto, Hedwig muore in ospedale dopo una lunga malattia. Viene sepolta nel cimitero di Wernstein am Inn. &lt;br&gt;\n1949: Kubin diviene membro della \"Bayerische Akademie der sch\u00f6nen K\u00fcnste\" (Accademia bavarese delle Belle Arti). &lt;br&gt;\n1951: Kubin espone al Padiglione austriaco alla Biennale di Venezia, ma non ottiene molto seguito dal pubblico italiano. &lt;br&gt;\n1957: Il 10 aprile, giorno del suo ottantesimo compleanno, Alfred riceve l'Ordine al Merito per le scienze e per le arti della Prima Classe da Heinrich Drimmel, il ministro dell'istruzione austriaco. In questa occasione, la Secessione di Vienna assegna la targa Gustav Klimt all'artista. &lt;br&gt;\nLa morte.\nDopo aver sofferto per otto mesi di una grave infezione alla vescica, Alfred Leopold Isidor Kubin mor\u00ec il 20 agosto 1959 nella sua casa di Zwickledt. Fu sepolto nel cimitero di Wernstein am Inn, condividendo la tomba con la moglie Hedwig. &lt;br&gt;\nLa governante Cilli Lindinger eredit\u00f2 la casa e continu\u00f2 a viverci per diversi anni come custode, poi si trasfer\u00ec, lasciando la casa al Landesmuseum, che nel 1962 la trasform\u00f2 in un museo e memoriale dedicato all'artista. La casa \u00e8 visitabile al pubblico e a volte vengono pure tenute delle mostre nella soffitta dell'edificio.\n&lt;br&gt;\nSeguendo il testamento scritto nel 1955 dall'artista, l'eredit\u00e0 artistica di Alfred Kubin fu divisa tra la Grapische Sammlung Albertina di Vienna e l'Ober\u00f6sterreichisches Landesmuseum di Linz. Inoltre, altre opere di Kubin furono acquistate da collezionisti privati provenienti da varie parti della Germania (l'Archivio Kubin del Lenbachhaus a Monaco, per esempio) e l'Austria, come la collezione privata del Sig. Rudolf Leopold, a Vienna, che consiste di circa 300 opere dell'artista. \u00c8 la terza collezione pi\u00f9 grande di Kubin in Austria."}
{"id": "558232", "revid": "37401", "url": "https://it.wikipedia.org/wiki?curid=558232", "title": "Autostrade", "text": ""}
{"id": "558234", "revid": "15756", "url": "https://it.wikipedia.org/wiki?curid=558234", "title": "Tomb Raider (serie)", "text": "Tomb Raider \u00e8 una serie di videogiochi appartenente alla categoria avventura dinamica, pubblicata a partire dal 1996 da Eidos Interactive e sviluppata da Core Design. Il personaggio principale del gioco \u00e8 Lara Croft, un'archeologa in cerca di antichi manufatti, alle prese con pericoli. Il titolo significa letteralmente \"razziatrice di tombe\" in inglese.\nElda Olivieri ha doppiato Lara Croft da \"Tomb Raider II: Starring Lara Croft\" a \"Lara Croft and the Guardian of Light\". Il primo episodio non \u00e8 stato n\u00e9 localizzato n\u00e9 doppiato in italiano. Dal nono capitolo la voce di Lara \u00e8 prestata da Benedetta Ponticelli, in occasione del riavvio della saga.\nLa prima serie di \"Tomb Raider\" ha segnato la storia dei videogiochi, diventando una pietra miliare del genere avventura dinamica in terza persona e in tre dimensioni.\nVideogiochi.\nIl primo gioco \u00e8 stato inizialmente realizzato per PlayStation, Sega Saturn e MS-DOS. \u00c8 stato uno dei primi titoli responsabili del dominio del mercato da parte della console PlayStation durante questo periodo.\nIl giocatore guida i movimenti di Lara all'interno di un vasto mondo tridimensionale diviso in pi\u00f9 livelli, in cui viene attaccato da numerosi animali feroci e in seguito da esseri mitologici e creature fantastiche. Per proseguire \u00e8 richiesto risolvere alcuni enigmi e trovare chiavi, o abbassare leve nascoste per aprire porte, cruciali per l'avanzamento. Il gioco in effetti ha una grande componente presa direttamente dai classici platform games, come ad esempio \"Prince of Persia\", combinata con l'azione frenetica degli sparatutto.\nLe novit\u00e0 che il titolo portava con s\u00e9 non erano poche e forse anche a questo \u00e8 dovuto il successo raggiunto dalla serie negli anni seguenti.\nLa prima innovazione, decisamente quella pi\u00f9 visibile e apprezzabile, fu la scelta di rendere protagonista di un gioco improntato all'azione, e quindi rivolto ad un pubblico prevalentemente maschile, una donna, precisamente una ragazza, dotata all'epoca di un carisma rimasto ancora ineguagliato e bens\u00ec diventata nel tempo quasi un sex symbol.\nLa seconda fu di dotare Lara Croft (questo il nome della protagonista) di un background personale convincente ed entusiasmante.\nLa terza, che poi riguarda soprattutto il tipo di gioco, fu proprio l'introduzione di un genere nuovo per l'epoca: l'action-adventure, il quale poi andr\u00e0 ad influenzare massivamente il settore videoludico.\nLe principali caratteristiche che lo rendevano unico erano la telecamera, posta in terza persona (dietro il protagonista) e ampie sezioni di esplorazione, che divennero parte integrante del gioco ed anche del genere.\nEssendo stato uno dei primi giochi di esplorazione tridimensionale la grafica non ha la stessa qualit\u00e0 dei titoli pi\u00f9 recenti e i poligoni utilizzati sono pochi e ben visibili (inconveniente risolto parzialmente nei sequel). In Italia venne importato in inglese e non fu sottotitolato, ma ebbe comunque un grande successo di vendite.\nIn ogni successiva versione del gioco, Lara \u00e8 stata dotata di nuove mosse e nuove armi. Alcune delle nuove mosse sono state introdotte per far fronte in modo pi\u00f9 realistico ad alcuni ostacoli, come ad esempio arrampicarsi sulle sporgenze, strisciare nei cunicoli o usare una corda.\nSull'onda del successo dei primi tre episodi, sono stati pubblicati dei livelli bonus chiamati Gold. Rispettivamente \"Tomb Raider: Unfinished Business\", \"Tomb Raider II: The Golden Mask\" e \"Tomb Raider III: The Lost Artifact\".\nIncluso nella versione PC e MAC di , \u00e8 stato inserito il \"Tomb Raider Level Editor\", un editor con cui i giocatori possono creare i propri livelli con la grafica di \"\". Il Level Editor ha portato alla creazione di un elevato numero di livelli amatoriali.\nLa versione PC del primo Tomb Raider \u00e8 oggi aggiornabile con un apposito programma: Advanced Tomb Raider Installer.\nInstallando il gioco con tale programma \u00e8 possibile aggiornare grafica e audio e renderlo compatibile con gli ultimi sistemi operativi Microsoft Windows.\nPrima serie.\n\"Tomb Raider\" (1996).\nPubblicato nel Natale del 1996 e campione di vendite, \u00e8 il primo titolo della serie. \u00c8 stato reso disponibile per le piattaforme PlayStation, Sega Saturn, PC, Nokia N-Gage, Mac OS (2003).\nNel primo capitolo della saga Lara Croft, famosa avventuriera e archeologa viene contattata da Jaqueline Natla, ricca imprenditrice, per mettersi alla ricerca di un pezzo dello Scion, antico artefatto di grande potere. Lei accetta e si reca in Per\u00f9, ma una volta trovatolo nella tomba di Qualopec, Lara viene attaccata da Larson, il quale \u00e8 stato mandato dalla stessa Natla. Quindi cerca gli altri due pezzi dello Scion in Grecia e in Egitto, ma poi il talismano le viene sottratto dagli sgherri di Natla, che scopriremo non essere altro che una dei tre signori di Atlantide, rinchiusa in ibernazione da Qualopec e Tihocan a causa dei suoi folli sogni di distruzione, poi liberatasi.\nSeguir\u00e0 una caccia per fermare la spietata criminale all'interno di un'antica piramide sotterranea situata in un'isola del Pacifico e una fuga rocambolesca, dalla quale Lara torner\u00e0 solo con pochi frammenti dello Scion, da lei distrutto per salvare il mondo.\n\"Tomb Raider II\".\nTomb Raider II \u00e8 un videogioco pubblicato nel 1997 per PlayStation, PC Windows e Mac OS, secondo capitolo della saga.\nIl gioco si svolge in diverse ambientazioni: Cina, Italia (Venezia), Oceano, Tibet. Tra antiche rovine, canali veneziani, immersioni subacquee e monasteri, Lara si trova sulle tracce di un mitico pugnale cinese, appartenuto ad un potente imperatore e che la leggenda narra sia in grado di donare l'immortalit\u00e0. Lara sar\u00e0 fronteggiata da uno spietato boss mafioso che vuole trovare il pugnale prima di lei.\n\"Tomb Raider III: Adventures of Lara Croft\".\nTomb Raider III: Adventures of Lara Croft \u00e8 un videogioco di avventura pubblicato nel 1998 dalla Eidos Interactive e sviluppato dalla Core Design, pubblicato per PlayStation, PC e Mac OS. \u00c8 l'ultimo titolo della saga ad avere un numero dopo la sigla \"Tomb Raider\".\nLara Croft si trova sulle tracce di quattro misteriosi manufatti, ingaggiata dal dottor Mark Willard.\nMillenni fa, un meteorite sopravvissuto al contatto con l'atmosfera terrestre, si schiant\u00f2 nelle allora verdeggianti terre dell'Antartide. Le prime popolazioni che scoprirono il luogo dell'impatto vi trovarono terre fertili e vi si stabilirono organizzandosi in una fiorente civilt\u00e0. Con la roccia del meteorite fabbricarono quattro manufatti che divennero oggetto di venerazione a causa delle loro anormali propriet\u00e0. Ma eventi catastrofici costrinsero il popolo a trasferirsi altrove, nelle isole della Polinesia.\nNel 1998, la compagnia di ricerca \"RX-Tech\" sta operando delle analisi sul suolo antartico, i membri sono impegnati nella ricerca del meteorite. Casualmente rinvengono il corpo e il diario di un marinaio appartenuto all'equipaggio della nave Beagle, la stessa di Charles Darwin.\nLara Croft \u00e8 impegnata in India nella ricerca di uno dei quattro mitici artefatti, la Pietra Infada, ma inizialmente ignora l'esistenza degli altri tre e sa solamente che ci\u00f2 che sta cercando detiene potenti propriet\u00e0 sconosciute all'uomo.\n\"Tomb Raider: The Last Revelation\".\nTomb Raider: The Last Revelation \u00e8 un videogioco del 1999 appartenente alla categoria avventura in 3D. \u00c8 stato distribuito per PlayStation, Sega Dreamcast, PC e Mac OS.\nSi divide in due parti, di lunghezza disomogenea. La prima parte ha per lo pi\u00f9 la funzione di impratichire il giocatore, sostituendo i livelli di addestramento a casa di Lara dei primi tre episodi, e mostra la protagonista nel passato, quando era ancora una ragazzina, insieme al suo scorretto e venale maestro, Werner Von Croy. L'ambientazione \u00e8 il suggestivo complesso di templi di Angkor Wat, in Cambogia, che fornisce una nota di variazione rispetto allo scenario degli altri livelli.\nInfatti, nella seconda parte, quella pi\u00f9 corposa e in cui inizia il gioco vero e proprio, Lara Croft, nel presente, si trova in Egitto dove ha a che fare con millenarie leggende, maledizioni, sortilegi, passaggi segreti, rocambolesche fughe da creature demoniache. Il suo obiettivo \u00e8 quello di recuperare l\"'Armatura di Horus\", artefatto in grado di evocare il dio benigno per scongiurare la fine del mondo con l'avvento del nuovo millennio e di far s\u00ec che il potere del dio malvagio Seth non prevalga.\nDurante i suoi viaggi, Lara sar\u00e0 ostacolata dalle azioni di Werner, tornato in cerca di vendetta, dopo che \u00e8 stato abbandonato controvoglia dalla giovane ad Angkor Wat, in seguito ad una trappola che lui stesso ha provocato tentando di recuperare l'artefatto \"Iride\". Datagli la colpa, sar\u00e0 posseduto da Seth e tenter\u00e0 in tutti i modi di fermarla.\nLa fine si svolge nel Tempio di Horus, dove Lara, nel tentativo di fuggire dalla piramide che sta crollando, incontra Werner, che inutilmente cerca di aiutarla. Indietreggiando, rimane imprigionata sotto le macerie ed apparentemente sembra essere morta.\n\"Tomb Raider: Chronicles - La leggenda di Lara Croft\".\nTomb Raider: Chronicles - La leggenda di Lara Croft \u00e8 il quinto episodio della saga, pubblicato nel 2000 per PlayStation, Sega Dreamcast, PC e macOS.\nPubblicato assieme al \"Tomb Raider Level Editor\" \u00e8 costituito da quattro avventure dalla trama differente. Questo perch\u00e9 queste avventure non sono altro che \"Le Cronache\", raccontate da alcuni amici di Lara riunitisi dopo una cerimonia commemorativa in suo onore, ormai senza pi\u00f9 speranze di rivederla viva, mentre l'anziano mentore Werner Von Croy si trova in Egitto alla ricerca dell'avventuriera, di cui trover\u00e0 solo lo zainetto e non il cadavere.\n\"Lara Croft Tomb Raider: The Angel of Darkness\".\nLara Croft Tomb Raider - The Angel of Darkness \u00e8 un videogioco della serie Tomb Raider, unico episodio di una trilogia progettata da Core Design, che non \u00e8 stata completata. \u00c8 stato pubblicato nel 2003 per PlayStation 2, PC e macOS. Ultimo videogioco di Core Design.\nIn \"The Angel of Darkness\" Lara Croft si trova ad essere accusata ingiustamente dell'omicidio del suo vecchio mentore Werner Von Croy, dopo averlo minacciato dell'abbandono in Egitto. Ricercata dalla polizia parigina, in quanto unica sospettata dell'omicidio e di cui lei non ricorda nulla, le sue ricerche la porteranno a confrontarsi con una setta segreta che minaccia di riportare alla vita l'ultimo esemplare di un'antica razza di malvagi semidei biblici, i Nephilim. In suo aiuto si affiancher\u00e0 Kurtis, figlio di un'antica stirpe che da generazioni lotta contro i Nephilim.\nPubblicato nel 2003, \"The Angel of Darkness\" ha portato una notevole caduta di immagine alla serie, trattandosi di un gioco pubblicato nonostante fosse ancora in via di sviluppo. Faceva infatti parte del progetto \"Next Generation\" che la Core Design voleva introdurre nella saga di Tomb Raider. A causa delle critiche subite, il progetto \"Next Generation\" della Core Design \u00e8 stato annullato. L'incarico di continuare la saga con un nuovo episodio, \u00e8 quindi stato assegnato alla Crystal Dynamics con \"\".\nPer il mercato italiano, venne commissionato ai Litfiba un singolo promozionale per il gioco, \"Larasong\".\nNel 2006 \u00e8 stato pubblicato il DVD interattivo \"Tomb Raider: The Action Adventure\", giocabile come una versione semplificata di \"Angel of Darkness\", in cui vengono distribuite informazioni inedite.\nSeconda serie.\n\"Tomb Raider: Legend\".\nTomb Raider: Legend \u00e8 stato pubblicato nell'aprile del 2006 per PlayStation 2, PlayStation Portable, PC, Xbox e Xbox 360 e nell'autunno dello stesso anno, anche per Gamecube, Nintendo DS, Game Boy Advance e Telefono cellulare Java. \u00c8 il primo titolo della trilogia retcon composta da Legend, Anniversary e Underworld\nDa questo titolo il marchio di Tomb Raider si \u00e8 trasferito nelle mani di casa di sviluppo diversa dalla precedente, la californiana Crystal Dynamics.\nCon \"Legend\" inizia una nuova serie per Tomb Raider, la \"Next Generation\", che gi\u00e0 in precedenza Core Design (il precedente sviluppatore) aveva tentato di lanciare con il debutto di \"\", un titolo che come detto provoc\u00f2 gravi perdite di immagine al franchise; cos\u00ec la Eidos, produttrice e detentrice dei diritti, assegn\u00f2 per la prima volta la serie ad un'altra software house fidata. Il progetto di Core Design \u00e8 stato totalmente eliminato da Crystal Dynamics, la prescelta per la \"rinascita\" che ha preferito ricominciare da zero con un progetto proprio, nel tentativo di ridare lustro ad un importante e famoso (nonch\u00e9 fruttuoso) brand.\nLa storia narra per la prima volta le origini di Lara. In questo gioco la nostra eroina sar\u00e0 impegnata nel cercare i vari pezzi della spada Excalibur che caus\u00f2 la scomparsa di sua madre: a complicare le cose saranno Amanda, vecchia amica di Lara data per morta, ed altri nemici pronti a privare Lara dei pezzi dell'artefatto necessari per ricomporlo interamente.\n\"Tomb Raider: Anniversary\".\nTomb Raider: Anniversary \u00e8 uscito in Europa il 1\u00ba giugno 2007, si tratta di un remake liberamente ispirato al primo episodio della saga, ed \u00e8 inoltre la seconda parte della trilogia iniziata con .\nLa storia vede Lara alla ricerca di un mistico artefatto, lo Scion. Ingaggiata da una potente donna d'affari, attraversa le Ande peruviane, per passare dalla Grecia all'Egitto e raggiungere infine un'isola nascosta nel pacifico sede di antiche tecnologie di Atlantide dove il mistero dello Scion sar\u00e0 rivelato.\n\"Tomb Raider: Underworld\".\nTomb Raider: Underworld pubblicato il 21 novembre 2008 \u00e8 la terza parte della trilogia composta anche da e da .\nIl videogioco \u00e8 stato distribuito per tutte le console annunciate, anche su PlayStation 2, la quale versione \u00e8 stata pubblicata il 23 gennaio 2009. La trama comincia nel punto in cui volgevano al termine le vicende narrate in , essendone il seguito effettivo. Lo scopo di Lara sar\u00e0 quello di brandire il martello di Thor, dio norreno del fulmine e del tuono, in grado di radere al suolo montagne e perfino di uccidere un dio. Riappare Jacqueline Natla, alleata con Amanda per ritrovare il Martello. Il gioco utilizza un gameplay esclusivo creato apposta per Underworld. Il \"look\" di Lara \u00e8 completamente rinnovato e indossa un top sbracciato insieme a dei pantaloncini abbinati. La Crystal inoltre ha commercializzato due videogiochi che seguono Underworld: \"Sotto le ceneri\" e \"L'ombra di Lara\"\nTerza serie (reboot).\n\"Tomb Raider\" (2013).\nDopo l'acquisizione della Eidos da parte di Square Enix, \u00e8 stato ufficializzato il nono capitolo della serie. La serie sta per essere rinnovata ancora una volta, come con \"Tomb Raider Legend\". Il nono capitolo della serie \u00e8 stato sviluppato dalla software house Crystal Dynamics. Il videogioco \u00e8 stato pubblicato il 5 marzo 2013 per le console PlayStation 3, Xbox 360 e Pc. Nel luglio 2010 in un'intervista al sito Eurogamer.net Karl Stewart, uno sviluppatore della software, intervistato sullo \"spin-off\" \"Il guardiano della luce\" afferma che i concept art trapelati nell'estate 2009 sono appartenenti al Tomb Raider 9, che \u00e8 in sviluppo, ma per il suo annuncio bisogner\u00e0 ancora attendere un po' di tempo. Nel dicembre 2010, Square Enix registra il marchio \"A Survivor Is Born\" di cui apre anche un sito. La rivista Games Master nel numero dello stesso mese, annuncia che \"Tomb Raider 9\" sar\u00e0 rivelato sul numero di gennaio 2011. Sempre a dicembre, sulle pagine di GameInformer, viene annunciato ufficialmente il nono capitolo, chiamato semplicemente \"Tomb Raider\" e come spiegato dagli stessi sviluppatori, \u00e8 un \"reboot\", ovvero la serie di \"Tomb Raider\" ripartir\u00e0 da questo nono capitolo che mostra una giovane Lara Croft sperduta all'interno del Triangolo del Drago.\nLa trama \u00e8 ancora una volta incentrata sul passato di Lara: non ci sar\u00e0 una Lara matura e forte, poich\u00e9 dovr\u00e0 ancora maturare la sua esperienza di spericolata archeologa-avventuriera. Lara, ormai ventunenne e laureata, decide di imbarcarsi sulla nave Endurance, capitanata dal cacciatore di tesori freelance Conrad Roth, per portare a termine una scoperta archeologica che potrebbe rivelarsi sensazionale. Sulle tracce del mitico impero perduto di Yamatai, la nave ed il suo equipaggio vengono colti nottetempo da una terribile tempesta. La Endurance si spezza letteralmente in due e Lara finisce in preda alle onde che la porteranno sull'inospitale e sconosciuta isola.\nIl 28 gennaio 2014 \u00e8 uscita una versione rimasterizzata del gioco per le console PlayStation 4 e Xbox One, contenente tutti i DLC finora usciti.\n\"Rise of the Tomb Raider\".\nTitolo annunciato per la prima volta il 9 giugno 2014 alla conferenza Microsoft dell'E3 2014, \u00e8 stato pubblicato alla fine del 2015, dapprima in esclusiva temporanea per Xbox 360 e Xbox One, e successivamente anche per PC e PlayStation 4 (con una ben pi\u00f9 corposa e completa versione denominata 20 Year Celebration). La trama riprende quella iniziata con il \"reboot.\"\n\"Shadow of the Tomb Raider\".\nQuesto capitolo, pubblicato nell'ottobre 2018 per PlayStation 4, Xbox One e personal computer, \u00e8 il seguito dei precedenti. Parla della giovane Lara che ha cominciato a dare la caccia alle cellule della trinit\u00e0, ma che cos\u00ec facendo scopre dell'esistenza di uno scrigno per poter ricreare l'universo a piacimento.\nCronologia videoludica canonica.\nCarta che indica i luoghi visitati da Lara Croft nei vari videogiochi:\nCronologia era Eidos-Core \"(Universo Originale)\":\nCronologia era Eidos-Crystal Dynamics \"(Universo Legend)\":\nCronologia era Square Enix-Crystal Dynamics \"(Universo Survivor)\":\nVendite.\nLa serie fu un enorme successo gi\u00e0 col primo capitolo Tomb Raider del 1996, grazie alle diverse innovazioni che il videogioco portava con se. Ha venduto quasi 8 milioni di copie, battendo diversi record. Il secondo capitolo Tomb Raider II ebbe lo stesso enorme successo, sfiorando di poco le vendite del primo gioco. Il videogioco pi\u00f9 venduto dell\u2019intera serie videoludica \u00e8 il secondo reboot intitolato Tomb Raider con 11 milioni di copie vendute. L\u2019intera serie ha superato oltre 60 milioni di copie vendute, ed \u00e8 ancora oggi uno dei franchise di maggiore successo.\nMusica.\nTutta la musica della serie \u00e8 prodotta dal compositore del gioco rispettivo, usando strumenti digitali, come samples e sintetizzatori elettronici. \"Tomb Raider: The Angel of Darkness\" \u00e8 la singola eccezione di serie, cio\u00e8 gli sviluppatori hanno deciso di usare strumenti reali per registrare l'interpretazione di Orchestra Sinfonica di Londra, nel 2002.\nLa seguente tabella riporta le caratteristiche delle colonne sonore dei vari titoli.\nSpin-off.\nIl 4 marzo 2010 Square Enix ufficializza un nuovo gioco di Tomb Raider, che sar\u00e0 chiamato \"Lara Croft and the Guardian of Light\" (\"Lara Croft e il guardiano della Luce\"); \u00e8 stato presentato alla GDC 2010 il 9 marzo a porte chiuse. Una demo del gioco \u00e8 stata giocabile all'Electronic Entertainment Expo 2010 il 14 giugno. \u00c8 stato pubblicato esclusivamente in download digitale a partire dal 18 agosto 2010, disponibile solo su PSN ed XboX Live Arcade. Questo videogioco non far\u00e0 parte della serie principale, ma sar\u00e0 uno spin-off. Inoltre, questo \u00e8 il primo episodio in multiplayer, dove oltre a Lara, si potr\u00e0 scegliere Totec, un altro personaggio totalmente giocabile.\nIn questo episodio, Lara sar\u00e0 impegnata nel cercare il mitico Specchio del fumo, solo che questa volta non sar\u00e0 sola, ma ci sar\u00e0 Totec, un antico guerriero protettore dell'artefatto, che aiuter\u00e0 e seguir\u00e0 Lara nella sua avventura.\nSeguito di \"Lara Croft and the Guardian of Light\", \u00e8 stato annunciato durante la conferenza dell'E3 2014 e pubblicato su PlayStation 4, Xbox One e Microsoft Windows.\n\"Advanced Tomb Raider Installer\" \u00e8 un programma che permette di installare il primo Tomb Raider su PC aggiornandolo.\nL'Advanced Installer inoltre rende il gioco compatibile per Windows 2000 e Windows XP.\nNon \u00e8 infatti possibile installare il gioco con la normale procedura prevista dai programmatori, visto che funziona in ambiente DOS e non \u00e8 stato quindi progettato per i sistemi NT.\nPer l'aggiornamento dell'audio \u00e8 necessario prima installare il VDM Sound.\nPer quanto riguarda la grafica l'Advanced Installer la migliora utilizzando la tecnologia dgVoodoo e applicando al gioco un ampio e dettagliato setup.\nAltri media.\nCinema.\nLa serie Tomb Raider \u00e8 stata ripresa sul grande schermo, con Angelina Jolie e Alicia Vikander come interpreti di Lara Croft.\nFumetti.\n\"Tomb Raider\" ha avuto un adattamento a fumetti grazie alla Top Cow Productions, che dal 1999 al 2005 ha pubblicato alcuni albi con Lara Croft protagonista, talvolta affiancata dall'archeologo avventuriero Chase Carver o da Sara Pezzini, quest'ultima protagonista di \"Witchblade\". Il primo sceneggiatore dei fumetti fu Dan Jurgens, che pot\u00e9 sviluppare la personalit\u00e0 di Lara Croft, all'epoca ancora poco definita nei videogiochi, ma doveva sottoporre ogni pagina alla Eidos per l'approvazione. Il numero 1 fu il fumetto americano pi\u00f9 venduto del 1999. L'edizione in italiano \u00e8 della Panini Comics.\nNuovi fumetti di \"Tomb Raider\" sono stati pubblicati dalla Dark Horse Comics a partire dal 2014.\nLibri.\nBallantine Books, con Eidos, ha iniziato a pubblicare nel 2004 una serie di storie originali ispirate al videogioco, a cominciare da \"The Amulet of Power\" di Mike Resnick, seguito da \"The Lost Cult\" di E. E. Knight e il pi\u00f9 violento \"The Man of Bronze\" di James Alan Gardner nel 2005. I libri non seguono la trama dei due film, e il terzo \u00e8 narrato in prima persona da Lara Croft.\nTestimonial.\nVarie modelle si sono susseguite come volti ufficiali di Lara Croft, tra cui l'attrice Rhona Mitra."}
{"id": "558235", "revid": "1543377", "url": "https://it.wikipedia.org/wiki?curid=558235", "title": "Dokken", "text": "I Dokken sono un gruppo musicale heavy metal statunitense, formatosi a Los Angeles nel 1977.\nConsiderati uno dei gruppi pi\u00f9 emblematici della scena heavy metal statunitense, i Dokken, fondati dal frontman Don Dokken da cui prendevano il nome, furono un riferimento per uno stile molto raffinato e di buon gusto, composto da lussuose atmosfere di heavy metal contornato di AOR e dal \"look\" elegante e curato. In questo senso pu\u00f2 essere riconosciuta come una delle pi\u00f9 popolari band del fenomeno hair metal di Los Angeles. Nel corso della loro carriera hanno venduto un totale di circa 10 milioni di dischi nel mondo e sono stati nominati per un Grammy.\nDopo lo scioglimento avvenuto a fine anni ottanta, la band si \u00e8 riunita e, malgrado i diversi cambi di formazione e di stile, continua tutt'oggi la propria carriera.\nStoria.\nGli inizi.\nLa prima band di Don Dokken si form\u00f2 nel 1976 con il nome Airborn. Questi suonavano principalmente nei club dell'area di Los Angeles, tra cui il popolare The Starwood sulla Sunset Strip. La formazione originaria degli Airborn vedeva Bobby Blotzer alla batteria e Juan Croucier al basso, ma entrambi lasciarono la band nel 1978 per dar vita ai FireFoxx. Per un periodo milit\u00f2 nella band anche il chitarrista Greg Leon, che in quello stesso anno aveva avuto una breve esperienza con i Quiet Riot a sostituzione di Randy Rhoads. Fu proprio Leon a trascinare nella band il nuovo batterista Gary Holland che in precedenza aveva suonato con lui nei Suite 19 (in questa stessa band venne sostituito dal futuro M\u00f6tley Cr\u00fce Tommy Lee), ed in seguito entrer\u00e0 nei Great White. Leon poi suon\u00f2 anche per un breve periodo nei Rough Cutt e former\u00e0 il suo progetto solista chiamato \"Greg Leon Invasion\". Don Dokken non riusc\u00ec a mantenere il nome Airborn in quanto era gi\u00e0 utilizzato da una band sotto contratto discografico. Il gruppo pubblic\u00f2 il suo primo 45 giri a inizio 1979, dal titolo \"Hard Luck Woman\", prodotto da Drake Levin e stampato in sole 500 copie. In quest'occasione la band si firm\u00f2 per la prima volta con il nome Dokken. Poco dopo si trasferirono in Germania per un breve tour, con Juan Croucier nuovamente al basso. Durante la permanenza tedesca, i Dokken fecero la conoscenza del produttore Michael Wagener, che in quel periodo svolgeva il ruolo di tecnico del suono durante i concerti degli Accept. Il gruppo registr\u00f2 negli studi di Wagener ad Amburgo la demo \"Back in the Streets\", che negli anni verr\u00e0 diffusa in maniera illegale sotto forma di bootleg prima di essere pubblicata dall'etichetta tedesca Repertoire Records nel 1989. Wagener fu invitato da Don per un breve soggiorno a Los Angeles, e solo successivamente decider\u00e0 di trasferirsi in America in maniera permanente, diventando il produttore di diverse band di successo.\nDi ritorno negli Stati Uniti, i Dokken arruolarono il chitarrista George Lynch che sostitu\u00ec il temporaneo Leon. Lynch all'epoca fu un possibile candidato per entrare nel nuovo progetto solista di Ozzy Osbourne, contattato da Dana Strum, all'epoca bassista talent scout al servizio di Ozzy (e futuro membro dei Vinnie Vincent Invasion e Slaughter). Ma Lynch venne scartato a favore di Randy Rhoads, proveniente dai Quiet Riot. Da questo momento Lynch chiamer\u00e0 il batterista Mick Brown, suo collega negli Xciter e The Boyz. Con questa formazione i Dokken tornarono in Germania e composero la traccia \"Paris Is Burning\", fondendola con \"I Can't See You Anymore\" proveniente dalla prima demo, e nel 1981 riuscirono a firmare con la francese Carrere Records grazie all'aiuto di Wagener e del manager degli Accept Gaby Hauke. Quello stesso anno la band registr\u00f2 il suo primo album, \"Breakin' the Chains\", prodotto da Michael Wagener negli studi di Dieter Dierks (il celebre produttore degli Scorpions) a Colonia. Peter Baltes degli Accept suon\u00f2 il basso in 7 delle 10 canzoni presenti nell'album, ma tuttavia non venne accreditato. Contemporaneamente Don venne chiamato dagli Scorpions per cantare in alcune demo dell'album \"Blackout\", in quanto il loro cantante Klaus Meine si trovava alle prese con gravi problemi alle corde vocali che sembravano averne compromesso la carriera. Meine riuscir\u00e0 tuttavia a riprendersi in tempo e registrare le sue parti vocali, aiutato anche dai cori di Don stesso che gli permisero di non sforzarsi troppo e di completare quindi le proprie cure.\nIl primo album dei Dokken venne diffuso solamente in Europa e pubblicizzato con alcune apparizioni televisive in Germania. La scarsa produzione e le sonorit\u00e0 ancora non completamente mature, nonch\u00e9 la diffusione esclusivamente europea, non permisero al disco di ottenere un successo rilevante, nonostante questo colp\u00ec una certa fetta di pubblico. La Elektra Records che vide nella band un forte potenziale, si affrett\u00f2 a concludere con loro un accordo. Con la Elektra infatti l'album venne poi ri-realizzato e registrato nuovamente per gli Stati Uniti, dove arriv\u00f2 il 18 settembre 1983. Per distinguerlo dalla versione europea del 1981, venne chiamato \"Breaking the Chains\" (con la \"g\" al posto dell'apostrofo). L'album differiva leggermente dalla sua versione precedente per avere la \"tracklist\" in ordine variato, ed il titolo di alcune tracce diverso.\nA seguito di ci\u00f2 la band part\u00ec per il suo primo tour negli Stati Uniti, aprendo i concerti dei Blue \u00d6yster Cult. Tuttavia il quartetto venne lasciato con pochi soldi e quasi abbandonato dall'Elektra a causa del mancato successo del primo album. Nonostante la notevole popolarit\u00e0 in Europa, la band non riusciva ad avere lo stesso seguito negli Stati Uniti.\nSul finire del 1983, poco prima dell'inizio delle riprese del videoclip di \"Breaking the Chains\", Juan Croucier lasci\u00f2 i Dokken per unirsi in pianta stabile ai Ratt. Egli venne rimpiazzato da Jeff Pilson, che entr\u00f2 nella band giusto in tempo per apparire nel video (senza aver suonato nel brano). Quello stesso anno Lynch venne ricontattato per entrare nella band di Ozzy Osbourne. Ozzy aveva sub\u00ecto la perdita del suo chitarrista Randy Rhoads, e lo sostitu\u00ec temporaneamente con Brad Gillis, futuro componente dei Night Ranger. Nuovamente chiamato in causa da Dana Strum, Lynch partecip\u00f2 alle audizioni dove gli venne comunicato che sarebbe stato sicuramente arruolato. Tuttavia egli venne scartato ancora una volta, a favore del virtuoso Jake E. Lee.\nIl successo (1984\u201389).\nI Dokken tornarono sulle scene con il secondo album \"Tooth and Nail\", pubblicato il 13 settembre 1984. Questo riusc\u00ec finalmente a lanciare il gruppo negli Stati Uniti, grazie in particolare al successo ottenuto dalla power ballad \"Alone Again\", che spinse il nuovo lavoro fino alla conquista del disco di platino per le vendite di oltre un milione di copie nei soli Stati Uniti. La popolarit\u00e0 del gruppo venne confermata anche dal loro terzo album \"Under Lock and Key\", pubblicato il 22 novembre 1985, il quale fu prodotto da Neil Kernon assieme a Michael Wagener. Le vendite dell'album furono questa volta trainate dal singolo \"In My Dreams\". I Dokken continuarono ad esibirsi in giro per gli Stati Uniti al fianco di band come Judas Priest, Aerosmith, Dio ed infine Twisted Sister, per i quali Don Dokken incider\u00e0 alcuni cori presenti nell'album \"Come Out and Play\" quello stesso anno. Nel 1986 venne pubblicato \"Heavy Metal Parking Lot\", un documentario sui frequentatori di concerti girato prima di un'esibizione di Dokken e Judas Priest.\nNonostante il loro crescente successo, la band venne assalita da voci dei media secondo il quale si formarono delle tensioni all'interno del gruppo. Queste voci inseguiranno la band durante tutta la loro carriera. I Dokken si spostarono in Europa per una serie di concerti assieme agli Accept nell'estate 1986. Anche al pubblico sembr\u00f2 che all'interno del gruppo non tutto filava per il verso giusto; girarono voci, poi smentite, sul fatto che George Lynch stava per essere sostituito da Michael Angelo (futuro membro dei Nitro). Nel frattempo Lynch partecip\u00f2 come ospite all'album \"Maximum Security\" di Tony MacAlpine nel 1987.\nFinita la lunga tourn\u00e9e mondiale, il gruppo ritorn\u00f2 in studio per registrare il brano \"Dream Warriors\", che far\u00e0 parte della colonna sonora di \"Nightmare 3 - I guerrieri del sogno\" (titolo originale \"A Nightmare On Elm Street 3: Dream Warriors\"). La traccia fu pubblicata come singolo il 10 febbraio 1987. Successivamente la band trascorse diversi mesi in studio per registrare il suo quarto album, \"Back for the Attack\", che usc\u00ec il 27 novembre e venne prodotto nuovamente da Neil Kernon. Le tensioni interne al gruppo si stavano facendo sempre pi\u00f9 laceranti; alcune voci mai confermate dicono che Lynch, Pilson e Brown abbiano registrato le parti strumentali in uno studio e Don Dokken abbia poi aggiunto le sue parti cantate in un altro studio dopo averle ascoltate per telefono ed aver stabilito lui quali fossero buone e quali no. Tuttavia l'album si rivel\u00f2 il maggior successo commerciale della band, raggiungendo il tredicesimo posto in classifica negli Stati Uniti e ottenendo buoni risultati anche nel Regno Unito, grazie a singoli come \"Burning Like a Flame\" e \"Heaven Sent\". Nel disco venne inclusa una versione remixata di \"Dream Warriors\", accompagnata da un videoclip in cui i Dokken vengono immortalati nell'ambientazione di \"Nightmare III\" con la partecipazione dei personaggi del film. Divenne uno dei loro video pi\u00f9 popolari e tra i pi\u00f9 richiesti su MTV in quel periodo.\nDurante il 1988, i Dokken aprirono i concerti per gli AC/DC in Gran Bretagna. Parteciparono inoltre ad alcune date del Monsters of Rock Tour 1988 in compagnia di Van Halen, Scorpions, Metallica e Kingdom Come, mentre il 16 novembre dello stesso anno venne pubblicato l'album dal vivo \"Beast from the East\" registrato da un tour di successo in Giappone. Il disco includeva la traccia inedita \"Walk Away\", che si riveler\u00e0 l'ultimo singolo del gruppo prima della reunion del 1994. L'intero album venne nominato ai Grammy Awards per la \"Miglior interpretazione metal\", ma perse in favore del brano \"One\" dei Metallica.\nAll'apice della popolarit\u00e0, i rapporti tra Don Dokken ed il resto della band si stavano deteriorando sempre di pi\u00f9, portando il gruppo all'inevitabile scioglimento nei primi mesi del 1989.\nDopo lo scioglimento (1990\u201393).\nDopo lo scioglimento, Don Dokken intraprese il suo progetto solista, composto dal chitarrista John Norum degli Europe, l'ex chitarrista dei Watchtower Billy White, il vecchio amico Peter Baltes degli Accept ed il futuro batterista dei Mot\u00f6rhead Mikkey Dee. Don realizz\u00f2 il suo debutto solista \"Up from the Ashes\" il 21 ottobre 1990 per la Geffen Records. Realmente l'intenzione del cantante era quella di continuare il progetto Dokken con altri membri, ma gli venne impedito da Lynch, Pilson e Brown per vie legali, generando cos\u00ec una situazione piuttosto insolita nel quale il musicista non pot\u00e9 usare il proprio cognome. Musicalmente l'album si presentava nello stile classico del gruppo, ma non riusc\u00ec a bissare il successo dei lavori precedenti, nonostante un discreto riscontro di vendite.\nDurante questo periodo Lynch e Brown formano i Lynch Mob e registrarono due album: \"Wicked Sensation\" (1990) e l'eponimo \"Lynch Mob\" (1992) sempre per la Elektra Records. Jeff Pilson fond\u00f2 invece la band War &amp; Peace con l'ex chitarrista dei Warlock Tommy Hendricksen. Nel frattempo suon\u00f2 negli album \"MSG\" del McAuley Schenker Group e \"Strange Highways\" dei Dio, prima di riuscire ad ottenere un contratto con i War &amp; Peace e pubblicare il disco \"Time Capsule\" per la Shrapnel Records nel 1994, quando la band ormai era di fatto gi\u00e0 stata sciolta.\nGeorge Lynch interruppe nel 1993 l'attivit\u00e0 dei Lynch Mob e realizz\u00f2 un album solista. Al primo album di Lynch, \"Sacred Groove\", partecip\u00f2 anche Don Dokken, ed assieme scrissero infatti il brano \"We Don't Own This World\". Tuttavia sorsero nuovi problemi e Don non pot\u00e9 assistere alla sessione in studio, mentre parteciparono al disco alcuni ospiti d'eccezione come i fratelli Matthew e Gunnar Nelson dei Nelson, Glenn Hughes, l'ex cantante dei Black Sabbath Ray Gillen (in una delle sue ultime performance prima della morte per AIDS) e anche Jeff Pilson. Conseguentemente i Lynch Mob si sciolsero definitivamente.\nDopo lo scioglimento di questi, si parl\u00f2 di una possibile riunione dei Dokken, ma mentre Mick Brown era disposto a raggiungere Don Dokken, Lynch scelse di portare avanti il progetto solista.\nLa reunion (1994\u201398).\nMentre era impegnato a comporre il suo secondo album solista, Don venne contattato dall'A&amp;R John Kalodner che gli sugger\u00ec di riformare i Dokken e far uscire il nuovo lavoro a nome della band. Nonostante il rapporto tra il cantante e Lynch fosse ancora molto teso, i due decisero momentaneamente di mettersi i loro problemi alle spalle, e acconsentirono alla reunion del gruppo assieme a Brown e Pilson. La band si chiuse dunque in studio con lo storico produttore Michael Wagener, prima di dare alle stampe l'album \"Dysfunctional\" il 23 maggio 1995, a quasi otto anni di distanza dal precedente. Il disco venne distribuito dalla Columbia Records e riusc\u00ec a vendere oltre 300.000 copie, nonostante il calo di popolarit\u00e0 che in quel periodo stava colpendo le band simili ai Dokken.\nDurante il tour di supporto dell'album, si ripresentarono le vecchie tensioni tra George Lynch e Don Dokken, e la band cominci\u00f2 nuovamente a frammentarsi. Il culmine si tocc\u00f2 quando Lynch, in occasione di uno show radiofonico promozionale, lasci\u00f2 improvvisamente lo studio e si rifiut\u00f2 di rientrare. Quattro giorni dopo la Columbia decise di sciogliere il contratto con i Dokken, presumibilmente a causa di questo episodio e di altri simili incidenti che coinvolsero il comportamento di Lynch. Il gruppo diede alle stampe il disco acustico \"One Live Night\" con la nuova etichetta CMC International.\nNel 1996 accadde un brutto episodio che dovette far accantonare temporaneamente i programmi della band: il cane di Don Dokken aggred\u00ec improvvisamente il suo padrone provocandogli diverse ferite al volto. Il cantante dopo aver sub\u00ecto oltre 150 punti di sutura si recuper\u00f2 e continu\u00f2 a lavorare con il gruppo. La band ritorn\u00f2 sul palco in occasione di alcuni tour con i riformati Ratt e Cinderella in America, seguirono poi alcuni concerti in Giappone con Alice Cooper. Con il rapporto tra Dokken e Lynch sempre pi\u00f9 ai minimi storici, la band decise di rientrare in studio nell'estate 1996 per lavorare ad un nuovo album.\nIl risultato di mesi di tensione in studio fu \"Shadowlife\", che venne pubblicato il 15 aprile 1997. L'album presentava un cambiamento di sonorit\u00e0, senza dubbio influenzate anche dal nuovo produttore Kelly Gray. La band arriv\u00f2 perfino a modificare il logo originale presente sulla copertina del disco. Tutti questi cambiamenti vennero imposti da un Lynch ormai sempre pi\u00f9 estraneo al resto del gruppo. Don Dokken accus\u00f2 il chitarrista di voler prendere il controllo totale e distruggere la band. La svolta non and\u00f2 gi\u00f9 a molti fan pi\u00f9 affezionati alle vecchie sonorit\u00e0, decretando l'insuccesso dell'album e l'allontanamento di Lynch dal gruppo poco prima dell'inizio del tour.\nRimasti senza un chitarrista, i Dokken proposero a John Norum, che aveva gi\u00e0 suonato nell'album solista di Don nel 1990, di unirsi brevemente alla band. Lynch tent\u00f2 di rientrare nel gruppo pochi giorni prima dell'inizio del tour, ma venne nuovamente respinto dagli altri membri. Il chitarrista decise di fare causa alla band per circa un milione di dollari, perdendo tuttavia nel verdetto finale. A seguito di ci\u00f2 decise di riformare i Lynch Mob nel 1998.\nEventi successivi (1999\u20132010).\nConcluso il tour di \"Dysfunctional\", John Norum inform\u00f2 i Dokken che avrebbe lasciato il gruppo per lavorare a un suo disco solista. Venne cos\u00ec sostituito da Reb Beach, noto come chitarrista dei Winger e successivamente degli Whitesnake, con cui la band pubblic\u00f2 l'album \"Erase the Slate\" il 15 giugno 1999. Nonostante un parziale ritorno alle sonorit\u00e0 classiche del gruppo, anche questo disco si riveler\u00e0 un flop come il precedente. L'anno successivo registrarono l'album dal vivo, \"Live from the Sun\", lanciato sul mercato prima della partenza di Beach che prefer\u00ec dedicarsi ad altri progetti.\nIl ruolo di chitarrista torn\u00f2 ad essere ricoperto da John Norum, che nel frattempo si era liberato dei suoi impegni solisti e poteva dedicarsi completamente ai Dokken. Poco dopo lasci\u00f2 la band anche il bassista Jeff Pilson, sostituito da Barry Sparks, gi\u00e0 con Michael Shenker e Yngwie Malmsteen. Pilson riprese il progetto War &amp; Peace pubblicando i dischi \"Light at the End of the Tunnel\" (2001) e \"The Walls Have Eyes\" (2004). Il bassista apparve inoltre nel film \"Rock Star\" del 2001, come membro della fittizia band degli Steel Dragon assieme ad altri noti personaggi della scena musicale come Zakk Wylde (Ozzy Osbourne, Black Label Society), Blas Elias (Slaughter) e Jason Bonham (figlio di John Bonham dei Led Zeppelin). Don Dokken ha definito pacifica la separazione da Pilson, assecondando la volont\u00e0 di quest'ultimo di provare nuove esperienze. Della formazione storica rimanevano per cui solo Dokken e Mick Brown.\nIl nuovo album del gruppo, \"Long Way Home\", venne pubblicato il 23 aprile 2002 dalla Sanctuary Records. Durante la primavera di quell'anno, John Norum sub\u00ec un infortunio alla mano che lo costrinse a lasciare nuovamente il gruppo, venendo sostituito dal chitarrista italiano Alex De Rosso. Nel 2003 i Dokken intrapresero una lunga serie di concerti negli Stati Uniti, aprendo i concerti di Scorpions e Whitesnake. Dopo il tour, il chitarrista Alex De Rosso perse il suo visto e dovette tornare in Italia. A quel punto Don Dokken chiam\u00f2 nella band Jon Levin, che aveva in precedenza gi\u00e0 incontrato la band e suonato con loro durante un unico concerto nel 1998. Levin si un\u00ec per cui al gruppo, formando assieme a Don, Brown e Sparks, quella che rimarr\u00e0 la formazione dei Dokken fino al 2008.\n13 luglio 2004, i Dokken pubblicarono l'album \"Hell to Pay\", il quale venne visto dalla critica come un approccio moderno al sound della band. Il gruppo continu\u00f2 ad andare in tour durante il 2005 e il 2006. Nel 2007 venne dato alla stampe il disco \"\", contenente una registrazione dal vivo inedita dei primi anni della band, trovata per caso da Don tra i suoi archivi personali, pi\u00f9 tre brani inediti. Segu\u00ec la pubblicazione del DVD intitolato \"Unchain the Night\", originariamente pubblicato in VHS nel 1986, che raccoglie alcuni videoclip della band insieme a interviste e filmati vari. Nel frattempo Don Dokken annunci\u00f2 la pubblicazione del suo secondo album solista dal titolo di \"Solitary\".\nIl 13 maggio 2008, i Dokken fecero ritorno pubblicando l'album in studio \"Lightning Strikes Again\", che prende il proprio titolo da un brano contenuto in \"Under Lock and Key\". Il disco venne accolto in maniera migliore dei precedenti, rivelandosi il maggior successo del gruppo dai tempi di \"Dysfunctional\" nel 1995. L'album segn\u00f2 inoltre il ritorno definitivo al tipico sound della band, voluto fortemente dal chitarrista Jon Levin, come sottolineato in un'intervista da Don Dokken.\nPer promuovere il nuovo lavoro, la band and\u00f2 in tour per tutta l'estate assieme a Sebastian Bach e Poison. Ai concerti non presero parte sia Mick Brown, che aveva siglato un accordo per suonare con Ted Nugent prima che fosse annunciato il tour dei Dokken, che Barry Sparks, impegnato invece in Asia con sua moglie. Il primo venne temporaneamente sostituito alla batteria da Jeff Martin dei Racer X, mentre il secondo fu rimpiazzato al basso da Chris McCarvill degli House of Lords, per poi lasciare definitivamente il posto nel gruppo a Sean McNabb dei Great White.\nLa nuova formazione composta da Dokken, Levin, Brown e McNabb debutta dal vivo nel 2010, aprendo alcune date per gli Scorpions negli Stati Uniti. Nello stesso anno viene pubblicato \"Greatest Hits\", una raccolta di nuove registrazioni dei pezzi pi\u00f9 famosi pubblicati dalla band negli anni '80 con l'aggiunta di due brani totalmente inediti. L'album \u00e8 stato dapprima reso disponibile solo in formato digitale attraverso iTunes e Amazon.com, e in un secondo momento distribuito anche in formato fisico dalla Cleopatra Records.\nUltimi anni.\nNel frattempo si ritorna a parlare di una reunion della formazione storica del gruppo, soprattutto dopo un'ospitata a sorpresa di George Lynch e Jeff Pilson durante un concerto dei Dokken alla The House Of Blues di Anaheim, il 29 novembre 2009. Si tratt\u00f2 infatti della prima volta che Lynch, Pilson, Brown e Dokken si ritrovarono insieme sul palco dopo dodici anni.\nAll'inizio del 2010 Lynch ha annunciato il ritorno dei vecchi Dokken, salvo poi smentirsi il 24 febbraio. Nel mese di giugno, George e Don appaiono insieme come ospiti in una puntata del programma \"That Metal Show\", durante la quale dichiarano che la causa principale della loro spaccatura era una trovata pubblicitaria a cui entrambi alla fine hanno iniziato a credere. George ha anche aggiunto che l'egocentrismo di Don non ha aiutato, e il cantante ha confermato tutto ci\u00f2 durante la stessa intervista. Entrambi hanno espresso il loro desiderio di rivolere una riunione con Don, George, Jeff e Mick, ma che sono tutti troppo impegnati con altri progetti (tra formazione attuale dei Dokken, Lynch Mob, il coinvolgimento di Jeff nei Foreigner, ecc.). I Dokken e i Lynch Mob sono partiti separatamente in tour per tutta l'estate e l'autunno del 2010.\nNel dicembre 2010 George Lynch annuncia che non ci sar\u00e0 nessuna reunion dei Dokken:\nIl 22 novembre 2011, la formazione attuale dei Dokken firma un contratto per l'etichetta italiana Frontiers Records. Il nuovo album in studio \"Broken Bones\" viene pubblicato nel settembre 2012. Alle registrazioni del disco non ha potuto partecipare il batterista Mick Brown a causa di alcuni conflitti di programmazione, sostituito dal turnista Jimmy DeGrasso, facendo di questo il primo lavoro in studio nella storia dei Dokken in cui non egli compare. Il nome di Brown viene riportato lo stesso nei crediti dell'album e il batterista ritorner\u00e0 subito a suonare con il gruppo durante il tour promozionale.\nDopo numerosi voci, Don Dokken annuncia la temporanea reunion della formazione classica con George Lynch, Mick Brown e Jeff Pilson esclusivamente per una serie di concerti previsti in Giappone e Stati Uniti entro la fine del 2016."}
{"id": "558239", "revid": "36426", "url": "https://it.wikipedia.org/wiki?curid=558239", "title": "Museo del Camposanto Vecchio", "text": ""}
{"id": "558242", "revid": "17944", "url": "https://it.wikipedia.org/wiki?curid=558242", "title": "Kubin", "text": ""}
{"id": "558244", "revid": "767487", "url": "https://it.wikipedia.org/wiki?curid=558244", "title": "Questa \u00e8 la mia vita", "text": "Questa \u00e8 la mia vita (\"Vivre sa vie\") \u00e8 un film del 1962 scritto e diretto da Jean-Luc Godard, interpretato da Anna Karina, all'epoca moglie del regista, vincitore del premio speciale della giuria alla 27\u00aa Mostra di Venezia. Il film prende spunto da un'inchiesta giornalistica, \"O\u00f9 en est\u2026 la prostitution?\" del giudice Marcel Sacotte, pubblicata nel 1959, che analizza almeno duemila casi di prostituzione a partire dall'anno 1950.\nTrama.\nIl film \u00e8 strutturato in dodici \u201cquadri\u201d (\"tableaux\" nel titolo originale), ispirati alla struttura a episodi di \"Francesco, giullare di Dio\" (1950) di Roberto Rossellini e introdotti da didascalie su modello di quelle usate nel cinema muto.\nLa ventiduenne Nana Kleinfrankheim ha lasciato il figlio e il marito per abitare in citt\u00e0, con l'intenzione di entrare nel mondo del cinema. Nell'attesa, lavora come commessa in un negozio di dischi e spera che il servizio fotografico pagato di tasca propria possa aprirle la strada della recitazione.\nLa scena \u00e8 un unico piano sequenza nel negozio dove Nana lavora (Path\u00e9-Marconi, sugli Champs-\u00c9lys\u00e9es; la ragazza serve un cliente senza riuscire ad accontentarlo (in magazzino non c'\u00e8 nulla di Judy Garland).\nLa portinaia del palazzo dove abita Nana la chiude fuori e la caccia in strada perch\u00e9 non paga l'affitto. Non sapendo dove andare, entra in un cinema dove proiettano \"La passione di Giovanna d'Arco\" di Carl Theodor Dreyer. La scena alterna inquadrature di Ren\u00e9e Falconetti sul grande schermo con primi piani di Nana che piange al buio in platea. Pi\u00f9 tardi la ragazza ha appuntamento in un caff\u00e8 con un giornalista col quale deve prendere accordi per un servizio fotografico; l'uomo le chiede se \u00e8 disposta a posare nuda.\nNana viene interrogata in un commissariato di polizia, accusata di avere rubato 1000 franchi; lei sostiene di avere trovato la somma per strada.\nRidotta alla disperazione, senza pi\u00f9 un soldo, Nana nota una prostituta che aspetta clienti all'uscita dal cinema. Si lascia abbordare da un uomo e lo accompagna in una camera d'albergo, ma \u00e8 evidente che non sa quanto chiedergli.\nMentre passeggia in cerca di uomini da abbordare, Nana incontra per caso l'amica Yvette, che capisce subito in che situazione si trovi; la accompagna in un caff\u00e8, dove le racconta come sia diventata a sua volta prostituta, e le presenta l'uomo che la protegge, Raoul.\nSeduta in un locale degli Champs \u00c9lys\u00e9es, Nana scrive una lettera alla tenutaria di una casa d'appuntamenti, chiedendo di accoglierla (il testo della lettera \u00e8 autentico, tratto dall'inchiesta Sacotte). Sopraggiunge per\u00f2 Raoul, il protettore di Yvette, che le propone di lavorare con lui.\nRaoul prende con s\u00e9 Nana e la introduce professionalmente alle regole e ai rituali del mondo della prostituzione, con parole che Godard ha tratto letteralmente dall'inchiesta giornalistica.\nNana si accompagna a Raoul anche fuori dal lavoro, ma non \u00e8 felice. Un giorno in un caff\u00e8, mentre Raoul parla con il suo amico Luigi, cerca di attirare danzando alla musica di un juke-box l'attenzione di un giovanotto che gioca a biliardo.\nNana \u00e8 molto pi\u00f9 disinvolta nel suo lavoro. Viene abbordata per strada da un cliente, si recano in un albergo dove lavorano anche altre sue colleghe. L'uomo \u00e8 un fotografo; le chiede un rapporto a tre e Nana trova un'amica, ma il cliente la preferisce a lei e la manda via.\nIn un ristorante del centro della citt\u00e0 Nana attacca conversazione con un uomo che, seduto al tavolo accanto, sta leggendo. Nana lo interroga a fondo sulla comunicazione, la vita e l'amore. Il personaggio \u00e8 interpretato dal filosofo del linguaggio Brice Parain, il cui mestiere \u00e8 \u201cleggere\u201d, che si lascia andare volentieri a una libera conversazione (quasi interamente mutilata nella versione distribuita in Italia).\nNana si trova in una camera d'albergo insieme al giovanotto che aveva incontrato al tavolo da biliardo, il quale le legge un brano del racconto \"Il ritratto ovale\" di Edgar Allan Poe. \u00c8 palesemente innamorato. Nana decide di rompere con Raoul, che per\u00f2 non ha intenzione di lasciarla andare. La porta in auto in periferia, ha deciso di cederla per denaro a un altro protettore; i due uomini litigano, estraggono le armi e sparano. Nana si accascia sull'asfalto, colpita a morte.\nCritica.\nCon 148.000 spettatori paganti a Parigi, il film \u00e8 tra quelli di maggior successo di Jean-Luc Godard. Il regista Godard abbandona qui le regole della narrazione tradizionale, adottando una struttura frammentata, non lineare. I dodici quadri in cui il film \u00e8 strutturato sono caratterizzati da \u00abregistri diversi (sociologico, documentario, letterario, cinematografico [...]) con linguaggi diversi, non uniti da una logica narrativa, ma giustapposti, forse ricombinabili in altro modo\u00bb.\nFino dal 1957 Godard parlava di fare un film sulla prostituzione con il suo amico Fran\u00e7ois Truffaut; entrambi erano consumatori di sesso a pagamento. Naturalmente non c'\u00e8 alcuna speculazione pruriginosa alla base dell'intenzione di Godard; il regista \u00e8 convinto che la prostituzione sia una perfetta metafora della societ\u00e0 dei consumi: l'operaio vende la propria forza-lavoro al capitalista, l'attrice si \u201cvende\u201d al pubblico sullo schermo. Metafora cruda, diretta, inconfutabile dei rapporti sociali, la prostituzione ha per Godard un valore euristico. Questa scelta estetica \u00e8 distantissima dalla pornografia, le sole scene di nudo (di spalle) che il film contiene sono corpi femminili in pose innaturali per il piacere dei clienti-\"voyeurs\"; il significato \u00e8 chiaro, si tratta di una forma di commercio, denaro in cambio di frammenti di corpo.\nGodard adotta scelte stilistiche che accentuano la natura teatrale e l'effetto di straniamento di stampo brechtiano, per esempio l'uso del piano sequenza (\u00abprocedimento funzionale a registrare l'immediato e il casuale\u00bb), come quello iniziale in cui la protagonista e il suo ex Paul, seduti al bancone del bar, vengono inquadrati per interi minuti solo di spalle, oppure quello anche pi\u00f9 lungo nel negozio di dischi. Hanno la stessa funzione anche i dialoghi letterari, innaturali, come quello tra Nana e Brice Parain o la spiegazione di tono didattico del protettore Raoul sulle regole della prostituzione, e la lunga lettura del testo di Poe accompagnata dall'insistito primo piano di Nana.\nLe riprese.\nIl quarto lungometraggio di Godard non \u00e8 pi\u00f9 prodotto da Georges de Beauregard come i tre precedenti, bens\u00ec da Pierre Braunberger come i cortometraggi d'esordio. Il contratto, firmato il 14 febbraio 1962, prevede un budget di 500.000 franchi (Godard ne risparmier\u00e0 50.000), pi\u00f9 o meno un terzo del costo di un film analogo. Le riprese iniziano quasi immediatamente, il giorno 19, e continuano per quattro settimane e mezzo; il lavoro segue quasi pedissequamente l'ordine dei \u201cquadri\u201d contenuto nella reticente sceneggiatura di 10 pagine stilata dal regista. Braunberger mette a disposizione il proprio ufficio per l'interrogatorio di polizia del quadro 4, mentre non riesce a trovare un albergo a ore disposto a ospitare le riprese, per timore che i clienti fuggano davanti alla macchina da presa; affitter\u00e0 un hotel nelle vicinanze del Metro nei pressi del ponte di Austerlitz.\nGodard contatta per la colonna sonora Michel Legrand, che gi\u00e0 ha lavorato con lui al lungometraggio precedente, \"La donna \u00e8 donna\". Gli mostra la breve sceneggiatura e gli chiede un tema con undici variazioni, evidentemente una per ogni \u201cquadro\u201d previsto. Legrand gli consegna quanto richiesto. Il risultato finale \u00e8 sorprendente quanto distante dal lavoro originale: la colonna sonora comprende solo le prime otto misure della prima variazione, ripetute ostinatamente lungo tutta la pellicola: questo diventa il tema di \"Vivre sa vie\", una musica struggente che sintetizza in modo magistrale l'atmosfera del film e la vita di Nana.\nAnna/Nana.\nIl nome della protagonista, Nana, oltre a essere il titolo di un romanzo di \u00c9mile Zola portato sullo schermo da Jean Renoir nell'omonimo film, \u00e8 l'anagramma, anzi l\u2019\"anna-gramma\" del nome dell'interprete e prima moglie di Godard, Anna Karina. L'attrice inizia il lavoro in uno stato d'animo non ottimale, sta attraversando un periodo difficile. Ha ottenuto dal marito che sul set sia presente un suo amico di lunga data, Sady Rebbot (l'attore che interpreta Raoul, il protettore di Nana). Godard d\u00e0 alla truccatrice un'unica istruzione: \u201cAnna, \u00e8 Louise Brooks\u201d. Il morale dell'attrice tuttavia non migliora con l'avanzare delle riprese; quando visiona il montaggio finale \u00e8 furiosa, accusa il marito di averla imbruttita.\nIl 3 marzo 1962 Anna Karina compie un tentativo di suicidio mediante una dose eccessiva di barbiturici nell'appartamento dove abita con il marito, in rue Nicolo (XVI \"arrondissement\" di Parigi). Le riprese si interrompono per una settimana, il produttore Braunberger \u00e8 risentito con lei, e per rappresaglia Godard sostituisce Gis\u00e8le Hauchecorne, moglie di Braunberger che dovrebbe interpretare il personaggio di Yvette, con Guilayne Schlumberger. Anna Karina riprende a lavorare, ma \u00e8 disturbata anche dal fatto che Godard cambia il finale: invece di mostrarla arricchita e con un giovane amante, la fa morire nell'ultima scena. Come se non bastasse, mentre si gira la sparatoria di fronte agli studi Jenner, con il regista Jean-Pierre Melville che osserva dalla finestra, Sady Rebbot (che non ha la patente e non sa guidare) investe con l'automobile in retromarcia Anna Karina, finta morta sdraiata sull'asfalto.\nA parziale risarcimento, forse, Godard recita per lei una vera e propria dichiarazione d'amore, doppiando con la propria voce Pierre Kassovitz che legge Edgar Allan Poe: \u00ab\"\u00c8 la nostra storia: un pittore che fa il ritratto della sua donna\"\u00bb; e quando dopo l'uscita del film nelle sale il quotidiano \"Le Figaro \" lo accusa di \u201csfruttare il volto di Anna Karina\u201d, acquista un'intera pagina di \"La Cin\u00e9matographie Fran\u00e7aise\" per la risposta: \u00ab\"Non vi dispiaccia, monsieur Chauvet, io amo mia moglie. Jean-Luc Godard.\"\u00bb\nRiferimenti ad altre opere.\nNei titoli di testa, il film contiene una dedica ai B-movie. L'idea iniziale \u00e8 quella di fare un film a episodi sul modello di \"Francesco, giullare di Dio\", nel quale Rossellini, che Godard all'inizio della sua carriera riconosceva come maestro suo e di tutta la Nouvelle vague, aveva rinnovato completamente la forma narrativa del film a episodi. In realt\u00e0 il film non piacque a Rossellini, che all'uscita della sala dove vide il film rimprover\u00f2 Godard: \u201cJean-Luc, sei sulla strada dell\u2019\"antonionismo\"\u201d, un insulto per lui dato che considerava decadente e incomprensibile Michelangelo Antonioni.\nIn una sequenza, Nana assiste al cinema alla proiezione del film \"La passione di Giovanna d'Arco\" di Carl Theodor Dreyer, identificandosi fortemente con la pulzella e piangendo insieme a lei per la sua condanna al rogo. In un primo tempo, Godard aveva pensato di proiettare per questa scena un estratto di \"Diario di un ladro\" (\"Pickpocket\") di Robert Bresson, poi cambi\u00f2 idea a favore di \"Il testamento di Orfeo\" di Jean Cocteau, di nuovo torn\u00f2 a Bresson chiedendogli l'autorizzazione di inserire qualche scena del \"Processo a Giovanna d'Arco\" che l'amico stava girando in quel momento, infine senza dire nulla si decise per l'opera del danese Dreyer. Quasi alla fine del film, mentre Nana \u00e8 in auto con Raoul, si vede un cinema dove proiettano \"Jules e Jim\", capolavoro della Nouvelle Vague girato da Fran\u00e7ois Truffaut."}
{"id": "558245", "revid": "36426", "url": "https://it.wikipedia.org/wiki?curid=558245", "title": "Camposanto di Pisa", "text": ""}
{"id": "558254", "revid": "104458", "url": "https://it.wikipedia.org/wiki?curid=558254", "title": "Paul Accola", "text": "Sciatore polivalente, \u00e8 stato uno degli atleti di punta della squadra elvetica degli anni novanta; nel suo palmar\u00e8s vanta, tra l'altro, una medaglia olimpica, tre iridate, una Coppa del Mondo generale e una di specialit\u00e0.\nFratello di Martina, a sua volta sciatrice alpina di alto livello, bench\u00e9 inizialmente portato per le specialit\u00e0 tecniche, con il proseguire della carriera si \u00e8 dedicato principalmente alle gare veloci (discesa libera e supergigante) ottenendo peraltro le maggiori soddisfazioni in combinata e vincendo complessivamente sette gare in Coppa del Mondo.\nBiografia.\nStagioni 1985-1991.\nAccola debutt\u00f2 in campo internazionale in occasione dei Mondiali juniores di Jasn\u00e1 1985, dove vinse la medaglia d'argento nella combinata e quella di bronzo nello slalom speciale. In Coppa del Mondo ottenne il primo piazzamento di rilievo il 17 gennaio 1988 a Bad Kleinkirchheim in slalom speciale, piazzandosi 8\u00ba, e nella stessa stagione esord\u00ec ai Giochi olimpici invernali: a vinse la medaglia di bronzo nella combinata e non complet\u00f2 lo slalom speciale.\nIl 6 dicembre 1988 a Sestriere sal\u00ec per la prima volta sul podio in Coppa del Mondo (3\u00ba in slalom speciale); in seguito esord\u00ec ai Campionati mondiali nella rassegna iridata di Vail, dove vinse la medaglia d'argento nella combinata e si classific\u00f2 4\u00ba nello slalom speciale. Due anni dopo, ai Mondiali di Saalbach-Hinterglemm 1991, nelle medesime specialit\u00e0 fu rispettivamente 4\u00ba e 11\u00ba.\nStagioni 1992-1993.\nRaggiunse l'apice della carriera in Coppa del Mondo nella stagione 1991-1992, durante la quale conquist\u00f2 quattordici podi e tutte le sue sette vittorie, dalla prima nello slalom gigante di Breckenridge del 29 novembre all'ultima nel supergigante di Morioka del 1\u00ba marzo. A fine stagione risult\u00f2 vincitore della Coppa del Mondo generale, con 337 punti di distacco sul secondo classificato Alberto Tomba, e quella di supergigante, con 133 punti di vantaggio su Marc Girardelli. Fu inoltre 2\u00ba nella classifica della Coppa del Mondo di slalom speciale e 3\u00ba in quella di slalom gigante, vinte entrambe da Tomba con un distacco rispettivamente di 232 e di 190 punti, e primo in quella di combinata (che all'epoca non prevedeva l'assegnazione di alcun trofeo), avendo vinto tutte le tre prove nella specialit\u00e0 disputate durante le stagione: le classiche combinate dell'Arlberg-Kandahar di Garmisch-Partenkirchen il 13 gennaio, dell'Hahnenkamm di Kitzb\u00fchel il 19 gennaio e del Lauberhorn di Wengen il 26 gennaio. Dopo quella stagione non riusc\u00ec pi\u00f9 a chiudere tra i primi dieci nella classifica finale di Coppa del Mondo.\nSempre nello stesso anno partecip\u00f2 ai XVI Giochi olimpici invernali di , dove si classific\u00f2 10\u00ba nel supergigante, 4\u00ba nello slalom gigante, 6\u00ba nello slalom speciale, 21\u00ba nella combinata e non complet\u00f2 la discesa libera, mentre l'anno dopo ai Mondiali di Morioka fu 5\u00ba nello slalom speciale.\nStagioni 1994-2005.\nAi XVII Giochi olimpici invernali di si piazz\u00f2 14\u00ba nel supergigante, 19\u00ba nello slalom gigante, 19\u00ba nello slalom speciale e 6\u00ba nella combinata; ai Mondiali di Sierra Nevada 1996 fu 13\u00ba nello slalom gigante e 11\u00ba nella combinata e a quelli di Sestriere 1997 chiuse 5\u00ba nello slalom gigante, 18\u00ba nello slalom speciale e 6\u00ba nella combinata. 18\u00ba nel supergigante, 7\u00ba nello slalom gigante, 18\u00ba nello slalom speciale e fuori gara nella combinata ai XVIII Giochi olimpici invernali di , l'anno dopo ai Mondiali di Vail/Beaver Creek torn\u00f2 a medaglia in una rassegna internazionale con il bronzo nella combinata; si classific\u00f2 inoltre 16\u00ba nella discesa libera, 5\u00ba nel supergigante, 4\u00ba nello slalom gigante e 9\u00ba nello slalom speciale.\nIl 9 gennaio 2000 a Chamonix in combinata sal\u00ec per l'ultima vota sul podio in Coppa del Mondo (3\u00ba); si conged\u00f2 dalle rassegne iridate a Sankt Anton am Arlberg 2001, vincendo la medaglia di bronzo nella combinata e classificandosi 13\u00ba nel supergigante e 8\u00ba nello slalom gigante, e da quelle olimpiche a , dove fu 10\u00ba nel supergigante e 6\u00ba nella combinata. Continu\u00f2 a gareggiare fino al termine della stagione 2004-2005; fu per l'ultima volta al cancelletto di partenza in Coppa del Mondo il 20 febbraio a Garmisch-Partenkirchen, quando fu 31\u00ba in supergigante, e si conged\u00f2 dal Circo bianco in occasione di una gara FIS disputata a Pizol il 4 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nKB = combinata\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "558257", "revid": "118823450", "url": "https://it.wikipedia.org/wiki?curid=558257", "title": "Niccol\u00f2 Forteguerri", "text": " Primo degli otto figli di Bartolomeo e di donna Pippa, di ignoto casato.\nBiografia.\nImparentato con papa Pio II Piccolomini che aveva per madre una Vittoria Forteguerri, il 25 novembre 1458 fu da lui eletto vescovo di Teano. Nel 1459 fu amministratore dell'abbazia della Santissima Trinit\u00e0 di Cava quale vicario generale dell'abate commendatario Ludovico Scarampi insignito di carattere episcopale. Il 5 novembre 1459 il papa gli confer\u00ec l'ufficio di tesoriere apostolico. Nel concistoro del 5 marzo 1460 fu da papa Pio II creato cardinale del titolo di Santa Cecilia.\nRicopr\u00ec, per conto di Pio II, delicati incarichi diplomatici nel regno di Napoli: tent\u00f2 la riconciliazione tra il principe Giovanni Antonio Orsini del Balzo ed il re Ferrante I d'Aragona; tratt\u00f2 con Ferrante I la restituzione alla Santa Sede delle citt\u00e0 di Benevento e Terracina e il matrimonio tra la figlia naturale del re ed il nipote del papa, Antonio Piccolomini).\nNel 1463 fu nominato, insieme al cardinal Cusano, legato pontificio per la crociata indetta contro i Turchi (a cui non aderirono che Venezia, l'Ungheria e Giorgio Castriota Scanderbeg e che, pertanto, non ebbe seguito).\nPer conto di papa Paolo II, condusse con energia una campagna di pacificazione degli Stati della Chiesa combattendo contro Diofebo Orsini dell'Anguillara (uno degli artefici dell'attentato di Torricella del 30 maggio 1460 contro Ferrante I d'Aragona)\nFond\u00f2 a Pistoia una istituzione v\u00f2lta ad aiutare nell'istruzione i fanciulli provenienti da famiglie economicamente disagiate, la \"Domus Sapientiae\"; dalle ceneri di questa istituzione nel XIX\u00ba secolo sorse nello stesso edificio il Liceo Ginnasio Classico a lui dedicato (dove per un anno, nel 1860, Carducci insegn\u00f2). In seguito al trasferimento del liceo, l'edificio divenne la sede della biblioteca comunale, che in suo onore venne detta \"Forteguerriana\".\nMor\u00ec a Viterbo il 21 dicembre 1473: venne sepolto a Roma, nella basilica di Santa Cecilia in Trastevere, e nella cattedrale di Pistoia venne eretto un cenotafio realizzato dal Verrocchio a partire dal 1478\nSuccessione apostolica.\nLa successione apostolica \u00e8:"}
{"id": "558259", "revid": "1543377", "url": "https://it.wikipedia.org/wiki?curid=558259", "title": "Co Ho", "text": "I Co Ho sono un gruppo etnico del Vietnam la cui popolazione \u00e8 stimata in circa 128.723 individui (censimento del 1999).\nI Co Ho sono presenti essenzialmente nelle province di Lam D\u00f2ng, Binh Thuan, Ninh Thuan e Khanh Hoa. I nomi alternativi per i Co Ho sono: Coho, Caho, Kohor. La religione predominante \u00e8 il Cristianesimo.\nLingua.\nI Co Ho parlano una propria lingua, la lingua koho, i cui principali dialetti sono il Chil (Kil), il Tring (Trinh), lo Sre, il Kalop, il Sop, il Laya, il Rion, il Nop (Xre Nop, Tu-Lop), il Tala (To La), il Kodu (Co-Don), il Pru, il Lac (Lat, Lach)."}
{"id": "558268", "revid": "729019", "url": "https://it.wikipedia.org/wiki?curid=558268", "title": "Card sharing", "text": "Il card sharing \u00e8 la pratica con la quale si tende a condividere abbonamenti con pi\u00f9 utenti in modo hardware o software.\nIl principio di funzionamento \u00e8 molto semplice: attraverso un decoder collegato ad una rete (Internet o Intranet) che fa da server e in cui \u00e8 inclusa la smart card con l'abbonamento, \u00e8 possibile fare in modo che altri decoder client, collegati al decoder server, riescano ad utilizzare la stessa smart card (e di conseguenza a \"mettere in chiaro\" gli stessi canali) pur essendo fisicamente distanti svariati metri se non migliaia di chilometri dalla smart card stessa.\nStoria.\nI primi tentativi.\nI primi tentativi di far funzionare un sistema di card sharing erano via cavo su rete dedicata, ossia la card veniva inserita in appositi apparecchi collegati al decoder server, da questi apparecchi partivano fisicamente dei cavi che finivano in altri apparecchi analoghi (senza card all'interno) inseriti negli altri decoder.\nIl card sharing attuale.\nSuccessivamente \u00e8 stato sperimentato il card sharing su rete basata su protocollo IP, come Internet. Questo \u00e8 stato favorito:\nImplicazioni legali.\n\u00c8 diffuso il convincimento che il card sharing sia lecito se la condivisione delle chiavi dinamiche \"intercettate\" dal decoder server avviene a vantaggio di altri decoder (client) collocati nel medesimo ambiente domestico del titolare del contratto avente ad oggetto la card condivisa. In realt\u00e0 gi\u00e0 la stessa operazione di lettura e distribuzione domestica delle chiavi condivise configura un reato, in quanto integra la fattispecie penale prevista dall'art. 640 ter c.p. (frode informatica). Infatti la stessa operazione di \"intercettazione\" del flusso di chiavi dinamiche costituisce un intervento \"senza diritto con qualsiasi modalit\u00e0 su dati, informazioni o programmi contenuti in un sistema informatico o telematico o ad esso pertinenti\" in modo da procurare \"a s\u00e9 o ad altri un ingiusto profitto con altrui danno\".\nInfine il card sharing che coinvolge terzi perfeziona l'ulteriore reato di cui all'art. 171 octies legge 22 aprile 1941 n. 633 (Protezione del diritto d'autore e di altri diritti connessi al suo esercizio).\nContromisure.\nPer correre ai ripari e rendere inutile le EMU le emittenti sostituiscono le smart card a cadenze regolari e le aziende del settore della cifratura creano nuove codifiche sempre pi\u00f9 difficili da violare.\nIl card sharing \u00e8 un fenomeno pi\u00f9 difficile da impedire anche in visione dell'esigua fascia di persone che ne fanno uso. Con l'aumentare del fenomeno per\u00f2 gli operatori satellitari stanno correndo ai ripari con codifiche che non permettano tale tecnica. Un esempio \u00e8 il Viaccess 4 e 5 praca (Proactive Against Cracker Attacks) che implementano un marriage scheda\\decoder per impedire che vengano decodificati gli ECM provenienti da altri decoder."}
{"id": "558272", "revid": "767487", "url": "https://it.wikipedia.org/wiki?curid=558272", "title": "Gie Trieng", "text": "I Gi\u1ebb Tri\u00eang sono un gruppo etnico del Vietnam la cui popolazione \u00e8 stimata in circa 15.000 individui (censimento del 2002).\nI Gie Trieng sono presenti essenzialmente nelle province di Kon Tum e Quang Nam. I nomi alternativi per i Gie Trieng sono: Strieng, Gie-Trieng, Tareh, Treng, Ta-Rieng, Talieng, Dgi\u00e9h, Giang Ray, Pin. L'etnia Gie Trieng del Vietnam \u00e8 strettamente correlata ai Jeh del Laos.\nLa religione predominante \u00e8 il Cristianesimo.\nLingua.\nI Gie Trieng parlano una propria lingua, la lingua Trieng."}
{"id": "558273", "revid": "438678", "url": "https://it.wikipedia.org/wiki?curid=558273", "title": "Il tifoso, l'arbitro e il calciatore", "text": "Il tifoso, l'arbitro e il calciatore \u00e8 un film del 1982 diretto da Pier Francesco Pingitore e interpretato da Alvaro Vitali e Pippo Franco.\nTrama.\nL'arbitro e il calciatore.\nAlvaro Presutti, di professione usciere, \u00e8 un arbitro di calcio di Serie A noto per la propria inflessibilit\u00e0 e la rigidit\u00e0 con cui dirige gli incontri, incassando stoicamente gli insulti del pubblico e sedando le proteste dei calciatori con metodi violenti (testate). Ben diversa \u00e8 la sua vita privata, dove viene continuamente vessato dal capo ufficio, dai colleghi e dalla suocera. Di ritorno da un incontro appena diretto, Presutti riceve un pacco anonimo che, tramite una videocassetta e una cartolina, sembra dimostrare l'esistenza di una relazione tra sua moglie e il centravanti tedesco della Juventus Walter Grass.\nPer vendicarsi, Presutti sfrutta gli intrallazzi che il collega Sposito ha nella Federazione, facendosi assegnare la direzione della partita tra i bianconeri e la Fiorentina, durante la quale si vendica del giocatore prendendo decisioni sfavorevoli nei suoi confronti (gli annulla quattro reti, gli assegna un rigore poi lo annulla e infine lo espelle dopo aver simulato delle percosse nei propri confronti) e fingendo di essere stato aggredito al termine dell'incontro negli spogliatoi.\nRicoverato all'ospedale per un sospetto trauma cranico, Presutti riceve proprio la visita di Grass che gli rivela di essere in realt\u00e0 omosessuale: di l\u00ec Presutti arriva a scoprire che la cartolina e la videocassetta sono dei montaggi realizzati per aizzarne la gelosia e falsare il risultato di Fiorentina-Juventus. Discutendone con la moglie, la donna gli confessa che tutto ci\u00f2 era stato architettato da Sposito per pilotare il risultato al fine di realizzare una vincita spropositata al Totonero Per vendicarsi del torto subito dall'amico Presutti, una volta discolpato Grass, attira Sposito in casa su invito della moglie e lo punisce facendolo sodomizzare dal partner del calciatore.\nIl tifoso.\nAmedeo \u00e8 un tifoso romanista, figlio del titolare del \"Bar Forza Lupi\" e fidanzato con Patrizia, la figlia del commendator Pecorazzi, proprietario dell'azienda in cui lavora. Per ingraziarsi il futuro suocero, acceso tifoso laziale (tanto da farsi negare al telefono con Giulio Andreotti e installare nei bagni della ditta della carta igienica di colore giallorosso), si finge tifoso biancoceleste.\nCon qualche escamotage (fa credere al suocero di essere rimasto orfano di padre in seguito ad un risultato sfavorevole della Lazio o dice al padre di non poter venire a una trasferta della Roma perch\u00e9 preso da impegni di lavoro, consistenti poi nell'assistere agli incontri casalinghi della Lazio) Amedeo riesce sempre a non farsi scoprire dal padre cardiopatico (che potrebbe quindi morire se sapesse che il figlio si finge laziale) e dal suocero (che, scoprendolo romanista, lo licenzierebbe in tronco e gli negherebbe la mano della figlia, tra l'altro scopertasi incinta).\nDopo aver tentato di declinare l'invito del suocero e del padre ad assistere alla partita Lazio-Roma, durante l'incontro Amedeo tenta di essere presente sia in curva nord sia in curva sud, fingendo di allontanarsi per dei problemi intestinali e, durante il tragitto tra i due settori, cambiandosi d'abito girando la giacca e il cappello. A forza di percorrere di corsa lo spazio tra le due curve Amedeo si affatica e si confonde con il risultato che, in seguito ad un rigore segnato dalla Roma all'ultimo minuto, esulta nella curva sbagliata e viene inseguito dai laziali inferociti. Individuato dal gruppo di tifosi del padre, Amedeo viene picchiato anche da loro credendolo laziale e da l\u00ec si scatena una zuffa da cui lo salva la fidanzata. Durante la fuga, discutono sulla possibilit\u00e0 di battezzare il figlio romanista o laziale: la successiva nascita di due gemelli metter\u00e0 tutti d'accordo."}
{"id": "558275", "revid": "767487", "url": "https://it.wikipedia.org/wiki?curid=558275", "title": "Joe Perry (musicista)", "text": "\u00c8 noto principalmente per essere il chitarrista solista e cofondatore degli Aerosmith, oltre ad essere chitarrista anche negli Hollywood Vampires. Nella classifica Rolling Stone \u00e8 all'84\u00ba posto tra i 100 migliori chitarristi di tutti i tempi.\nBiografia.\nPerry nasce a Lawrence, nel Massachusetts, il 10 settembre del 1950 da padre statunitense figlio di immigrati portoghesi (l'originario cognome della famiglia paterna era \"Pereira\", legalmente modificato in \"Perry\" dal nonno poco dopo aver conseguito la cittadinanza americana), e da madre statunitense di origini italiane. Ha una sorella pi\u00f9 giovane, Ann-Marie. La sua famiglia \u00e8 vissuta in una piccola citt\u00e0, Hopedale, nel Massachusetts. La madre era docente di educazione fisica. Joe e sua sorella vi frequentarono la scuola superiore. \u00c8 uno dei fondatori degli Aerosmith insieme a Steven Tyler. Il gruppo divenne famoso alla met\u00e0 degli anni 1970, con una serie di \"hit\" in classifica. Basti nominare \"Toys in the Attic\" nel 1975 e \"Rocks\" nel 1976, questo grazie alle numerose radio libere in onda all'epoca. Il gruppo ebbe anche degli \"hit singles\" su AM radio con canzoni come \"Dream On\", \"Same Old Song And Dance\", \"Sweet Emotion\" e \"Walk This Way\". In questo periodo Joe e il cantante degli Aerosmith, Steven Tyler, divennero noti come i \"Toxic Twins\" per i loro abusi di droghe. Dopo \"Rocks\", il gruppo comincia a perdere colpi con gli abusi di droghe e le relazioni sempre pi\u00f9 tese tra i componenti della band; in questo periodo Joe litiga con Steven e lascia la band.\nPer la fine dell'anno Joe fonda la sua nuova band, The Joe Perry Project. L'album di debutto \"Let the Music Do the Talking\" raggiunge il numero 47 sulla classifica Billboard, vendendo 250\u00a0000 copie nei soli Stati Uniti d'America. Mentre per\u00f2 le critiche e le vendite erano soddisfacenti, il gruppo non lo era altrettanto dal vivo; il disco successivo, \"I've Got the Rock 'n' Rolls Again\", fu quasi del tutto ignorato dal pubblico. Alla fine, il gruppo non riusc\u00ec mai ad avere una formazione solida; i tre album in studio videro le \"performance\" di tre diversi cantanti, e l'intera formazione venne cambiata in occasione dell'ultimo album (\"Once a Rocker, Always a Rocker\", 1983). Anche il tentativo di introdurre il precedente chitarrista degli Aerosmith Brad Whitford non raggiunse l'obiettivo di far funzionare le cose, e nel 1984 il gruppo non riusc\u00ec pi\u00f9 a trovare un'etichetta disposta a produrlo.\nNel 1984, il manager Tim Collins lavor\u00f2 al tentativo di ricongiungere Joe con i vecchi membri degli Aerosmith. Joe venne invitato dalla band a tornare indietro, cosa che fece insieme a Brad Whitford. La band era nuovamente insieme e si esib\u00ec in un fortunato tour. Joe e Steven collaborarono con i Run DMC per un \"remake\" del loro vecchio \"hit\" \"Walk This Way\", che port\u00f2 nuovamente la band al centro dell'attenzione. Dopo il completamento della loro riabilitazione dalle droghe, gli Aerosmith cominciarono a collaborare con diversi importanti autori e produttori per lanciare il loro ritorno ufficiale sulle scene. Seguirono altri album e singoli di successo (incluso il triplo disco di platino \"Pump\" del 1989). Joe e Steven rinvigorirono la loro vecchia amicizia, scrivendo insieme canzoni e apparendo molto uniti in occasione delle esibizioni dal vivo. Nel 1998, Joe contribu\u00ec a creare il primo singolo arrivato alla posizione numero uno in classifica, \"I Don't Want to Miss a Thing\", insieme all'autrice pop Diane Warren. La canzone apparve nella colonna sonora del film \"Armageddon - Giudizio finale\".\nHa pubblicato il suo primo album solista intitolato \"Joe Perry\", nel maggio 2005. Registrato nel suo studio casalingo (The Boneyard) nei sobborghi di Boston, con ogni strumento eccetto la batteria suonato in prima persona, l'album \u00e8 stato accolto con entusiasmo dai fans che hanno apprezzato il suo taglio rock. Anche la critica ha risposto in maniera favorevole: Rolling Stones l'ha premiato con 3,5 stelle su 5, dichiarando \"Un album solista? Era ora!\".\nJoe \u00e8 stato sposato con Elyssa Jerret dal 1975 al 1982, e insieme hanno un figlio, Adrian. La coppia ebbe una relazione turbolenta: una volta lei gli morse la faccia dopo un alterco. \u00c8 oggi sposato con Billie Paulette Montgomery Perry; la coppia ha avuto due figli, Tony e Roman, mentre lei ha un figlio da una sua relazione precedente, Aaron. Si sono sposati nel 1985 dopo essersi conosciuti sul set di \"Black Velvet Pants\", video del 1983. Billie \u00e8 \"griffata\" su una delle chitarre di Joe, nota come \"The Billie Perry Guitar\".\nIl primo nipote di Joe, Austin, ha avuto come testimone il suo figliastro Aaron, che \u00e8 anche CEO per il marchio di salsa piccante \"Joe Perry's Rock Your World\".\nLa sorellastra di Joe, Diana Minor, \u00e8 una famosa giocatrice di biliardo. Il chitarrista \u00e8, naturalmente, uno dei suoi sponsor.\nJoe \u00e8 noto anche per portare con s\u00e9 tutta la sua famiglia durante molti tour degli Aerosmith.\nAnche se non lo d\u00e0 molto a vedere, Joe \u00e8 un po' miope, e fuori dal palco lo si pu\u00f2 spesso vedere con gli occhiali.\nI suoi genitori si chiamano Anthony Perry Senior e Mary Ursillo, Joe \u00e8 Anthony Joseph Perry Junior e suo figlio Tony \u00e8 Anthony Perry III.\nJoe Perry ha guidato la creazione di una intera linea di salse piccanti chiamata \"Joe Perry's Rock Your World Hot Sauces\", che sono molto diffuse. Una \"quesadilla\" aromatizzata con una di queste salse \u00e8 un antipasto della catena Hard Rock Cafe. Joe inoltre possiede, con Steven Tyler e altri soci, Mount Blue, un ristorante a Norwell, in Massachusetts.\nJoe \u00e8 apparso occasionalmente in cinque film, di cui tre documentari. Nel 1988 in \"\", nel 2000 in \"My Generation\" e nel 2004 nel rock-documentario musicale \"Aerosmith: You Gotta Move\".\nHa sostenuto John McCain in occasione della campagna presidenziale americana del 2008 e si \u00e8 definito un elettore di lunga data del Partito Repubblicano."}
{"id": "558282", "revid": "1516566", "url": "https://it.wikipedia.org/wiki?curid=558282", "title": "San Desiderio", "text": "San Desiderio pu\u00f2 riferirsi a:"}
{"id": "558283", "revid": "110157", "url": "https://it.wikipedia.org/wiki?curid=558283", "title": "H're", "text": "Gli H're (o anche Hre) sono un gruppo etnico del Vietnam la cui popolazione \u00e8 stimata in circa 113.111 individui (censimento del 1999).\nGli H're sono presenti essenzialmente nelle province di Quang Ngai e Binh Dinh.\nI nomi alternativi per gli Hre sono: Davak, Davach, Moi Da Vach, Moi, Moi Luy, Cham-Re, Chom, Tachom. La religione predominante \u00e8 il Cristianesimo.\nLingua.\nGli H're parlano una propria lingua, la lingua Hre, i cui principali dialetti sono il Rabah (Tava), Creq (Kare, Kre), oltre all'Hre principale."}
{"id": "558284", "revid": "92723", "url": "https://it.wikipedia.org/wiki?curid=558284", "title": "Simone IV di Montfort", "text": "Ascendenza.\nSecondo il documento n\u00b0 LIV del \"Cartulaire de Notre-Dame des Vaux de Cernay, Tome I\", Simone era il figlio maschio primogenito del Signore di Montfort-l'Amaury, Simone di Montfort (fu il quarto signore Montfort a portare il nome di Simone) e della moglie, Amicia di Leicester, che secondo la \"Chronica Albrici Monachi Trium Fontium\" era la sorella del Conte di Leicester, Robert de Beaumont, IV conte di Leicester, quindi figlia di Robert de Beaumont, III conte di Leicester (1124-1190) e di Petronilla, figlia di William de Grandmesnil.&lt;br&gt;Secondo l'abate e storico normanno, priore dell'abbazia di Bec e sedicesimo abate di Mont-Saint-Michel, Roberto di Torigni, nel suo \"Chronique de Robert de Torigni, abb\u00e9 du Mont-Saint-Michel, tome II\", suo padre, Simone di Montfort, era il figlio maschio secondogenito del Signore di Montfort-l'Amaury, \u00c9pernon e Houdan e Conte di \u00c9vreux, Simone III detto il Calvo e della moglie, Matilde (\"Simon iste comes Ebroicensis et Mahaudis uxor eius\"), come ci viene confermato dal \"Cartulaire de Notre-Dame des Vaux de Cernay, Tome I\", di cui non si conoscono gli ascendenti.\nBiografia.\nSuo nonno, Simone III mor\u00ec nel 1181, secondo il \"Ex Obituario ecclesi\u00e6 Ebroicensis\", il 13 marzo; anche gli \"Obituaires de la province de Sens. Tome 2, Abbaye de Haute-Bruy\u00e8re\" ricordano che Simone detto il Calvo fu sepolto a \u00c9vreux e nell'abbazia fu fatto un servizio funebre nel maggio 1181; infine Roberto di Torigni ricorda la morte nel 1181, dicendo che il figlio primogenito, Amalrico V, gli succedette nella contea di \u00c9vreux, mentre suo padre, Simone, il figlio secondogenito, gli succedette nei territori francesi, le signorie di Montfort e Rochefort. Anche gli \"Annales Cestrienses\", riportano la morte di Simone III, ricordando che era suocero del conte di Chester, Ugo di Kevelioc.&lt;br&gt;Il nonno, che durante le guerre tra il re di Francia, Luigi VII ed il re d'Inghilterra e duca di Normandia, Enrico II, si era spesso trovato a disagio dovendo schierarsi, in questo modo aveva lasciato il feudo normanno (la Contea di \u00c9vreux) al primogenito, Amalrico V, ed il feudo francese a suo padre Simone. Non ostante ci\u00f2 Enrico II era riuscito a far sposare, suo padre, Simone con una nobile inglese:Amicia di Leicester.\nSuo padre, Simone govern\u00f2 per pochi anni le sue signorie; infatti il \"Ex Obituario ecclesi\u00e6 Ebroicensis\", ricorda la morte di Simone nel mese di agosto 1187, ricordando che fu inumato nella \"Prieur\u00e9 de Haute-Bruy\u00e8re\", presso Saint-R\u00e9my-l'Honor\u00e9 e Simone, figlio primogenito, gli succedette nelle signorie di Montfort e Rochefort, come Simone IV.\nNel 1199 diede l'adesione per partecipare alla Quarta Crociata (molto probabilmente fu tra i promotori riuniti nel castello di \u00c9cry-sur-Aisne, da colui che fu messo a capo della crociata, Tebaldo III di Champagne). Nel 1202 si oppose senza successo all'assedio di Zara, per ottemperare alla missiva (smarrita) di Papa Innocenzo III. La presenza di Simone col fratello Guido a Zara diviene confermato dal \"Recueil des historiens des croisades. Historiens occidentaux. Tome second\", che inoltre ci informa che Simone col fratello ed altri seguaci, tra cui l'abate Guido de Vaux de Cerney, futuro vescovo di Carcassonne, col nipote, Pietro di Vaux de Cernay e Rinaldo, signore di Montmirail, lasciarono i crociati a Zara e si recarono in Palestina, attraverso Ungheria e Italia partendo da Barletta e ritorn\u00f2 in Francia nel 1204, come raccontato da Pietro di Vaux de Cernay.\nNello stesso anno mor\u00ec, senza eredi, lo zio materno, Roberto di Leicester, e Simone, assieme alla madre, chiese il titolo di Conte di Leicester, titolo, che ottenne, con la madre, tra la fine del 1206 e l'inizio del 1207, senza per\u00f2 ricevere anche il possesso dei beni feudali collegati al titolo, in quanto il re d'Inghilterra Giovanni Senza Terra aveva confiscato i possedimenti inglesi della contea di Leicester, .\nNell'agosto 1209, dopo il rifiuto all'impegno nella crociata contro gli albigesi da parte del duca di Borgogna e dei conti di Nevers e Saint-Pol, Simone fu nominato capitano generale dell'esercito crociato contro gli albigesi, che si era comportato con inaudita brutalit\u00e0 nella conquista e saccheggio di B\u00e9ziers. Narbona ed altre citt\u00e0 si erano arrese, resisteva solo Carcassonne, che capitol\u00f2 il 15 agosto e il visconte Raimondo Ruggero Trencavel fu rinchiuso in una prigione, dove nell'inverno mor\u00ec.\nNominato visconte di B\u00e9ziers e di Carcassonne nel 1210, continu\u00f2 l'occupazione dei territori degli eretici e nel 1212 aveva raggiunto i territori della contea di Tolosa. Fu convocato un sinodo a Lavaur dove il conte di Tolosa, Raimondo VI, fu invitato a discolparsi della morte di cui il conte era ritenuto il mandante, avvenuta nel 1208, del legato del papa, Pietro di Castelnuovo o di Castelnau (?-1208), che, nel 1203, era stato inviato nella contea di Tolosa ed in altre contee e viscontee del sud della Francia da papa Innocenzo III, a capo di una delegazione di missionari muniti di poteri legatizi, cio\u00e8 come Legati pontifici.Ritenuto il conte Raimondo colpevole, l'occupazione dei suoi territori continu\u00f2, nonostante le proteste del re d'Aragona, Pietro II, contro le usurpazioni commesse ai danni del conte di Tolosa e dei suoi vassalli.\nNel 1213, anche se Innocenzo III avrebbe voluto interromperla, la crociata contro l'eresia riprese vigore, specialmente nel tolosano, contro Raimondo VI. Intervenne ancora nella contesa il cognato di Raimondo VI; il re d'Aragona, Pietro II, che, il 16 luglio del 1212, era stato uno dei re cristiani vincitori della Battaglia di Las Navas de Tolosa, contro i Mori di al-Andalus, gi\u00e0 preoccupato che la crociata stesse interessando i suoi sudditi, i conti di Foix e di Comminges, e che, dopo aver invano rivolto un appello al papa Innocenzo III, decise di scendere in campo contro i Crociati a capo di una coalizione formata dai conti di Tolosa di Foix e di Comminges e dal visconte di B\u00e9arn. Pietro dichiar\u00f2 guerra a Simone di Montfort ed ai crociati; guerra che si risolse con una sola battaglia, avvenuta il 12 settembre 1213, dove Pietro, non solo venne sconfitto, ma perse anche la vita.&lt;br&gt;Simone nel 1214, riusc\u00ec a conquistare alla sua causa sia il cardinale, Pietro di Benevento che il figlio del re di Francia, Luigi, che erano giunti con lo scopo di pacificare i contendenti, ed in quello stesso anno, Simone venne proclamato duca di Narbona; nel novembre 1214 viene omaggiato come assieme al figlio Amalrico \"comite Leycestriensi, domino Montisfortis, Dei providentia Biterrensi et Carcassensi vicecomite...et domino meo Amalrico primogenito filio vestro\". E, dopo che anche Tolosa era stata conquistata, Simone si faceva chiamare conte di Leicester, visconte di B\u00e9ziers, visconte di Carcassonne, duca di Narbona e conte di Tolosa.&lt;br&gt;In quel periodo Simone fece dono a San Domenico di Guzm\u00e1n del castello di Cassanel\nNel novembre 1215 Raimondo VI fu a Roma a perorare la propria causa davanti al Concilio Lateranense IV, che condann\u00f2 l'eresia dei Catari (inerente alla Trinit\u00e0) ed appoggi\u00f2 incondizionatamente la crociata. Simone fu riconosciuto conte di Tolosa, mantenendo il possesso di tutte le terre che aveva conquistato, mentre le terre che non erano state ancora conquistate, dovevano essere conservate dalla Chiesa per quando, Raimondo, il figlio di Raimondo VI, avesse raggiunto la maggior et\u00e0; a Raimondo VI il papa garant\u00ec una rendita annua di 400 marchi d'argento, mentre le pretese del re di Francia di rendere la contea di Tolosa sua vassalla andarono deluse. Inoltre, al concilio lateranense, a Raimondo furono tolti anche i territori (tra cui il Vivarais) che egli possedeva entro i confini dell'impero che furono assegnati a Simone, che aveva guidato la crociata, senza consultare l'imperatore, Ottone, che dopo il disastro di Bouvines dell'anno prima, si era ritirato nei suoi feudi. Quindi, nel 1215, Simone divenne conte di Tolosa oltre ad essere gi\u00e0 duca di Narbona ed il Re d'Inghilterra, Giovanni Senza Terra, si rappacific\u00f2 con lui e gli riconsegn\u00f2, per il tramite di suo nipote Ranulph de Gernon, le terre che gli aveva confiscato nel 1207.\nSecondo il documento LXXXII della \"Histoire G\u00e9n\u00e9rale de Languedoc, avec des Notes, tome V\", nell'aprile 1216, Simone di Montfort si rec\u00f2 a Parigi per rendere omaggio al re di Francia Filippo Augusto dei suoi nuovi domini: ducato di Narbona, contea di Tolosa, viscontea di Beziers e viscontea di Carcassonne; ma mentre Simone si trovava a Parigi, Raimondo VI, con l'appoggio del figlio Raimondo, il futuro Raimondo VII, sbarc\u00f2 a Marsiglia dando inizio alla guerra di liberazione, sino a riconquistare Tolosa, il 12 settembre 1217. Simone di Montfort mise subito l'assedio a Tolosa, che, dopo la sua morte, nel giugno 1218, fu continuato dal figlio Amalrico o Amaury di Montfort, che non aveva la tempra del padre e quindi non fu all'altezza di contrastare Raimondo VI, che, oltre a governare una parte della contea, che era stata riconquistata, continu\u00f2 nella riconquista.\nSimone mor\u00ec davanti alle mura di Tolosa nel 1218, il 25 giugno, colpito da una pietra, lanciata da una macchina da getto azionata da donne.; gli \"Obituaires de Sens Tome II, Abbaye de Haute-Bruy\u00e8re\" ci informano che Simone fu sepolto nell'abbazia de Haute-Bruy\u00e8re.&lt;br&gt;Lasci\u00f2 i titoli in terra di Francia al figlio primogenito Amalrico (1195\u20131241), che prese la guida della crociata e divenne connestabile di Francia come lo zio Matteo, mentre il titolo di conte di Leicester and\u00f2 al figlio minore Simone (1209\u20131265), che torn\u00f2 in Inghilterra alla corte del re Enrico III.\nMatrimonio e discendenza.\nNel 1190 Simone, secondo il documento n\u00b0 LIV del \"Cartulaire de Notre-Dame des Vaux de Cernay, Tome I\", aveva sposato Alice di Montmorency (?-1221), figlia di Bucardo V di Montmorency (?-1189) e sorella di Matteo II di Montmorency, detto \"il Grande\" (?-1230), connestabile di Francia, che partecip\u00f2 alla crociata albigese. Anche Alice fu sepolta nell'abbazia de Haute-Bruy\u00e8re.&lt;br&gt;Simone ed Alice ebbero sette figli:\nBibliografia.\nLetteratura storiografica.\nPietro di Vaux de Cernay \u00e8 testimone diretto di gran parte delle azioni di Simone di Monfort sia durante la Quarta Crociata che durante la Crociata Albigese:"}
{"id": "558285", "revid": "599013", "url": "https://it.wikipedia.org/wiki?curid=558285", "title": "Hre", "text": ""}
{"id": "558289", "revid": "287204", "url": "https://it.wikipedia.org/wiki?curid=558289", "title": "Triste, solitario y final", "text": "Triste, solitario y final \u00e8 un romanzo di Osvaldo Soriano, pubblicato in Italia nel 1974 da Vallecchi. \nIl titolo \u00e8 tratto dal romanzo \"Il lungo addio\" di Raymond Chandler: \u00abArrivederci, \"amigo\". Non vi dico addio. Vi dissi addio quando significava qualcosa. Vi dissi addio quando ero triste, in un momento di solitudine e quando sembrava definitivo\u00bb. Fa riferimento al personaggio di Philip Marlowe.\nPersonaggi.\nI due protagonisti sono il detective Marlowe, \"groggy\" e in fondo sentimentale sotto una maschera di cinico disincanto, cos\u00ec come lo aveva scolpito Chandler, e lo stesso autore, Osvaldo Soriano. Sullo sfondo si muovono una serie di celebrit\u00e0 di Hollywood (da John Wayne a Charlie Chaplin a Jane Fonda) che vengono coinvolti (e travolti) nelle bislacche indagini dei due protagonisti.\nTrama.\nPhilip Marlowe, che in passato aveva ricevuto l'incarico dall'attore Stan Laurel di indagare sui motivi del suo declino artistico, decretato da una \"conventio ad excludendum\", da parte delle Major di Hollywood, nei confronti dello stesso Laurel e di Oliver Hardy, viene contattato dal giornalista argentino Soriano, che sta scrivendo un libro sull'attore.\nIl detective, accompagnato dall'incauto giornalista, attraversa Los Angeles tra risse in stile \"Stanlio e Ollio\" e bevute omeriche, senza approdare a tangibili risultati investigativi."}
{"id": "558295", "revid": "121199763", "url": "https://it.wikipedia.org/wiki?curid=558295", "title": "Fronte della giovent\u00f9 (disambigua)", "text": ""}
{"id": "558296", "revid": "226458", "url": "https://it.wikipedia.org/wiki?curid=558296", "title": "Gaudenzio da Brescia", "text": "Biografia.\nNacque a Brescia nel 1612; discendente dalla nobile famiglia bresciana dei Bontempi.\nEntrato nell'Ordine dei Cappuccini, fu assegnato al compito di lettore di teologia.\nCon questa mansione visit\u00f2 vari conventi della provincia di Brescia, come pure altre case di studio di Cappuccini in diverse province d'Italia.\nSi ammal\u00f2 improvvisamente ad Oriano e l\u00ec mor\u00ec mentre era impegnato nella predicazione di un corso di sermoni quaresimali.\nI suoi resti furono successivamente rimossi e portati nella chiesa cappuccina di Verolanuova, dove riposano tuttora.\nLe opere.\nLa sua fama come teologo rimane soprattutto per la sua \"Palladium Theologicum seu tuta theologia scholastica ad intimam mentem d. Bonaventurae Seraph. Doc. cujus eximiae doctrinae raptae restituuntur, sententiae impugnatae propugnantur\", un lavoro che pone l'autore tra i migliori esponenti della scuola francescana.\nGianfrancesco Durantio, contadino e allievo di Gaudenzio, si impegn\u00f2 a pubblicare il lavoro dopo la morte dell'autore, e sotto il patrocinio di Luigi XIV di Francia, che sottopose il manoscritto all'esame di una speciale commissione di dottori della Sorbona, fu pubblicato a Lione in sette folio volumi, nel 1676."}
{"id": "558298", "revid": "818832", "url": "https://it.wikipedia.org/wiki?curid=558298", "title": "Finali di donna", "text": "Nel gioco degli scacchi, i finali di donna sono una categoria di finali abbastanza complessi, caratterizzati dal ruolo assolutamente dominante di tale pezzo. Il grande valore della donna, dovuto alla sua enorme capacit\u00e0 offensiva, comporta generalmente grandi pericoli per il re avversario, che deve sempre mantenersi ben protetto per evitare di subire continui attacchi.\nRe e donna contro re e pedone.\nGeneralmente la donna vince sempre contro il pedone, tranne alcuni casi. Per poter pareggiare, in generale, il pedone deve essere molto avanzato, non deve essere possibile per la donna raggiungere una casa davanti ad esso ed il pedone deve trovarsi su una colonna di torre (\"a\" o \"h\") o di alfiere (\"c\" o \"f\").\nNel diagramma 1, ad esempio, se la donna potesse occupare la casa e8 indisturbata, il re bianco non potrebbe mai attaccarla ed il Nero vincerebbe avvicinando il proprio re fino ad obbligare l'avversario ad abbandonare il pedone, quindi lo catturerebbe entrando in un finale elementare. Se la mossa \u00e8 al Nero, questi vince come segue:\n1\u2026Df3+ 2.Rg7 (\u00e8 meglio non passare davanti al proprio pedone, per mantenere la minaccia di promuoverlo) De4 3.Rf7 Df5+ 4.Rg7 De6 5.Rf8 Df6+! (obbliga il re bianco ad occupare la casa di promozione) 6.Re8 Rb5 7.Rd7 Df5+ 8.Rd8 Dd5+ 9.Rc7 De6 10.Rd8 Dd6+ 11.Re8 Rc6 12.Rf8 Df4+ 13.Rg7 De5+ 14.Rf7 Df5+ 15.Rg7 De6 16.Rf8 Df6+ 17.Re8 Rd6 18.Rd8 Dxe7+ 19.Rc8 Dc7 scacco matto.\nNon importa quanto lontano si trovi il re nero, grazie alle manovre della propria donna, il Nero pu\u00f2 sempre costringere il re bianco a passare sulla casa di promozione, bloccando il pedone; quando questo avviene, il re nero \u00e8 in grado di avvicinarsi indisturbato.\nNel diagramma 2, il Nero non pu\u00f2 vincere, perch\u00e9 il re bianco, grazie allo stallo, pu\u00f2 evitare di passare con il proprio re sulla casa di promozione. Ad esempio:\n1\u2026Dg3+ 2.Rh7 Df4 3.Rg7 Dg5+ 4.Rh7 Df6 5.Rg8 Dg6+ 6.Rh8! (se ora 6\u2026Dxf7 stallo!) Dh6+ 7.Rg8 Dg6+ ed il Nero non ottiene nulla perch\u00e9 il Bianco minaccia continuamente la promozione del pedone. Per vincere, il re nero dovrebbe trovarsi cos\u00ec vicino al pedone da poterlo catturare con l'aiuto della propria donna, appena esso promuove, oppure dovrebbe trovarsi in posizione tale da poter dare scacco matto al re avversario dopo la promozione. Nel diagramma 2, la zona entro cui dovrebbe trovarsi il re nero per vincere \u00e8 limitata dalle case d8-d6-e6-f5-h5-h8. Se il re bianco si fosse trovato in e7 anzich\u00e9 in g7, la zona sarebbe stata c8-c5-d5-e4-h4-h8."}
{"id": "558299", "revid": "7336", "url": "https://it.wikipedia.org/wiki?curid=558299", "title": "Dino Alipio Benedetti", "text": ""}
{"id": "558301", "revid": "125116100", "url": "https://it.wikipedia.org/wiki?curid=558301", "title": "Banda radio", "text": "Nelle telecomunicazioni con il termine banda radio (o spettro radio) si indica la sezione dello spettro elettromagnetico utilizzata per la trasmissione di dati e informazioni. \nEssa identifica la suddivisione spettrale del mezzo trasmissivo per poter essere utilizzato da pi\u00f9 operatori e utenti per l'effettuazione di servizi e che deve essere adeguatamente ripartito tra di essi al fine di evitare conflitti di utilizzazione o interferenza tra segnali radio di pi\u00f9 sorgenti.\nDefinizioni.\nUna banda pu\u00f2 essere definita in base a vari criteri e vi sono due accezioni del termine comunemente usate nell'ambito delle telecomunicazioni:\nLa banda del canale radio, cos\u00ec come quella di sistemi cablati, \u00e8 una risorsa limitata e va quindi gestita con parsimonia, cercando di massimizzarne l'efficienza di utilizzazione/trasmissione o efficienza spettrale.\nStandard di designazione delle frequenze.\nDesignazione ITU.\nNell'ambito scientifico-tecnico \u00e8 molto utilizzata la designazione ITU-R, definita dalla raccomandazione V.431. In base a questa designazione, la parte di spettro elettromagnetico compresa tra frequenze che vanno da 3\u00a0Hz a 300\u00a0GHz viene separata in 11 bande, in base alla frequenza. Le bande sono separate da frequenze di 3n\u00a0Hz che corrispondono a lunghezze d'onda approssimativamente uguali a multipli o sottomultipli del metro. Lo schema che segue riassume la suddivisione.\nDesignazione IEEE.\nLa suddivisione dello spettro radio effettuata dall'IEEE \u00e8 principalmente incentrata sulle bande radar (quindi sulle microonde). Questa designazione non contempla per\u00f2 le frequenze al di sotto dei 3\u00a0MHz.\nDesignazione NATO.\nLa designazione effettuata dalla NATO \u00e8, come la designazione IEEE, incentrata sulle bande radar. Poich\u00e9 non vi sono suddivisioni dai 250\u00a0MHz in gi\u00f9, risulta troppo approssimativa per trattare le frequenze sotto quella soglia.\nPiani delle frequenze.\nLe bande sono soggette ad un piano di \"attribuzione\" delle frequenze a seconda della destinazione a un servizio di radiocomunicazione, con successiva \" assegnazione\" ad un operatore o \" allocazione\" geografica su un territorio. L'obiettivo \u00e8 ottimizzare l'uso dello spettro radio evitando interferenze tra servizi, garantendo interoperabilit\u00e0 per alcuni di essi a livello internazionale e la non-interferenza tra i vari servizi.\nTale piano avviene tipicamente attraverso tecniche di tipo FDM; questo tipo di assegnazione implica tipicamente la presenza di adeguate bande di guardia tra le varie bande attribuite/assegnate/allocate per evitarne appunto la reciproca interferenza.\nLa scelta della destinazione d'uso delle bande radio \u00e8 determinata dalle esigenze del servizio di telecomunicazioni che le viene assegnato, perch\u00e9 la radiopropagazione \u00e8 fortemente influenzata dalla frequenza. Le onde radio di bassa frequenza si propagano seguendo la curvatura terrestre; con l'aumentare della frequenza la propagazione avviene in linea retta ma \u00e8 soggetta a riflessione da parte di strati ionizzati dell'atmosfera. A frequenze ancora maggiori la propagazione avviene in linea retta e segue le leggi della fisica ottica. Le diverse modalit\u00e0 di propagazione si prestano a soddisfare le esigenze di alcuni servizi e non di altri. \nUn discorso analogo avviene anche per l'ampiezza di banda assegnata che dipende dalla qualit\u00e0 di servizio da garantire all'utente per un certo servizio.\nLa pianificazione e la gestione dello spettro radio, naturalmente limitato, \u00e8 demandato ad organismi internazionali (quali l'ITU-R), continentali e nazionali. In particolare i servizi di telecomunicazione coinvolti sono:\nLa sempre pi\u00f9 pressante richiesta di banda radio in rapporto alla sua limitatezza per i molteplici servizi di radiocomunicazione rende l'aspetto della pianificazione e gestione dello spettro radio un aspetto delicato e allo stesso tempo cruciale.\nLe trasmissioni digitali grazie alla compressione dati operata dalla codifica di sorgente hanno reso possibili efficienze spettrali molto superiori rispetto alle tradizionali trasmissioni analogiche e quindi a parit\u00e0 di velocit\u00e0 di trasmissione \u00e8 stata possibile una liberazione di banda radio dedicabile cos\u00ec ad altri servizi di radiocomunicazione (es. TV digitale terrestre). Il problema della gestione dello spettro radio \u00e8 comunque particolarmente sentito negli Stati in cui anche la TV viaggia via etere (TV terrestre), data la grande occupazione spettrale che occupa il servizio di telediffusione con tutti i suoi molteplici canali, meno sentito in quegli Stati dove invece il servizio televisivo viaggia via cavo (TV via cavo in Stati Uniti, Svizzera ecc\u2026).\nL'intera banda dello spettro elettromagnetico deputata alle radiocomunicazioni \u00e8 un bene demaniale e come tale il suo sfruttamento da parte di privati passa attraverso un bando di concessione per l'assegnazione della licenza agli operatori che ne richiedono l'uso.\nOrgani competenti preposti assieme alla polizia postale controllano costantemente il rispetto delle norme sulla pianificazione e l'assegnamento di tali bande di frequenza smascherando e sanzionando, a norma di legge, usi impropri ed eventuali irregolarit\u00e0.\nRadiofonia broadcast.\nNei paesi pi\u00f9 sviluppati, le trasmissioni radio AM ricoprono un ruolo relativamente marginale. Tuttavia, i fenomeni di radiopropagazione che coinvolgono le radiofrequenze pi\u00f9 basse fanno s\u00ec che le trasmissioni raggiungano distanze notevoli. Le bande delle onde lunghe, onde medie e onde corte risultano, specie nelle ore notturne, particolarmente affollate.\nLa maggioranza delle emittenti radiofoniche fa parte della cosiddetta \"radio FM\" (banda 87,5 - 108\u00a0MHz). Le trasmissioni in modulazione di frequenza a banda larga permettono un'elevata qualit\u00e0 dell'audio, anche grazie alla stereofonia. Le trasmissioni radiofoniche in FM, per la frequenza relativamente alta a cui sono assegnate, hanno una portata limitata: \u00e8 possibile infatti, spostandosi tra zone a poche decine di chilometri di distanza tra loro, ricevere un'emittente diversa sulla stessa frequenza.\nAlcune emittenti radio FM stanno iniziando a trasmettere anche in digitale, con tecnologia Digital Audio Broadcasting, ma la diffusione dei ricevitori adatti (principalmente autoradio) \u00e8 ancora limitata.\nBroadcast televisivo (telediffusione).\nVHF:\nCanali numerati:\nUHF:\nCanali numerati:\nBande dedicate ai trasporti.\nLe bande dedicate ai trasporti sono principalmente due, dedicate rispettivamente al trasporto aereo e al trasporto navale:\nSi noti che la banda cittadina (CB) rientra nelle bande civili e non \u00e8, sul piano normativo, una banda dedicata ai trasporti; \u00e8 comunque possibile che, nelle normative e nella pratica, alcuni canali delle bande civili vengano utilizzate in particolari ambiti dei trasporti (es. su imbarcazioni da diporto o navigazione, su camion, teleferiche, altri servizi mobili ecc.).\nBande civili.\nVarie bande sono dedicate a usi generici: la pi\u00f9 conosciuta \u00e8 la banda cittadina, sfruttata dagli autisti di camion per comunicare. Negli ultimi anni sono state assegnate le bande per LPD e PMR 446 che hanno avuto un discreto successo, grazie alla portatilit\u00e0 degli apparati al loro libero uso (solo banda LPD e PMR446).\nBande radioamatoriali.\nLe bande assegnate ai radioamatori sono numerose e sono distribuite in un'ampia sezione dello spettro radio, dalle LF alle EHF. Quelle comunemente usate nell'attivit\u00e0 di radioamatore sono molte meno e sono incentrate principalmente nella sezione compresa tra le HF e nelle UHF. Queste bande in genere non sono licenziate.\nNel diritto comunitario.\nCon la decisione 2002/622/CE, la Commissione Europea deliber\u00f2 l'istituzione di una Politica dello spettro radio al quale la decisione 676/2002/CE riconobbe compiti di regolazione e armonizzazione nell'\u00abassegnazione di frequenze radio e di comunicazioni senza fili, comprese le GSM, la terza e la quarta generazione di comunicazioni mobili (3G, 4G) per le frequenze tra 9 kHz e 3000 GHz rilevanti per il mercato interno\u00bb. \nUno degli scopi primari del coordinamento europeo \u00e8 la prevenzione delle interferenze nelle comunicazioni importanti, anche nell'ottica di evitare che la libert\u00e0 di antenna possa trasformarsi in una condotta anticoncorrenziale fra gli operatori pubblici e privati del settore delle telecomunicazioni, finalizzata all'appropriazione delle bande di frequenza disponibili.\nDal 2002 al 2020 l'armonizzazione \u00e8 stata gestita principalmente tramite una serie di decisioni della Commissione Europea.\nEvoluzione nella gestione.\nL'evoluzione della gestione dello spettro radio va pi\u00f9 efficientemente verso la liberalizzazione d'uso della licenza sulla banda radio acquisita da un certo operatore per poterla assegnare al servizio che esso stesso desidera purch\u00e9 esso stesso garantisca che l'interferenza con altri eventuali servizi sia contenuta al di sotto di certi valori limite che non ne inficino la mutua operativit\u00e0."}
{"id": "558302", "revid": "827882", "url": "https://it.wikipedia.org/wiki?curid=558302", "title": "John Davison Rockefeller Jr.", "text": "Figlio ed erede del ricchissimo petroliere John Davison Rockefeller, controll\u00f2 le fortune della famiglia Rockefeller nella prima met\u00e0 del XX secolo e divenne un personaggio di riferimento per l'alta finanza.\nBiografia.\nInfanzia e adolescenza.\nJ.D.R. Jr. era il quinto e ultimo figlio dell'uomo pi\u00f9 ricco del mondo e di sua moglie Laura Celestia Spelman (1839\u00a0\u2013 1915). Visse i primi anni della sua vita nella propriet\u00e0 di famiglia, al \"4 West 54th Street\", e frequent\u00f2 la \"Browning School\" dal 1889 al 1893. Terminata questa volle andare a Yale, ma fu persuaso da William Rainey Harper (rettore dell'Universit\u00e0 di Chicago) a frequentare l'Universit\u00e0 Brown.\nNegli anni universitari i suoi compagni lo soprannominavano \"Johnny Rock\" a causa della sua passione per la musica, oltre agli svaghi fu anche uno studente di successo, al punto da essere eletto pi\u00f9 volte a ricoprire importanti cariche. A differenza degli altri figli di miliardari J.D. Jr. era particolarmente attento a non sperperare il denaro che gli veniva inviato dal padre, riusciva pertanto a conciliare lo studio con ottimo profitto, il divertimento e a coltivare passioni proprie senza spendere fiumi di denaro paterno.\nNel 1897 prese il suo \"Bachelor of Arts\", negli anni universitari si un\u00ec a due diverse confraternite; la Alpha Delta Phi e la Phi Beta Kappa.\nCarriera.\nDopo la laurea J.D. Jr. si un\u00ec alle attivit\u00e0 paterne, il 1\u00ba ottobre 1897 trov\u00f2 il suo primo impiego nell'edificio quartier generale della Standard Oil, a Broadway, come direttore della compagnia. In seguito assunse anche il ruolo di direttore della neonata \"U.S. Steel company\" di John Pierpont Morgan, il celebre banchiere.\nLasci\u00f2 entrambe le cariche sociali nel 1910, dopo uno scandalo di corruzione di membri del congresso che lo vide protagonista insieme a John Dustin Archbold, lo scandalo venne svelato dall'impero mediatico di William Randolph Hearst, ed ebbe grande risonanza anche grazie alla potenza mediatica di quest'ultimo.\nNel 1914 fu uno dei protagonisti della vicenda del Massacro di Ludlow, per via delle sue quote di partecipazione in notevoli attivit\u00e0 minerarie; venne chiamato in tribunale a testimoniare sulla vicenda e in quell'occasione ammise la sua consistente fetta di colpa sulla vicenda che port\u00f2 alla morte di venti persone, tra uomini, donne e perfino bambini.\nDurante la grande depressione seguente al grande crollo del 29 ottobre 1929 Rockefeller Junior fu abile nel sfruttare il ribasso dei prezzi e diventare uno dei pi\u00f9 grandi proprietari immobiliari di New York, edificando anche il celebre Rockefeller Center e riuscendo a fare in modo che in questo gigantesco complesso edilizio venissero a stabilire il loro quartier generale aziende come la General Electric, la NBC, la RKO Pictures e la RCA, alcune prestigiose banche e ovviamente la Standard Oil of New Jersey (Esso).\nNel 1921 ricevette da suo padre il 10% della \"Equitable Trust Company\", in seguito alla fusione di questa con la \"Chase National Bank\" (oggi JPMorgan Chase) il colosso originato era senza dubbio la pi\u00f9 grande banca del mondo. Come conseguenza della fusione J.D. Jr. vide la propria quota scendere al 4%, rimanendo tuttavia l'azionista di maggioranza.\nFamiglia.\nJohn Davison Rockefeller Jr. si \u00e8 sposato una sola volta nel corso della sua vita, con Abigail Greene Aldrich, la figlia di un senatore del Rhode Island, e con lei ha avuto 6 figli.\nFilantropia.\nNel corso della sua vita (soprattutto negli ultimi anni) J.D. Rockefeller Jr. ha donato 537 milioni di dollari."}
{"id": "558303", "revid": "599013", "url": "https://it.wikipedia.org/wiki?curid=558303", "title": "Nle", "text": ""}
{"id": "558308", "revid": "1543377", "url": "https://it.wikipedia.org/wiki?curid=558308", "title": "Carovana della pace", "text": "La Carovana della pace \u00e8 un evento promosso dai missionari comboniani e raccolto da una porzione di societ\u00e0 civile viva e organizzata, di matrice cattolica, con ampie presenze di cultura laica, nonviolenta. \nNasce nell'anno 2000, in concomitanza con le celebrazioni del Giubileo: i missionari decidono di farsi voce dei senza voce e promuovono il \"Giubileo degli oppressi\", occasione di ascoltare, attraverso vari incontri in Italia, testimoni dal sud del mondo e il loro sogno per un mondo diverso possibile. \nFa da sfondo il progetto biblico di restituzione delle terre, abolizione delle schiavit\u00f9 e del debito.\nA questo primo evento seguono una serie di altre carovane attraverso l'Italia: nel 2002 con il titolo \"La pace nelle nostre mani: non solo utopia\", nel 2003 \"Osare un tempo nuovo\", nel 2004 \"Vita piena per tutti: adesso, non domani\". \nL'ispirazione di questi incontri successivi si rif\u00e0 allo stile delle prime comunit\u00e0 cristiane, gruppi profetici nel cuore dell'Impero Romano: comunit\u00e0 che mostrano come sia possibile fuggire dall'idolatria del potere e vivere la condivisione dei beni e la fede in un Dio che libera. Ciascuno degli eventi si \u00e8 concluso con un convegno finale e la formulazione di un documento propositivo, traccia per l'impegno civile e cristiano in continuit\u00e0 con il cammino dei testimoni. \nSono decine di migliaia le persone coinvolte nelle varie citt\u00e0 d'Italia, attraverso incontri con le chiese e le comunit\u00e0 cristiane locali, il confronto con le istituzioni politiche e l'ascolto di vari testimoni del Sud del mondo (Brasile, Kenya, Sudafrica, Congo)."}
{"id": "558310", "revid": "729019", "url": "https://it.wikipedia.org/wiki?curid=558310", "title": "Corriere di Torino", "text": "Il Corriere di Torino (e della Provincia) \u00e8 stato un periodico della carta stampata di informazione culturale interregionale di Torino.\nFu fondato nel 1954. Fu, per qualche tempo, unito al settimanale d'informazione \"Il Monitore valdostano\" , e cos\u00ec diffuso anche in Valle d'Aosta.\nNegli anni novanta, il direttore editoriale fu Giovanni Cordero, il direttore responsabile Ennio Pedrini, gi\u00e0 fondatore di Radio Tele Kitsch, negli anni settanta, e vicedirettore fu Massimo Giusio, che attualmente (2006) dirige \"Piemontenews.it\".\nCaporedattore in quel periodo fu Massimiliano Quirico. Le pubblicazioni, quindicinali, riguardavano l'attualit\u00e0 e le proposte del territorio, dagli spettacoli cinematografici e teatrali agli eventi letterari, con interviste, recensioni a mostre d'arte o a libri. L'interesse della rivista era rivolto anche all'editoria elettronica. In prima pagina, v'era l'editoriale di Cordero. A seguire, le varie rubriche: \"Attraversamenti\" di Edoardo Stradella, \"Sotto la lente\" di Wolfgang Cecchin, \"Percorsi dell'arte\" di Paola Malato, \"Astrolabio\" di Loredana Carena, \"Viaggi e Viaggiatori\" di Claudia Cassio, \"Fax line\" di Salvino Troccoli, \"Wunderkammer\" di Donatella Taverna, \"Discutiamone\" di Willy Beck, \"L'angolo filatelico\" di Catia Bruzzo, \"Incontri con la scienza\" di Stefania Dess\u00ec, \"L'angolo del cinema\" di Giancarlo Pastore, \"Religione e societ\u00e0\" di Dario Coppola. Inoltre, v'erano le segnalazioni degli appuntamenti culturali in citt\u00e0 e provincia, nelle rubriche \"Paradigmi per il futuro\" e \"Gallerie d'arte in primo piano\". E, in controcopertina, la rubrica di Antonio Miredi \"Fine secolo. Nuovo Millennio\"."}
{"id": "558311", "revid": "767487", "url": "https://it.wikipedia.org/wiki?curid=558311", "title": "Maynard Ferguson", "text": "Dal Canada agli Stati Uniti.\nNato in una famiglia di musicisti (la madre era violinista nella Ottawa Symphony Orchestra, il padre insegnante a una \"high school\"), lui e il fratello Percy ricevevano in regalo strumenti musicali. All'et\u00e0 di 4 anni suonava gi\u00e0 il violino e il pianoforte. A soli 9 anni entr\u00f2 al \"French Conservatory of Music\" e a 11 anni si esib\u00ec come solista con la Canadian Broadcasting Company Orchestra. Frequent\u00f2 poi anche la Montreal High School Victory Serenades ma all'et\u00e0 di 15 anni decise di proseguire soltanto gli studi musicali, come vocazione. In quel periodo suonava in un'orchestra da ballo che comprendeva un giovanissimo Oscar Peterson.\nDopo aver trascorso nel 1947 un breve periodo negli Stati Uniti lavorando inizialmente con l'orchestra di Boyd Raeburn, l'anno successivo si trasfer\u00ec definitivamente a New York, suonando con Jimmy Dorsey e Charlie Barnet.\nIl suo vero trampolino di lancio fu per\u00f2 l'orchestra di Stan Kenton. Suon\u00f2 con Kenton dal 1950 al 1954 e l'uso del suo incredibile registro acuto e della sua tecnica sfavillante, sia in sezione che come solista, lo rese immediatamente famoso in tutti gli Stati Uniti. Definito come \"The Fire-Breathing Trumpeter\", fu votato dalla rivista Down Beat come miglior trombettista per ben 3 anni consecutivi.\nUscito dall'orchestra di Kenton, nel 1954 firm\u00f2 un contratto come musicista di studio con la Paramount Pictures, registrando molte colonne sonore tra cui il kolossal \"I dieci comandamenti\" (\"The Ten Commandments\") e una grande quantit\u00e0 di sigle per programmi televisivi (tra cui \"Ironside\"). Nel 1955 Ferguson lavor\u00f2 anche con Leonard Bernstein per l'esecuzione dei \"Titans\" di William Russo, con la New York Philharmonic Orchestra.\nL'anno seguente form\u00f2 la sua prima orchestra di 13 elementi, con musicisti che lavoravano come lui alla Paramount. L'orchestra registr\u00f2 \"The Birdland Dreamband\" e si fece subito notare per la mordente precisione delle sezioni dei fiati, seguito immediatamente da \"Message From Newport\", con esplosivi assoli di Ferguson e alcuni dei migliori arrangiamenti firmati da Don Sebesky, Don Menza, e Slide Hampton.\nNel 1959 l'International Critic's Poll, diretto dal Down Beat, vot\u00f2 la Maynard Ferguson Orchestra come \u201cnew star\u201d nella categoria big bands. Dagli anni sessanta, col calo di popolarit\u00e0 delle big bands, inizi\u00f2 ad esibirsi sempre pi\u00f9 frequentemente in sestetto.\nRinnovo spirituale in India.\nNel 1968 e 1969 Ferguson si avvicin\u00f2 alla scuola del Krishnamurti, presso la Rhishi Valley School vicino a Madras, in India, che apr\u00ec i suoi orizzonti musicali e spirituali grazie alle discipline yoga. Si trasfer\u00ec poi in Inghilterra, dove diresse una band chiamata \"Top Brass\" e gir\u00f2 in lungo e in largo l'Europa con vari tipi di ensemble.\nNel 1969 firm\u00f2 un contratto con la CBS Records inglese e cre\u00f2 un repertorio per la sua nuova band, con una formula che comprendeva pop, rock e musica elettronica, perfettamente in linea con le tendenze degli anni settanta. Le sue incisioni \"MF Horn 1\" e \"MF Horn 2\" sono testimonianze molto significative delle tendenze musicali dell'epoca, con brani come \"McArthur Park\" e vivaci riarrangiamenti di brani dei Beatles, come \"Hey Jude\".\nRitorno negli Stati Uniti.\nTornato negli Stati Uniti, per due settimane divise il palco del Birdland a New York con Miles Davis. Dopo pochi mesi arriv\u00f2 il successo mondiale con la sua versione disco di \"Gonna Fly Now\", colonna sonora del film Rocky. Ferguson fu catapultato nelle hit parade di tutto il mondo e ottenne la nomination al Grammy Award nel 1978. Per tutti gli anni ottanta gir\u00f2 con la sua band \"High Voltage\", in stile prevalentemente fusion-funk.\nIn Italia.\nNell'estate 1977 venne invitato in Italia dalla Rai come ospite d'onore del programma televisivo \"Auditorio A\". Nella puntata condotta da Gino Paoli esegu\u00ec, con la grande orchestra diretta da Pino Presti, \"Gonna Fly Now\" e \"Conquistador\".\nPrecedentemente, nel 1973, aveva suonato al Jazz Power di Milano, sul cui palcoscenico si esibirono in quegli anni molti grandi nomi della scena jazz internazionale.\nBig Bop Nouveau Band.\nNegli ultimi anni '80 Maynard form\u00f2 la \"Big Bop Nouveau Band\", un gruppo di 10 elementi che torna ad un repertorio jazz pi\u00f9 tradizionale, vicino al be bop e all'hard bop, quel tipo di musica che lo rese famoso negli anni '50, portando avanti la tradizione stilistica delle grandi orchestre.\nLa morte.\nMor\u00ec il 23 agosto 2006 al Community Memorial Hospital di Ventura (California) all'et\u00e0 di 78 anni. Accanto a lui, le figlie Kim, Lisa, Corby e Wilder."}
{"id": "558312", "revid": "1543377", "url": "https://it.wikipedia.org/wiki?curid=558312", "title": "Luisa di Marillac", "text": "Biografia.\nOrigini e giovent\u00f9 (1591-1613).\nLa famiglia Marillac, originaria dell'Alvernia, fu resa nobile solo nel 1569 nella persona di Guillaume II di Marillac (1518 - 1573), nonno di Luisa.Luisa nacque il 12 agosto 1591 a Parigi, in circostanze misteriose. In un atto notarile redatto tre giorni dopo la nascita della bambina, Luigi I di Marillac (1556 - 1604), cavaliere, signore di Ferri\u00e8res-in-Brie e di Villiers-Adam, portinsegna di una compagnia di 50 lance agli ordini del re, concedette a Luisa una rendita e la riconobbe come sua \"figlia naturale\". Tuttavia, \u00e8 possibile che si sia attribuito questa nascita per evitare uno scandalo ad uno dei suoi fratelli. Quando Luigi de Marillac si rispos\u00f2, il 15 gennaio 1595, aveva probabilmente gi\u00e0 posto la piccola Luisa a pensione nel monastero reale di San Luigi di Poissy. Qui le domenicane le insegnarono a conoscere Dio, a leggere e scrivere e a dipingere. Le diedero poi una solida formazione umanistica, sotto la guida di una delle sue zie, madre Luisa di Marillac, (1556 - 1629). \u00c8 molto probabile che in quel periodo Luisa abbia avuto modo di conoscere la spiritualit\u00e0 di Santa Caterina da Siena, che trasparir\u00e0 pi\u00f9 tardi nei suoi scritti spirituali.\nBen presto Luisa venne inviata, in una pensione per ragazze, a Parigi, probabilmente da Michele di Marillac (1560 - 1632), futuro cancelliere di Francia, che divenne suo tutore dopo la morte di Luigi di Marillac (il 25 luglio 1604).Qui Luisa impar\u00f2 a tenere una casa e benefici\u00f2 del clima della riforma cattolica che infiammava la Parigi devota. Allora frequentava le cappuccine del Quartiere Saint-honor\u00e9, le \"Figlie della Croce\" e, pensando di diventare una di esse, fece voto di servire Dio e il prossimo.\nEx membro di un'associazione a sostegno del cattolicesimo, divenuto ufficiale delle petizioni (carica molto prestigiosa) Michele di Marillac prese allora parte attiva alla fondazione del Carmelo riformato in Francia e frequent\u00f2 assiduamente il circolo di Madame Acarie. \u00c8 qui che conobbe i padri Pierre de B\u00e9rulle (1575\u00a0\u2013 1629) e Charles Bochard de Champigny (1568 - 1624), detto \"Honor\u00e9 de Paris.\" Quest'ultimo era provinciale dei cappuccini nel 1612, quando, tenendo conto della debole costituzione di Luisa di Marillac, le consigli\u00f2 di non farsi cappuccina, assicurandole che Dio aveva per lei un \"altro progetto\".\nLuisa in seguito fu accompagnata nel suo cammino spirituale da Jean-Pierre Camus (1584 - 1652), vescovo della diocesi di Belley, grande amico di san Francesco di Sales, e nipote acquisito di Luigi di Marillac. Malgrado le sue assenze prolungate, Luisa si affezioner\u00e0 molto a quest'uomo di Dio dalle molteplici sfaccettature che finir\u00e0 la sua vita tra gli \"Incurabili.\" Tra i numerosi romanzi devoti che Mons. Camus pubblic\u00f2, parecchi avevano come scopo \"di far vedere la gelosia di Dio attraverso giusti castighi comminati a coloro che con la forza o l'astuzia cercano di strappargli le sue spose dalle braccia\".\nGli anni del matrimonio (1613-1625).\nMichele di Marillac e suo cognato Ottaviano II Doni di Attichy di origine fiorentina (morto nel 1614), vedendo in Luisa un'opportunit\u00e0 per avvicinarsi al potere, scelgono di farle sposare un segretario agli ordini della regina madre, Maria de Medici. Il 5 febbraio 1613, Luisa di Marillac spos\u00f2 nella chiesa di Saint Gervais, Antoine Le Gras (nato nel 1575 o 1580) appartenente ad un'antica famiglia di Montferrand, che perverr\u00e0 pi\u00f9 tardi alla nobilt\u00e0.Visto che Antoine pretendeva di collegarsi ai nobili Le Gras, di cui porta il nome e lo stemma, piuttosto che ai suoi antenati, sua moglie sar\u00e0 chiamata \"Mademoiselle\", titolo allora riservato alle mogli e alle figlie degli scudieri, ossia nobili non titolati. In ottobre, la giovane donna diede prematuramente alla luce il piccolo Michele. Ma la felicit\u00e0 familiare dei Le Gras fu di breve durata, fin dal 1622, Antoine cadde gravemente malato. Luisa conobbe un lungo periodo di depressione spirituale, perch\u00e9 credeva che Dio l'avesse punita con la malattia del marito per non essersi data a Lui come aveva promesso, quando era pi\u00f9 giovane.\nTuttavia, il giorno di Pentecoste del 1623, mentre pregava nella chiesa di Saint Nicolas des Champs, il suo spirito fu illuminato e i suoi dubbi si dissiparono in un istante. Dalla pergamena che descrive la \"Luce di Pentecoste\" e che Luisa porter\u00e0 su di s\u00e9 per il resto dei suoi giorni, sappiamo che quel giorno acquist\u00f2 la certezza che il suo posto era al capezzale del marito e che sarebbe venuto un tempo in cui avrebbe potuto pronunciare i voti, vivere in comunit\u00e0, e trovare un nuovo direttore spirituale. Tra la fine del 1624 e l'inizio del 1625, incontr\u00f2 Vincenzo de Paoli (1581-1660) che aveva iniziato a fondare le confraternite della Carit\u00e0 alla fine delle missioni, che predicava nelle numerose parrocchie sulle terre dei Gondi e che, con l'aiuto di questa famiglia, stava per fondare la congregazione della Missione, (in seguito Lazzaristi). Stroncato dalla tubercolosi, Antoine le Gras si spense il 21 dicembre 1625, lasciando Luisa e il piccolo Michele nella precariet\u00e0 economica. Allora Luisa mise il figlio in una pensione nella Chiesa di Saint-Nicolas-du-Chardonnet.\nI primi anni sotto la direzione di Vincenzo (1625-1633).\nDal 1625 al 1629, Vincenzo riusc\u00ec a poco a poco a dirigere Mademoiselle le Gras verso il bene del prossimo, piuttosto che verso la propria devozione o l'inquietudine materna. Come sappiamo da una lettera del 6 maggio 1629, Vincenzo la incaric\u00f2 solennemente della missione presso le dame della Carit\u00e0. Appartenenti alla nobilt\u00e0 o alla borghesia, le dame si impegnavano a dare denaro e tempo al servizio corporale e spirituale dei poveri, ma alcune mandavano le loro serve o le facevano cucinare al loro posto. Ma Mademoiselle le Gras che arrivava alle riunioni carica di vestiti e di medicine per i poveri, riun\u00ec queste signore, le ascolt\u00f2 e le incoraggi\u00f2 a vedere Cristo in coloro che servivano, controllava i conti e formava le maestre di scuola per istruire le bambine. La personalit\u00e0 di Luisa si rivel\u00f2 pienamente man mano che superava le infermit\u00e0 fisiche e i timori, nell'andare nelle parrocchie ad organizzare o rinforzare le carit\u00e0.\nNel frattempo, lo zio di Luisa, Michel di Marillac, divenuto guardasigilli il 1\u00ba giugno 1626, divenne capo del partito devoto, dopo la morte del cardinale de B\u00e9rulle, 2 ottobre 1629, mentre il suo fratellastro Luigi II di Marillac (1573 - 1632) divenne maresciallo di Francia il 3 giugno 1629.\nDall'assedio della Rochelle, (agosto 1627 - ottobre 1628) la loro opposizione alla politica del cardinale di Richelieu fu forte. Questa opposizione sar\u00e0 la causa della loro caduta, durante le famose giornate di Dupes (11 ottobre 1630). Caduti in disgrazia, il maresciallo e il cancelliere furono imprigionati. Accusati di malversazione furono giudicati e condannati da un tribunale tutto a favore del Richelieu. Il primo fu decapitato pubblicamente sulla piazza del municipio di Parigi (place de la Gr\u00e8ve) il 10 maggio 1632. Il secondo fu rinchiuso nella fortezza di Ch\u00e2teaudun dove tradurr\u00e0 il Libro di Giobbe e incomincer\u00e0 un Trattato sulla vita eterna, vi morir\u00e0 il 7 agosto 1632.\nIl 5 febbraio 1630, dopo aver visitato la carit\u00e0 di Asni\u00e8res e preparandosi a partire a visitare quella di Saint-Cloud, Luisa di Marillac volle celebrare l'anniversario delle sue nozze, assistendo alla Messa. Ricevendo la comunione, fece l'esperienza del matrimonio mistico con Cristo, che racconter\u00e0 poi con queste parole: \u00abMi sembr\u00f2 che Nostro Signore mi desse il pensiero di riceverlo come lo sposo della mia anima\u00bb. Non tard\u00f2 a comunicare questa esperienza alle altre dame della Carit\u00e0.Il 19 febbraio 1630, Vincenzo al ritorno da una missione a Suresnes, le invi\u00f2 Margherita Naseau, una giovane mandriana di quel villaggio la quale aveva imparato a leggere per formare la giovent\u00f9 dei dintorni, e che si offriva per il servizio dei poveri.\nLa fondazione delle Figlie della Carit\u00e0 (1633-1660).\nAvendo curato i malati di peste, Margherita Naseau mor\u00ec poco dopo, il 24 febbraio 1633, ma gi\u00e0 altre \"figlie dei campi\" l'avevano sostituita. Il 29 novembre 1633, in accordo con Vincenzo, Luisa le riun\u00ec a casa sua per formarle. Il 25 marzo 1642, Luisa e quattro delle prime suore fecero voto di offrirsi totalmente al servizio di Cristo nella persona dei poveri. Questi furono gli umili inizi della Compagnia delle Figlie della Carit\u00e0.\nLegati da una stretta collaborazione e da una grande amicizia, Luisa e Vincenzo risposero insieme alle chiamate dei pi\u00f9 diseredati del loro tempo, grazie alla nuova compagnia che avevano fondato insieme.Le attivit\u00e0 delle Figlie della Carit\u00e0 erano molteplici, dall'educazione dei trovatelli al soccorso alle vittime della guerra dei Trent'anni e della Fronda, dalla cura dei malati a domicilio o negli ospedali al servizio ai galeotti e alle persone malate mentali, dall'istruzione delle bambine povere al contributo alla creazione dell'ospizio del Santo nome di Ges\u00f9 e dell'ospedale generale di Parigi. Queste donne \"libere\" avevano per velo \"la santa umilt\u00e0'\", \"per monastero la casa dei malati, per cella una camera d'affitto, per chiostro le vie della citt\u00e0, o le sale degli ospedali\" e per motto: \u00abLa carit\u00e0 di Ges\u00f9 Crocifisso ci stimola\u00bb.\nUn po' alla volta, mademoiselle le Gras mand\u00f2 o fond\u00f2 lei stessa dovunque nuove comunit\u00e0 dove l'emergenza si faceva sentire: in trenta citt\u00e0 della Francia, e fino in Polonia: Parigi, Richelieu, Angers, Sedan, Nanteuil-le-Haudouin, Liancourt, Saint Denis, Serqueux, Nantes, Fontainebleau, Montreuil-sur-Mer, Chars, Chantilly, Montmirail, Hennebont, Brienne, \u00c9tampes, Varsavia, Bernay, Sainte-Marie du Mont, Cahors, Saint-Fargeau, Ussel, Calais, Metz e Narbonne.\nLa fine.\nNel 1657, Vincenzo de Paoli disse che Luisa de Marillac era \"come morta\" da pi\u00f9 di vent' anni, ma ella si spense solamente il 15 marzo 1660, alcuni mesi prima di lui. Il suo corpo, prima inumato nella chiesa di Saint-Laurent a Parigi, oggi riposa nella cappella dell'attuale casa madre delle Figlie della Carit\u00e0, al numero 140 della rue du Bac, a Parigi.\nFiglia illegittima, moglie colpita da prove, vedova contemplativa e attiva, madre inquieta e nonna serena, insegnante e infermiera, assistente sociale e organizzatrice della Carit\u00e0, continua a ben ispirare gli uomini e le donne del nostro tempo, tra le quali le 21.000 Figlie della Carit\u00e0 (chiamate anche Suore di san Vincenzo de Paoli) che servono in tutto il mondo, e i loro numerosi collaboratori.\nCulto.\nLuisa di Marillac fu beatificata il 9 maggio 1920 da papa Benedetto XV, canonizzata l'11 marzo 1934 da papa Pio XI e proclamata patrona delle opere sociali nel 1960 da papa Giovanni XXIII. La sua memoria liturgica cade il 15 marzo."}
{"id": "558315", "revid": "287204", "url": "https://it.wikipedia.org/wiki?curid=558315", "title": "Publio Scapzio", "text": "Livio attribuisce alla plebe romana tutta la responsabilit\u00e0 della decisione ultima, ma ricordiamo che Livio stesso era espressione della classe dominante del suo periodo; la sua imparzialit\u00e0 non \u00e8 verificata.\nPremessa.\nLa Repubblica romana aveva appena ricominciato a prendere la sua corsa politica e militare dopo la sciagurata parentesi del Decemviri che vide anche l'esercito romano perdere quell'aggressivit\u00e0 che gli era caratteristica. I nuovi consoli Tito Quinzio Capitolino Barbato e Agrippa Furio Medullino Fuso erano appena riusciti a ridare vigore e sicurezza alle loro legioni con la chiara vittoria contro Equi e Volsci nella battaglia di Corbione.\nNon per questo la situazione politica interna dell'Urbe era pi\u00f9 rilassata. Il cosiddetto \"Conflitto degli Ordini\" era in pieno svolgimento, i plebei erano tesi a raggiungere la possibilit\u00e0 di governare ai pi\u00f9 alti livelli ed i patrizi disposti a lottare duramente per non perdere i privilegi che da centinaia di anni erano loro prerogativa. A volte le divisioni erano anche all'interno del patriziato come si pu\u00f2 probabilmente evincere dall'episodio del trionfo ai consoli vincitori di tre anni prima, Lucio Valerio Potito e Marco Orazio Barbato, accordato non dal Senato ma direttamente dal popolo.\nLa situazione interna romana era politicamente incandescente e spesso si giungeva alla azioni violente di gruppi di patrizi contro i plebei e, ovviamente, viceversa.\nRichiesta.\nGli animi surriscaldati dei due ordini sociali che quasi mettevano a ferro e a fuoco la citt\u00e0 assistettero, paradossalmente, alla richiesta di una composizione pacifica, un arbitrato:\nSi noti che la decisione era stata richiesta al \"popolo\" romano, non al Senato o ai consoli. Per questo motivo si dovette procedere ad organizzare un'assemblea, Livio precisa \"tribus vocari\" (chiamare le trib\u00f9).\nSi era gi\u00e0 dibattuto, i testimoni erano stati ascoltati e si stava per passare alle votazioni quando si fece avanti un anziano plebeo: Publio Scapzio.\nTestimonianza.\nPublio Scapzio esord\u00ec affermando:\nI consoli (appartenenti al patriziato) cercarono di zittirlo accusandolo di raccontare bugie. Ma Scapzio gridava che la Repubblica stava per essere tradita. Fu ordinato di farlo allontanare. Scapzio si appell\u00f2 ai Tribuni della plebe, e questi ottennero che raccontasse alla plebe, intensamente incuriosita, quanto era in grado di riportare.\nScapzio raccont\u00f2 che aveva 83 anni e che, gi\u00e0 in et\u00e0 matura, durante il suo ventesimo anno di servizio aveva combattuto, proprio in quella zona, contro Corioli. Quel terreno che adesso era conteso fra Ardea e Ariccia, lui era certo che fosse appartenuto a Corioli ed era passato, come preda di guerra proprio al popolo romano. Si chiedeva Scapzio, con quale faccia i due contendenti, che non erano riusciti a togliere il territorio a Corioli quando era potente, venissero a chiedere ora, e proprio al popolo romano, di decidere a chi assegnarlo fra loro due. Scapzio chiuse il suo discorso dicendo che gli restava poco da vivere ma che rivendicava quel terreno che tanto tempo prima aveva contribuito a conquistare con le armi.\nBisogna ricordare come venivano divisi i territori conquistati con le guerre; nonostante leggi e rivolte la maggior parte dei territori veniva assegnata ad esponenti del patriziato e, a parte qualche deduzione di colonia, la plebe non riceveva che briciole. Ed \u00e8 difficile spiegare razionalmente come mai di quel terreno fosse stata dimenticata l'assegnazione. Una morte prematura dell'assegnatario, una rivolgimento politico al momento topico: le ipotesi restano tali.\nL'intervento di Scapzio, comunque eccit\u00f2 la fantasia della plebe che applaud\u00ec l'anziano ex-combattente.\nPolitica.\nCome si \u00e8 detto, la situazione politica era rovente; ogni pollice di terreno politicamente perso era una vittoria eclatante per la parte avversa e i patrizi non intendevano \"mollare un pollice\". I consoli fecero diventare \"politica\" la decisione, chiamarono a sostegno i senatori e tutti assieme cominciarono a trattare con gli esponenti delle trib\u00f9 accampando la pi\u00f9 classica delle scuse: \"che figura ci facciamo\"?\nEvidentemente la credibilit\u00e0 di Roma avrebbe ricevuto un duro colpo in politica estera e, agli occhi dei confinanti, la colpa sarebbe stata del popolo romano mentre Scapzio avrebbe ottenuto una patente di benemerito. Per quanto veri, questi ragionamenti nascondevano con tutta probabilit\u00e0 un altro calcolo politico: la plebe doveva essere a tutti i costi tenuta in soggezione, soprattutto quando si poteva farlo a costo zero. Il terreno, anche se conquistato, era stato dimenticato e i patrizi potevano utilizzare questa risorsa, su cui nessuno aveva fatto dei progetti, per porgere un regalo alle classi patrizie di una delle due citt\u00e0. Nulla vieta di pensare che gi\u00e0 fossero in corso trattative e abboccamenti; questo era il metodo politico che consent\u00ec a Roma di legare a s\u00e9 le citt\u00e0 vicine, che permise all'Urbe di conquistare le altre e di resistere agli attacchi poi, dei Sanniti e di Annibale.\nVinse, naturalmente, la cupidigia che Scapzio aveva suscitato nella plebe. E, vista la metodologia della divisione delle terre conquistate, probabilmente non solo nella plebe.\nLe trib\u00f9, dopo discussioni, concioni, discorsi, implorazioni e, forse, minacce, andarono al voto e decisero che il terreno era \"agro pubblico\" e apparteneva al popolo romano. Tito Livio rende noto che:\nL'anno successivo, mentre Roma era in piena battaglia politica interna a causa della presentazione della Lex Canuleia, gli Ardeati si ribellarono con il pretesto di rivendicare quel territorio; i patrizi, per poter ottenere dai Tribuni della plebe la possibilit\u00e0 di indire una leva militare e difendere la citt\u00e0, dovettero concedere l'approvazione della legge e rinunciare a un'odiosa -per quanto legale- prevaricazione etica."}
{"id": "558319", "revid": "393899", "url": "https://it.wikipedia.org/wiki?curid=558319", "title": "Professionista", "text": "Il professionista \u00e8 la persona che, relativamente a un'attivit\u00e0 svolta, da essa trae guadagno; si contrappone quindi al dilettante, il quale svolge una qualsiasi attivit\u00e0 senza scopi di lucro.\nPer il Codice del consumo il professionista \u00e8 il soggetto che fornisce o riceve un prodotto o eroga o riceve un servizio in ambito professionale, contrapposto al caso del consumatore che opera fuori da un contesto professionale. In questo caso il professionista pu\u00f2 essere un'impresa, un ente della pubblica amministrazione, un'associazione, un lavoratore autonomo. Questa definizione di legge \u00e8 quella utilizzata dall'Autorit\u00e0 garante della concorrenza e del mercato."}
