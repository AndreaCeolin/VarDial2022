{"id": "585902", "revid": "1718925", "url": "https://it.wikipedia.org/wiki?curid=585902", "title": "Ai-Khanum", "text": "Ai-Khanum o Ay-Khanum o Ai Xanum (in usbeco: \"Signora Luna\"), probabilmente da identificare con Alessandria sull'Oxus, \u00e8 un sito archeologico pertinente ad un'antica citt\u00e0 greco-ellenistica, che si trova nell'attuale Afghanistan, all'estremit\u00e0 orientale della pianura di Battriana, sulla riva sinistra del fiume Panj uno dei due rami sorgentiferi del fiume Amu Darya (\"Oxus\") (pianura di loess). \nIl territorio \u00e8 formato da una collina piatta alla sommit\u00e0, alta 60\u00a0m, che delimita, insieme ai due fiumi Panj e Kokcha, una vasta area triangolare di 1,9 x 1,6\u00a0km, circondata da possenti mura di cinta in mattoni crudi alto pi\u00f9 di 10 metri e avente uno spessore di 8 metri e comprendente due grosse torri e da un fossato per rendere difficile l'avvicinamento.\nLa fondazione della citt\u00e0 \u00e8 stata attribuita ad Alessandro Magno, nel corso della sua conquista dell'Asia centrale (329-327 a.C.), ma si deve pi\u00f9 probabilmente a Seleuco I, sul finire del IV secolo a.C. La Battriana rimase relazionata con la civilt\u00e0 mediterranea grazie al governo dei seleucidi e intorno al 250 a.C. la Battriana, dovendo opporsi a potenze rivali occidentali, si stacc\u00f2 per diventare un regno autonomo. Verso il 145 a.C. un'ondata di trib\u00f9 nomadi cacci\u00f2 i Greci dalla citt\u00e0 e dalla Battriana orientale. Dopo una breve occupazione da parte delle popolazioni locali, il sito venne definitivamente abbandonato a eccezione della cittadella, che continu\u00f2 a vivere fino agli inizi del I secolo d.C.\nAncora prima che nascesse la citt\u00e0 ellenica, il luogo era coltivato grazie al contributo di una rete di canali di irrigazione, inoltre le montagne adiacenti offrivano siti ideali per i pascoli estivi oltre ad un buon quantitativo di minerali. Il sito disponeva di difese naturali, quali un'acropoli rialzata di una sessantina di metri rispetto al resto del luogo, e una scarpata che dai due fiumi proteggeva i due lati meridionali e occidentali.\nIl sito fu riscoperto nel 1962, casualmente, dallo studioso Daniel Schlumberger, durante una battuta di caccia, durante la quale alcuni uomini inciamparono in un blocco di calcare bianco che si rivel\u00f2 un capitello corinzio di evidente origine greca. Venne dunque individuato l'impianto urbano. Le indagini su questo sito, condotte fino al 1979, portarono alla luce una citt\u00e0 ellenistica, che colm\u00f2 il vuoto sulle conoscenze dell'influenza greca in Asia centrale.\nIl Palazzo reale.\nIl palazzo reale si sviluppa sulla met\u00e0 meridionale della citt\u00e0 bassa, su un'area di 350 x 250\u00a0m. Gli architetti greci si ispirarono ai palazzi neo-babilonesi e a quelli dei re achemenidi per la struttura.\nL'ingresso, caratterizzato da un piccolo propileo, conduce in una grande corte di rappresentanza di 137 x 108\u00a0m, con peristilio rodio (secondo una tipologia presente in particolare in esempi a Rodi e a Cos, con uno dei lati costituito da un colonnato di maggiore altezza) e 108 colonne in pietra con capitelli corinzi.\nA nord ovest di questa grande sala un vestibolo monumentale con tre file di sei colonne corinzie ciascuna, conduce nella parte pi\u00f9 interna del palazzo, divisa in una zona di rappresentanza, con uffici e sale di ricevimento, e in una zona residenziale, caratterizzata da cortili che precedono gli ambienti.\nDue ambienti particolarmente importanti sono una corte con porticato dorico, a destinazione privata, accanto alla quale si collocavano una sala adibita a biblioteca, e la \"tesoreria\", caratterizzata da file di magazzini raggruppate intorno ad un cortile centrale. Nella tesoreria sono stati ritrovati recipienti di immagazzinamento, vasi destinati a contenere riserve alimentari, pietre semipreziose grezze e lavorate, ed un bellissimo disco decorato a lastrine di madreperla.\nUna caratteristica importante del palazzo \u00e8 l'indipendenza dei vari blocchi residenziali garantita da un sistema di corridoi che li isola. Questo \u00e8 un sistema tipico dell'architettura orientale.\nI templi.\nI templi di Ai Khanum non hanno niente di greco. Il pi\u00f9 importante, allineato sulla strada principale, si presenta come una massiccia costruzione a pianta quadrata di 20 x 20\u00a0m, che si innalza su un alto podio a gradini. Era costituito da un grande vestibolo aperto su una sala di culto pi\u00f9 piccola, a sua volta fiancheggiata da due strette sagrestie. la statua di culto venne sicuramente eseguita da un artista greco, come dimostra uno dei piedi di marmo che calza un sandalo di tipo greco, decorato con fulmini alati (attributo di Zeus): nulla tuttavia permette di escludere che quest'immagine del dio greco presentasse caratteri orientali. Dietro al tempio, in un punto opposto al sorgere del sole, vennero interrati vasi per libagione capovolti, attestando un rito di carattere ctonio estraneo agli usi greci. \u00c8 dunque probabile che i coloni greci e gli autoctoni venerassero in questo tempio una divinit\u00e0 composita greco-iranica, forse uno Zeus-\"Mithra\".\nUn secondo tempio \u00e8 stato individuato all'esterno della citt\u00e0: risente di un'analoga concezione, ma presenta una triplice cella e un sagrato a cielo aperto al posto del vestibolo.\nInfine all'estremit\u00e0 sud-ovest dell'acropoli, una monumentale piattaforma a gradoni, costruita a cielo aperto, si trovava al centro di un altro grande santuario, di cui costituiva il luogo sacro. Sulla piattaforma l'officiante era rivolto verso est, in modo analogo ai monumenti di culto dei Persiani, di cui gli storici greci ci dicono che onoravano i loro dei, senza dar loro forma umana, in luoghi elevati e a cielo aperto.\nQuartiere residenziale.\nIl quartiere residenziale, con impianto urbanistico regolare, era costituito da cinquanta dimore patrizie di grandi dimensioni, regolarmente allineate lungo vie parallele tra loro, con andamento est-ovest.\nLe case erano costituite da un ambiente centrale, circondato da un corridoio, attorno al quale si sviluppavano, a ferro di cavallo, altri ambienti. Importante \u00e8 sottolineare, come gi\u00e0 accennato per il palazzo reale, l'indipendenza di ciascun locale in relazione alla circolazione interna e l'isolamento della sala principale e del cortile, che cos\u00ec assumevano un carattere spiccatamente privato, dalle attivit\u00e0 domestiche. In alcune case sono stati anche ritrovati impianti termali. Ogni casa era indirizzata verso il nord e diversamente dalle case greche queste costruzioni erano dominate dal soggiorno, distinto dalla altre stanze grazie ad una galleria.\nOgni bagno era diviso in varie unit\u00e0, di cui la prima era uno spogliatoio, la seconda era il bagno privo di vasca e il terzo vano conteneva l'acqua fredda e riscaldata all'occorrenza da una stufa.\nI monumenti funerari.\nL'unica tomba scavata nella necropoli fuori le mura \u00e8 un mausoleo di famiglia con l'aspetto di una massiccia costruzione in mattoni crudi, che emergeva per met\u00e0 dal terreno e che conteneva quattro ambienti ipogei (sotterranei) coperti a volta, posti ai lati di un corridoio centrale. Ai lati dell'ingresso del palazzo, due altri monumenti a forma di piccolo tempio greco, testimoniano l'usanza greca della sepoltura entro le mura accordata ai grandi benefattori della citt\u00e0.\nArte e letteratura.\nSono stati rinvenuti vari manoscritti in pessimo stato di conservazione che comprendono i resti di un trattato filosofico aristotelico e di una poesia greca. Nelle arti il gusto dei coloni segu\u00ec uno stile greco classico: sono stati rinvenuti mosaici costituiti da ciottoli e pietre bianche (per le figure), rosse (per il fondo) e nere (per evidenziare) i cui temi dominanti erano floreali e animali; anche le sculture erano convenzionali e si distinguevano solo per l'innovazione tecnica della modellazione della figura eseguita su un'armatura di legno o di piombo; nelle raffigurazioni religiose, quali le divinit\u00e0 femminili vestite o nude ci fu invece qualche concessione ai canoni orientali; in uno dei rilievi rintracciati compare Cibele su un carro guidato dalla vittoria alata."}
{"id": "585912", "revid": "110157", "url": "https://it.wikipedia.org/wiki?curid=585912", "title": "Vinzel", "text": "Vinzel (toponimo francese) \u00e8 un comune svizzero di 352 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "585916", "revid": "547992", "url": "https://it.wikipedia.org/wiki?curid=585916", "title": "Otto Abetz", "text": "Biografia.\nDi professione insegnante di disegno nelle scuole, si iscrisse al partito nazista nel 1931 e, collaboratore di Joachim von Ribbentrop, allora alto funzionario della sede centrale del partito nazista, entr\u00f2 nel ministero degli esteri tedesco nel 1935. Lo stesso anno si aggreg\u00f2 alle SS (in cui alla fine raggiunse il grado di SS-Brigadef\u00fchrer).\nSeguace delle teorie di Briand sulla comunit\u00e0 europea ed ardente francofilo, Abetz rappresent\u00f2 la Germania in Francia nel 1938 e 1939, favorendo l'incontro tra giovani in collaborazione con il francese Luchaire e in questo periodo fu iniziato in massoneria nella loggia \"Goethe\" della Gran Loggia di Francia (GLF)). Per queste sue convinzioni fu espulso dalle SS dopo la dichiarazione di guerra nel settembre 1939 e non fu utilizzato dai vertici nazisti fino a quando, costituito il governo di Vichy, Hitler non ritenne utile sfruttare a fondo le risorse del collaborazionismo francese. In seguito all'armistizio tra Francia e Germania, fu inviato come ambasciatore presso il governo collaborazionista del maresciallo P\u00e9tain di Vichy nel novembre 1940; tuttavia rest\u00f2 per la maggior parte del tempo a Parigi, ma in ogni caso svolse una utilissima azione, riuscendo a convincere sia Laval che Darlan a collaborare con i tedeschi. Lasci\u00f2 la Francia nel settembre 1944 seguendo l'esercito tedesco in ritirata.\nNel dopoguerra venne arrestato e condannato: nel luglio 1949 un tribunale francese condann\u00f2 Abetz a vent'anni di lavori forzati per crimini di guerra, in particolare per il suo ruolo nel preparare la deportazione di ebrei francesi verso i campi di sterminio nazisti, ma fu rimesso in libert\u00e0 nell'aprile 1954.\nMor\u00ec nel 1958 all'et\u00e0 di 55 anni in un incidente d'auto nei pressi di Dortmund. Furono avanzate ipotesi per cui l'incidente era stato provocato per vendetta contro le sue azioni durante la guerra, ma non furono mai trovate prove al riguardo."}
{"id": "585926", "revid": "124895168", "url": "https://it.wikipedia.org/wiki?curid=585926", "title": "Balaam", "text": "Balaam (in lingua ebraica: \u05d1\u05b4\u05bc\u05dc\u05b0\u05e2\u05b8\u05dd, vocalizzazione standard ', vocalizzazione tiberiense ') \u00e8 un indovino e stregone menzionato nel Pentateuco. La sua storia viene raccontata verso la fine del libro dei Numeri. Ogni antica menzione di Balaam lo considera un non-Israelita indovino, e \"figlio di Beor\", anche se non si sa esattamente con chi possa identificarsi \"Beor\". Balaam viene spesso citato come un \"uomo stregato\" nella maggior parte delle storie a lui concernenti.\nLe storie.\nEsistono due diversi racconti su Balaam nella Bibbia:\nBalaam e Balak.\nLa principale storia di Balaam ha luogo nel tempo del soggiorno degli Israeliti nella piana di Moab, ad est del fiume Giordano, alla fine di quarant'anni di peregrinazione nel deserto, poco dopo la morte del sommo sacerdote Aronne, fratello di Mos\u00e8, e del successivo attraversamento del Giordano. Gli Israeliti hanno gi\u00e0 sconfitto due re dal lato occidentale del Giordano: Sihon, re degli Amorriti, e Og, re di Bashan. A ragione di questo Balak, re di Moab, si allarma, e invia gli anziani di Moab e dei Madianiti presso Balaam, figlio di Beor, per indurlo a raggiungerlo e ad aiutarlo maledicendo Israele. Il posto dove si trova Balaam viene spiegato semplicemente come \"presso il suo popolo\" nel testo masoretico, anche se sia il Pentateuco samaritano, sia la Vulgata, che la Peshitta lo identificano con Ammon, cosa che viene accreditata da molti studiosi moderni.\nBalaam risponde ai messi di Balak di attendere il giorno seguente per sapere cosa gli dir\u00e0 Dio, il quale infatti gli appare e gli impone di non andare. Gli anziani tornano da Balak e gli riferiscono quanto accaduto, allora egli manda nuovamente altri anziani per convincerlo, questa volta pi\u00f9 influenti, promettendo a Balaam grandi ricchezze. Balaam, come prima, fa soggiornare gli anziani in attesa di ci\u00f2 che Dio gli dir\u00e0. Nella notte Dio appare a Balaam al quale d\u00e0 il permesso di andare \"...ma farai ci\u00f2 che io ti dir\u00f2.\" Balaam allora, la mattina seguente, sella l'asina (\"considerata nel II millennio una cavalcatura d'onore\") e parte con gli anziani di Moab.\nAlla partenza di Balaam si accende l'ira di Dio (\"qui la contraddizione sembra indicare un cambio di tradizione - jahvista\"), cosicch\u00e9 appare l'angelo del Signore con in mano la spada per ostacolare il suo cammino. L'asina, l'unica a vedere l'angelo, cerca di deviare la strada per tre volte mentre Balaam, infuriato ed ignaro, comincia a percuotere la ciuchina che, a causa dell'impedimento dell'angelo, rifiuta di muoversi. A questo punto l'asina riceve miracolosamente il potere di parlare e si lamenta del trattamento ricevuto dal suo padrone.\nAllora Dio concede anche a Balaam di vedere l'angelo, che lo informa che il comportamento dell'asinella \u00e8 stata l'unica ragione che lo ha trattenuto dall'ucciderlo una volta per tutte. Balaam immediatamente si pente, domanda se deve tornare indietro ma l'angelo gli ordina di proseguire \"...ma dirai soltanto quello che io ti dir\u00f2\".\nBalak allora incontra Balaam a Kiriat-Cusot, e allora si recano negli \"alti luoghi di Baal\", e offrono sacrifici su sette altari, cosa che provocher\u00e0 che Balaam riceva una profezia da Dio, che lui riferir\u00e0 a Balak. Giunto al dunque, e nonostante il suo mentore gli intimi il contrario, la profezia benedice Israele; Balak si lamenta incessantemente, ma Balaam gli rammenta che lui pu\u00f2 soltanto pronunciare le parole che Dio pone nella sua bocca, dunque Balak lo porta su un altro \"luogo elevato\" sulla Pisgah, per provare a maledire di nuovo Israele. Si costruiscono altri sette altari in quel luogo, e si eseguono sacrifici su ciascuno. Nonostante tutto, Balaam pronuncia un'altra profezia che benedice Israele.\nBalaam finalmente viene riportato a Peor da Balak, ora veramente frustrato, e dopo i sette sacrifici l\u00ec eseguiti, decide di non cercare di fare incantesimi ma invece osserva il Popolo d'Israele dal picco. Lo spirito di Dio discende e travolge Balaam e gli consegna una terza profezia positiva su Israele. La furia di Balak sale al punto di minacciare Balaam, ma Balaam meramente gli offre una predizione sul suo fato. Balaam allora rivolge lo sguardo sui Keniti e sugli Amaleciti e proferisce due ulteriori predizioni sul futuro. Alla fine Balak e Balaam proseguono per le proprie vie ciascuno verso la rispettiva casa.. per il momento. Il libro del Deuteronomio 23:3-6 fa una sintesi di questi eventi, e inoltre afferma che gli Ammoniti si erano associati ai Moabiti. Giosu\u00e8, nel suo discorso di addio, menziona questo passo del Pentateuco.\nBalaam ed i Madianiti.\nNeemia, Michea, e Giosu\u00e8 proseguono nel racconto storico di Balaam, il profeta maledicente, che consiglia ai Medianiti come portare il disastro sugli Israeliti seducendo la loro gente. Questo \u00e8 in accordo con gli eventi della Eresia di Peor, registrata nei Numeri dopo il racconto di Balaam e Balak. Molto dopo, durante la guerra contro i Madianiti, anch'essa nei Numeri, Balaam \u00e8 citato in un elenco di Madianiti uccisi dagli ebrei come vendetta per la faccenda di Peor.\nSecondo una leggenda ebraica, il Faraone egizio aveva tre consiglieri per aiutarlo a prevenire una potenziale rivolta ebraica: Jethro, Job, e Balaam. Jethro consiglia la conciliazione, Job si astiene, e Balaam consiglia di schiavizzare i Giudei.\nBalaam e l'asinella.\nNella Bibbia, libro dei Numeri, Balaam ha una asinella che ha il potere di vedere gli angeli e di parlare, dicendo le lodi di Dio.\nMentre gli animali parlanti sono una caratteristica comune di leggende e religioni nel folklore mondiale, l'unico altro caso presente nell'Antico Testamento \u00e8 quello del serpente nell'Eden. I commentatori giudei classici, come Saadia Gaon, e Maimonide, insegnavano che un lettore non dovrebbe prendere questa parte della storia alla lettera. Piuttosto, essi spiegavano, dovrebbe essere letta come una testimonianza delle esperienze profetiche, che vengono vissute come sogni, o visioni, e di conseguenza, in effetti l'asinella non aveva parlato. Il rabbino Joseph H. Hertz, uno dei pi\u00f9 grandi commentatori biblici ebraici del XX secolo, scrisse che questi versi:\nPunti di vista simili sono sostenuti da studiosi cristiani come E. W. Hengstenberg e altri, anche se alcuni, ad es. Voick, considerano che la storia dell'asina parlante debba essere figurativa; l'asina ragli\u00f2, e Balaam tradusse questi suoni in parole.\nSecondo la moderna critica testuale, circa il 90% degli studiosi biblici che sostengono l'ipotesi documentaria, questa porzione del racconto \u00e8 diversa rispetto alla versione jahvista della storia. A loro parere, gli jahvisti deliberatamente considerano che l'asina abbia parlato realmente, e che l'intero episodio sia stato congegnato per deridere Balaam. Evidentemente agli jahvisti non piacevano i profeti non-Giudei, e il loro testo \u00e8 molto pi\u00f9 aspro verso Balaam rispetto a quello degli elohisti. Mentre i paragrafi che subito precedono questo episodio sembrano di matrice elohista, questo trattamento spiega perch\u00e9 Dio, in sogno, dica a Balaam di recarsi con i principi alla corte di Balak, e successivamente, in apparente contraddizione, invii un angelo per evitare che Balaam si rechi da Balak assieme ai principi.\nSecondo una leggenda popolare giudaica, 10 cose vennero create per ultime il sesto giorno, alla fine della Creazione, proprio prima dell'alba del settimo giorno, in cui Dio ripos\u00f2. Si dice che una di esse sia stata \"la bocca della somarella\" che un giorno avrebbe parlato a Balaam.\nI poemi.\nTutte le profezie che Balaam fa prendono la forma di poema ebraico:\nQuesti poemi rientrano in tre gruppi. Il primo gruppo consiste di due poemi che caratteristicamente entrano nel pieno della loro potenza immediatamente. Anche il terzo gruppo di tre poemi comincia immediatamente, ma sono molto pi\u00f9 corti. Il secondo gruppo, comunque, consiste di due poemi, ambedue inizianti con la frase:\n\"Balaam, il figlio di Beor, aveva detto, e l'uomo dagli occhi penetranti aveva detto: Lui disse, che ascoltava le parole di Dio, che vide la visione dell'Onnipotente, cadendo in trance, ma rimanendo ad occhi aperti:...\"\nDifferenze tra la versione elohista e quella jahvista.\nDi questi, il primo ed il terzo gruppo sono considerati, nell'ipotesi documentaria, come aventi la propria origine all'interno dei testi elohisti, mentre il secondo gruppo \u00e8 considerato come appartenente ai testi jahvisti. Dunque gli elohisti descrivono Balaam che (involontariamente) pronuncia due benedizioni, che fa sacrifici su sette altari, nei luoghi elevati di Baal, davanti a ciascuno di essi, e poi, dopo la terza sequenza di sacrifici, decide di non provare pi\u00f9 a \"fare incantesimi\", ma di guardare verso \"le zone selvagge\", cosa che Balak vede come una terza benedizione, e dunque Balaam fornisce la predizione finale sul loro destino. Invece, nella fonte jahvista, Balaam arriva, lo spirito di Dio discende su di lui, e molto semplicemente Balaam concede agli israeliti una benedizione ed una profezia benevola, in rapida successione.\nCiononostante, si ritiene che i poemi stessi risalgano a un momento anteriore al testo Jahvista e a quello Elohista, e che siano stati inseriti in questi due testi successivamente. Mentre gli Elohisti avrebbero eliminato qualsiasi introduzione che eventualmente fosse stata presente nei poemi di cui decisero di servirsi, gli Jahvisti al contrario l'avrebbero mantenuta. Una scoperta archeologica avvenuta nel 1967 trov\u00f2 traccia di riferimenti a un \"Libro di Balaam\", dal quale questi poemi potrebbero essere stati originariamente tratti. I primi quattro poemi sono comunemente considerati come antiche poesie sul primo periodo monarchico di Israele e Giuda, sebbene ci sia anche qualche sospetto tra diversi critici sul fatto che essi possano essere stati tratti da oracoli meno ortodossi, o addirittura da oracoli che originariamente non erano neppure stati scritti per Israele.\nI poemi contengono varie incongruenze. \"Agag\", menzionato nel terzo poema, \u00e8 descritto come un grande re. Tale descrizione non corrisponde al re degli Amalechiti, chiamato Agag, e descritto nel Primo Libro di Samuele, 15, come un sovrano oscuro e poco importante. Mentre il Testo masoretico del poema usa il nome \"Agag\" nel Septuaginta, le versioni greche ed il Pentateuco Samaritano usano il nome \"Gog\", il che indica come il poema sia stato composto in epoca pi\u00f9 tarda. Quindi, questi nomi sono considerati corruzioni del testo originario. Si pensa che il nome originale sia \"Og\", anche se ci\u00f2 non rappresenta un miglioramento.\nGli ultimi tre poemi non contengono alcun riferimento a Israele o Moab, e quindi sono considerati inusuali, visto che sembrano avere poca importanza ai fini del racconto. Si pensa che possano essere stati aggiunti per portare il numero dei poemi a cinque, se inseriti nelle fonti Elohiste, o a sette, se inserite nelle fonti JE. Il sesto poema si riferisce all'Assiria, ma non \u00e8 certo se si tratti di un riferimento storico all'antica Ninive, o di una profezia, che \u00e8 stata considerata dagli esegeti come riferita al regno Seleucidie di Siria, che prese anche il nome di Assiria. Il settimo poema \u00e8 ambiguo, e potrebbe riferirsi sia ai Popoli del Mare o - ancora secondo gli esegeti - alla conquista della Persia da parte di Alessandro Magno.\nSecondo la critica testuale, la debole narrazione, fatta eccezione per l'episodio dell'asinella, costituirebbe un canovaccio composto per consentire l'inclusione di poemi molto anteriori. La natura profetica dei poemi, o la loro composizione in seguito agli eventi che essi vorrebbero profetizzare, spesso \u00e8 giudicata in modo diverso da commentatori religiosi e non.\nBalaam nella letteratura rabbinica.\nNella Letteratura rabbinica Balaam \u00e8 rappresentato come uno dei sette profeti gentili. Gli altri sei erano suo padre Beor, Giobbe, ed i quattro amici di Balaam (Talmud, B. B. 15b). Secondo la letteratura rabbinica, Balaam gradualmente ottenne una posizione di rilievo tra i non Ebrei, posizione esaltata quasi tanto quanto quella di Mos\u00e8 (Midrash Numbers Rabbah 20). Inizialmente un semplice interprete di sogni, in seguito sarebbe diventato mago, fin quando lo spirito della profezia non discese su di lui (\"ibidem\" 7).\nSecondo un'immagine piuttosto negativa di Balaam fornita dal Talmud, Balaam possiede il dono di essere in grado di conoscere l'esatto momento dell'ira Divina - dono concesso a nessun'altra creatura. L'intenzione di Balaam era di insultare gli Israeliti durante i momenti dell'ira divina, in modo che Dio potesse distruggerli. Tuttavia, Dio contenne la sua rabbia per confondere il malvagio profeta, e per salvare la Sua nazione dallo sterminio (Talmud, Berachot 7a).\nIl Talmud contiene un'immagine pi\u00f9 positiva di Balaam: quando Israele ricevette la Legge, una voce possente scosse le fondamenta della terra, facendo tremare tutti i re, che nella loro costernazione si rivolsero a Balaam, chiedendogli se tale ribellione della natura non fosse il segno di un secondo diluvio. Il profeta li rassicur\u00f2 dicendo loro che ci\u00f2 che avevano sentito altro non era che la voce di Dio, che dava la Legge agli Israeliti (Talmud, Zeb. 116a).\nSecondo una leggenda ebraica, Balaam fu reso cos\u00ec potente affinch\u00e9 le trib\u00f9 non-israelite non potessero dire \"Saremmo stati pii come gli Ebrei se solo avessimo avuto il nostro Mos\u00e8\".\nPer\u00f2 \u00e8 significativo il fatto che - malgrado le descrizioni positive di un profeta che benediceva gli Israeliti contenute in Numeri 22 - 24, nella letteratura rabbinica l'epiteto \"rasha\", traducibile come \"il malvagio\" \u00e8 spesso usato per Baalam (Talmud Berachot l.c.; Taanit 20a; Midrash Numbers Rabbah 20:14). Balaam \u00e8 spesso raffigurato come orbo e zoppo (Talmud Sanhedrin 105a). I suoi discepoli sono contraddistinti da tre forme di corruzione morale, che presumibilmente non toccano i discepoli di Abramo (Ab. v. 19; confronta con Tan., Balak, 6):\nA causa del suo comportamento nei riguardi dei Madianiti, i rabbi considerano Balaam responsabile per i comportamenti verificatisi nel corso dell'eresia di Peor, considerati non casti, e della conseguente morte di 24.000 persone colpite dalla piaga che Dio invi\u00f2 come punizione.\nQuando Balaam comprese che non poteva insultare i figli di Israele, secondo i rabbi consigli\u00f2 a Balak, come ultima risorsa, di tentare la nazione ebraica con atti immorali e - tramite questi - di iniziarli al culto di Baal-peor. \"Il Dio degli Ebrei\" aggiunse Balaam secondo i rabbi, \"ha in odio la lascivia. Ne seguir\u00e0 un severo castigo\". (San. 106a; Yer. ib. x. 28d; Num. R. l.c.).\nBalaam nel Nuovo Testamento.\nUn'interessante, ma dubbiosa, revisione, fa s\u00ec che questo poema descriva la suora di Shamal, uno Stato nella Siria nord-occidentale. Nel Nuovo Testamento Balaam \u00e8 citato come un esempio di avarizia. Nell'Apocalisse (II, 14), nella lettera alla Chiesa di Pergamo contiene un riferimento a Balaam\nLa figura di Balaam ha attratto l'interesse degli Ebrei, dei Cristiani e dei Musulmani. Giuseppe Flavio ha parafrasto la sua storia, citando un Balaam migliore profeta del suo tempo, ma privo della capacit\u00e0 di resistere alla tentazione. Filone di Alessandria descrive Balaam nella \"Vita di Mos\u00e8\" come un mago. Altrove parla del \"sofista Balaam, che \u00e8\" - ovvero simboleggia \"un'accozzaglia di opinioni contrarie e contrastanti\" e inoltre \u00e8 \"un popolo vano\". Entrambe le parafrasi sembrano essere basate su un errore nell'etimologia del nome Balaam.\nBalaam compare come un falso maestro sia nella Seconda Lettera di Pietro che nella Lettera di Giuda. In entrambe le epistole, Balaam \u00e8 citato quale esempio di falso profeta motivato dalla cupidigia e dall'avarizia:\nQuesti riferimenti richiamano il racconto dell'Antico Testamento, in Numeri 22-24, ove il re Balak ricorre ai servigi del famoso mago Balaam per maledire Israele. Intervento Divino a parte, che fa s\u00ec che Balaam proferisca benedizioni anzich\u00e9 maledizioni, \u00e8 chiaro che Balaam era un profeta mercenario.\nI versi succitati sono un avvertimento rivolto ai primi Cristiani affinch\u00e9 prestassero attenzione ai leader religiosi che godono di vantaggi materiali.\nBalaam negli Apocrifi del Nuovo Testamento.\nNel Vangelo Arabo dell'Infanzia, i tre Magi che vennero a portare doni al bambino Ges\u00f9 sono identificati come sacerdoti della religione zoroastrista, e Zoroastro, il fondatore della loro setta e il loro primo profeta, che aveva insegnato al loro popolo a riconoscere il Salvatore quando questo sarebbe venuto un giorno, \u00e8 identificato con Balaam.\nIl Vangelo Arabo dell'Infanzia fu scritto in una regione geografica e in un periodo in cui comunit\u00e0 di religione zoroastrista erano presenti e ben conosciute dai Cristiani, e Balaam era molto adatto come identificazione di Zoroastro perch\u00e9 era considerato come pi\u00f9 o meno un contemporaneo di Mos\u00e8, come un non Ebreo, ma anche come un credente in una religione monoteistica, e, per questo, poteva essere considerato capace di formulare profezie veritiere nel nome dell'unico Dio.\nBalaam nel Corano.\nNel Corano alla sura 7 leggiamo: \u00ab(175) Racconta loro la storia di colui cui avevamo dato Nostri segni e che li trascur\u00f2. Satana lo segu\u00ec e fu uno dei traviati. (176) Se avessimo voluto, l'avremmo elevato grazie a questi segni; ma si aggrapp\u00f2 alla terra e segu\u00ec le sue passioni. Fu come il cane che ansima se lo attacchi e ansima se lo lasci stare. Ecco a chi \u00e8 simile il popolo che taccia di menzogna i Nostri segni. Racconta loro le storie, affinch\u00e9 riflettano! (177) Che cattivo esempio, quello del popolo che taccia di menzogna i Nostri segni e fa torto a se stesso. (178) Colui che \u00e8 guidato da Allah \u00e8 ben guidato, chi da Lui \u00e8 traviato si perde.\u00bb Sura al-A'raaf. Si discute se il riferimento sia al profeta Balaam.\nEtimologia.\nL'etimologia del nome \"Balaam\" \u00e8 incerta. Varie fonti Ebraiche e Cristiane lo traducono come \"ghiottone\" o \"straniero\". I rabbi, giocando con il suo nome, lo chiamano \"Belo'Am\" ovvero \"senza popolo\", con il pi\u00f9 esplicito significato di colui che \"non avr\u00e0 parte alcuna con i popoli del mondo a venire\". Un altro nome adottato dai rabbi \u00e8 \"Billa'Am\", ovvero \"colui che rovin\u00f2 un popolo\". Questa decostruzione del nome in \"B--l Am\" \u00e8 appoggiata da molti critici biblisti, che considerano il suo nome derivare da \"Baal Am\", in riferimento ad Am, un Baal di Moab.\nSi ipotizza che il nome di uno dei Re di Edom \"Bela, figlio di Beor\" sia una forma corrotta di Balaam, e che - quindi - questo riferimento indichi che Baal sia stato un re Edomita.\nBalaam e altre deit\u00e0.\nNel 1967, una missione archeologica a Deir Alla in Giordania ritrov\u00f2 un'iscrizione contenente una sconosciuta profezia di Balaam, scritta in un dialetto locale semisconosciuto, con caratteristiche aramaiche e delle Lingue Caananite, usato come scrittura idiosincratica. L'iscrizione pu\u00f2 essere datata intorno all'840 a.C. - 760 a.C., ed era stata scritta con inchiostro nero e rosso, per dare enfasi al testo su frammenti di muro intonacato: \u00e8 stato ritrovato un totale di 119 frammenti di muro intonacato. Secondo Hoftijzer Balaam un giorno si svegli\u00f2 piangente, e disse alla sua gente che le deit\u00e0, apparsegli in sogno, l'avevano messo in guardia da una dea che minacciava di distruggere il paese. Il testo, pur notevole, non ha ricevuto la dovuta attenzione dagli studiosi dell'Antico Testamento, tendenti piuttosto a ignorarlo. Meindert Dykstra ha suggerito che \"La reticenza degli studiosi dell'Antico Testamento a prendere in considerazione questo testo pu\u00f2 attribuirsi al suo stato di conservazione, alle difficolt\u00e0 di una sua ricostruzione e lettura, e alle domande che pone riguardo alla scrittura adottata, alla lingua, alla sua forma letteraria e al suo contenuto religioso\""}
{"id": "585928", "revid": "125679524", "url": "https://it.wikipedia.org/wiki?curid=585928", "title": "The Blood of Fu Manchu", "text": "The Blood of Fu Manchu \u00e8 un film del 1968 diretto da Jes\u00fas Franco, con Christopher Lee nel ruolo del protagonista.\n\u00c8 il quarto dei cinque film dedicati al personaggio del diabolico dottor Fu Manchu, ideato da Sax Rohmer, prodotti da Harry Alan Towers e interpretati da Christopher Lee fra il 1965 e il 1968.\nEdizioni in DVD.\n\"The Blood of Fu Manchu\" \u00e8 stato pubblicato in DVD negli Stati Uniti da Blue Underground e in Spagna da Manga Films. L'edizione americana \u00e8 integrale e presenta il film nel formato in cui fu proiettato nelle sale (1.66:1). L'edizione spagnola, leggermente tagliata e inferiore quanto a definizione dell'immagine, presenta il film nel formato in cui fu girato per essere trasmesso in televisione (1.33:1).\nIn Italia, dopo essere stato trasmesso dalle reti Mediaset per la prima volta doppiato in italiano, \u00e8 stato pubblicato in DVD dalla Medusa Home Entertainment e dalla Sirio Video nel gennaio 2005, con il titolo \"Blood of Fu Manchu\", includendo anche la traccia originale."}
{"id": "585933", "revid": "14480", "url": "https://it.wikipedia.org/wiki?curid=585933", "title": "Thijs van leer", "text": ""}
{"id": "585934", "revid": "486946", "url": "https://it.wikipedia.org/wiki?curid=585934", "title": "Classe Sovrenenny", "text": ""}
{"id": "585935", "revid": "1226", "url": "https://it.wikipedia.org/wiki?curid=585935", "title": "Grande legame (Star Trek)", "text": ""}
{"id": "585936", "revid": "17351", "url": "https://it.wikipedia.org/wiki?curid=585936", "title": "Boeing F-15E Strike Eagle", "text": ""}
{"id": "585937", "revid": "587663", "url": "https://it.wikipedia.org/wiki?curid=585937", "title": "McDonnell Douglas F/A-18 Super Hornet", "text": ""}
{"id": "585942", "revid": "767487", "url": "https://it.wikipedia.org/wiki?curid=585942", "title": "Henri Vaugeois", "text": "Henri Vaugeois inizialmente era un professore di filosofia di centro sinistra, repubblicano (tra l'antro discendente di un regicida). Apparteneva ad una cerchia di intellettuali di sinistra, l\"'Unione per l'azione morale\", che si schier\u00f2 a difesa del capitano Dreyfus. In quell'epoca, per la reazione nazionalista, Henri Vaugeois e Maurice Pujo abbandonarono il movimento per fondare, l'8 aprile 1898, il primo comitato di \"Action fran\u00e7aise\" che diventeter\u00e0 Action fran\u00e7aise.\nCharles Maurras ader\u00ec a quel movimento e convert\u00ec i suoi membri all'idea monarchica."}
{"id": "585945", "revid": "17351", "url": "https://it.wikipedia.org/wiki?curid=585945", "title": "Douglas A-20 Havoc", "text": ""}
{"id": "585949", "revid": "17351", "url": "https://it.wikipedia.org/wiki?curid=585949", "title": "Douglas A-20", "text": ""}
{"id": "585950", "revid": "17351", "url": "https://it.wikipedia.org/wiki?curid=585950", "title": "A-20 Havoc", "text": ""}
{"id": "585951", "revid": "125849375", "url": "https://it.wikipedia.org/wiki?curid=585951", "title": "Elizabeth Hurley", "text": "Dal 1994 al 2001 \u00e8 stata la donna immagine per l'azienda cosmetica Est\u00e9e Lauder.\nCarriera professionale.\nIl padre Roy Leonard Hurley \u00e8 un maggiore del British Army, mentre la madre Angela May Titt \u00e8 un'insegnante di scuola elementare. Ha una sorella maggiore di nome Kate e un fratello minore di nome Michael James Hurley. Durante gli anni scolastici si tinge i capelli di rosa e porta i piercing. Dopo essersi diplomata al \"London Studio Centre\" la Hurley fece il suo debutto nel film \"Aria\", che venne selezionato come miglior film al \"Festival di Cannes\" del 1987.\nAlla fine degli anni ottanta fu impegnata in diversi film e serie televisive in Gran Bretagna. Il suo primo film ad Hollywood lo fece accanto a Wesley Snipes in \"Passenger 57 - Terrore ad alta quota\", nel 1992. Liz Hurley continu\u00f2 a prendere parte a diversi film, tra cui nel 1997 \"Austin Powers - Il controspione\" e nel seguito del 1999, \"Austin Powers - La spia che ci provava\". La sua carriera cinematografica continua nel 2000 in un ruolo accanto a Brendan Fraser in \"Indiavolato\" (\"Bedazzled\") e in seguito con Matthew Perry in \"Tutta colpa di Sara\".\nDurante la sua carriera di attrice la Hurley lavor\u00f2 anche come modella, produttrice e lanci\u00f2 anche una sua linea di costumi da bagno e abiti da mare. Apparve inoltre in un reality show che metteva in competizione un gruppo di designers di moda chiamato \"Project Catwalk\", che a sua volta prendeva spunto dal reality \"Project Runway\". Oltre ad interpretare il ruolo di Diana Payne nella quinta stagione della serie televisiva \"Gossip Girl\", la Hurley si occupa della \"Elizabeth Hurley Beach\", la sua personale campagna di prodotti alimentari biologici e vestiario per l'estate.\nVita privata.\n\u00c8 stata legata all'attore Hugh Grant per tredici anni, dal 1987 al 2000. Nel 1995 la loro unione fin\u00ec sotto l'occhio dei media, quando Grant venne arrestato a Los Angeles per aver avuto un rapporto in un luogo pubblico con una prostituta.\nNel 2001 ci fu una accesa disputa tra la Hurley e l'allora fidanzato Steve Bing in merito ad una gravidanza. Il milionario rifiut\u00f2 pubblicamente di riconoscere il bambino come suo, affermando che in quel periodo sia lui che la Hurley avessero altre relazioni. Il 4 aprile 2002 la Hurley diede alla luce un bambino, Damian Charles, e nello stesso mese Bing diede il via ad un procedimento legale per determinarne la paternit\u00e0. Nel giugno di quello stesso anno la High Court di Londra conferm\u00f2 la paternit\u00e0 di Bing, in seguito al positivo riscontro sul test del DNA. Il padrino di suo figlio \u00e8 l'ex compagno Hugh Grant.\nIl 2 marzo 2007 sposa Arun Nayar. Nel dicembre 2010, la Hurley viene vista in compagnia dell'ex giocatore di cricket australiano Shane Warne e annuncia che lei e il marito Nayar erano separati da diversi mesi. Il divorzio ufficiale viene raggiunto nel giugno 2011. Nel settembre dello stesso anno, Hurley annuncia il fidanzamento ufficiale con Warne tramite Twitter. Nel dicembre 2013 la coppia ha rotto il fidanzamento.\nDoppiatrici italiane.\nNelle versioni in italiano dei suoi film, Elizabeth Hurley \u00e8 stata doppiata da:"}
{"id": "585952", "revid": "17351", "url": "https://it.wikipedia.org/wiki?curid=585952", "title": "A-20 Boston", "text": ""}
{"id": "585953", "revid": "767487", "url": "https://it.wikipedia.org/wiki?curid=585953", "title": "Poltergeist - Demoniache presenze", "text": "Poltergeist - Demoniache presenze (\"Poltergeist\") \u00e8 un film horror statunitense del 1982, diretto da Tobe Hooper. Fu distribuito in Italia nel mese di novembre del 1982.\nSono stati girati successivamente due sequel: \"Poltergeist II - L'altra dimensione\" (1986) e \"Poltergeist III - Ci risiamo\" (1988); nel 1996 \u00e8 stata realizzata la serie televisiva \"Poltergeist\", non riconducibile per\u00f2 a questa trilogia degli anni 80.\nTrama.\nNella tranquilla cittadina californiana di Cuesta Verde vivono i Freelings, una famiglia composta dai coniugi Steve e Diane e dai loro tre figli Dana, Robbie e la piccola Carol Anne. La loro quieta esistenza viene turbata una notte, quando Carol Anne viene sorpresa a parlare, da sola, rivolta allo schermo del televisore, e poco dopo annuncia ai genitori: \"Sono arrivati!\".\nDa quel momento strani fenomeni soprannaturali iniziano a manifestarsi nella loro casa. La famiglia non sembra particolarmente spaventata, almeno finch\u00e9, durante un violento temporale, Robbie non viene catturato da un albero del giardino i cui rami lo strappano a forza dal proprio letto, quasi animati di vita propria. Mentre la famiglia cerca di trarre in salvo il ragazzino, Carol Anne, rimasta sola nella sua cameretta, viene risucchiata da un vortice luminoso apparso dal nulla all'interno del ripostiglio e scompare senza lasciare traccia. Quando ormai i familiari disperano di trovarla, la voce della piccola si fa sentire appena percettibile attraverso l'audio del televisore, soffocata dai rumori di fondo.\nSteve non ha pi\u00f9 scelta: seppur scettico, decide di rivolgersi ad un gruppo di studiosi di parapsicologia, che non tardano a convincersi che la casa dei Freelings sia teatro di sorprendenti fenomeni paranormali. A questo punto non resta che invocare l'intervento di una medium che offre una spiegazione convincente di quanto sta accadendo: Carol Anne \u00e8 stata strappata dalla realt\u00e0 quotidiana da una forza misteriosa ed \u00e8 ora prigioniera in un ineffabile ed invisibile limbo, collocato a met\u00e0 strada tra il mondo concreto dei vivi e quello eterno dell'aldil\u00e0. In questa sorta di territorio intermedio, si raccolgono anche le anime dei trapassati che non hanno ancora potuto convincersi di non essere pi\u00f9 vive e vagano inquiete senza rassegnarsi ad imboccare il sentiero di luce che li porterebbe verso un nuovo stadio dell'esistenza. In questo territorio intermedio si \u00e8 insediata tuttavia anche una paurosa entit\u00e0 demoniaca, una sorta di parassita psichico che si approfitta e si nutre dell'energia spirituale delle anime dei fantasmi sue prigioniere, ma che in seguito ha trovato in Carol Anne una preda pi\u00f9 vivida e pi\u00f9 forte di cui servirsi. Questo mostruoso avversario tiene vicina a s\u00e9 la bambina, nonostante lei non sia morta e non appartenga dunque a quella dimensione, e se ne serve come esca per trattenere le anime dei defunti, fortemente attratti dalla piccola perch\u00e9 la bimba ricorda loro la vita terrena che non hanno pi\u00f9.\nLa medium permette a Diane di entrare a sua volta fisicamente nel limbo per riportare indietro la bambina. Non solo: la donna riesce anche a guidare spiritualmente le anime disperse verso la luce eterna, lasciando quel luogo intermedio in cui per tanto tempo erano rimaste intrappolate. Nel frattempo Steve ha scoperto che l'impresa edile che ha edificato la loro casa e presso la quale anche lui lavora, per bieche ragioni di risparmio ha costruito il complesso edilizio sul terreno di un vecchio cimitero, preoccupandosi di spostare solo le lapidi ma non i corpi. In altre parole, l'amena abitazione dei Freelings sorge su un camposanto abbandonato.\nQuando tutto sembra risolto per il meglio, i Freelings si preparano a traslocare. Mentre sono gi\u00e0 pronti a lasciare la casa, gli strani fenomeni riappaiono con forza ancora pi\u00f9 spaventosa. La famiglia assiste impotente alla furiosa vendetta della creatura demoniaca dell'altra dimensione: Il mostro invisibile, rimasto privo della compagnia delle anime perdute, scatena contro di loro una rabbiosa serie di attacchi, arrivando persino a far emergere le bare sepolte sotto le fondamenta della villetta.\nDi fronte all'esplosione di tutte queste tremende forze soprannaturali, che hanno preso il totale controllo della casa, la povera famiglia si d\u00e0 ad una fuga precipitosa e trova rifugio in un vicino motel, non prima di aver sbattuto fuori il televisore della stanza.\nProduzione.\nIl regista Tobe Hooper sostiene di aver avuto esperienze con dei poltergeist quando era giovane. Durante la sua adolescenza, Hooper perse il padre, e dopo la sua morte Hooper aveva la sensazione di sentire \"porte che si spalancavano, piatti che volavano per la casa, ed altri bizzarri avvenimenti\". Il regista comment\u00f2 che questi avvenimenti sono stati la sua ispirazione per il film.\nEffetti speciali.\nNel 2002, in un episodio del documentario \"I Love the 80s\", la protagonista JoBeth Williams ha rivelato che la produzione utilizz\u00f2 scheletri autentici per girare la scena finale nella piscina.\nCraig Reardon, tecnico degli effetti speciali che lavor\u00f2 al film, spieg\u00f2 che all'epoca risultava pi\u00f9 economico acquistare ed utilizzare scheletri autentici, piuttosto che scheletri di plastica, difficili da rendere realistici.\nSul set del film, molti si rivelarono turbati e impauriti all'idea che venissero utilizzati scheletri reali. Da questo episodio sarebbe sorta la convinzione che la pellicola fosse gravata da una sorta di \"maledizione\", destinata ad estendersi anche alle pellicole successive.\nJoBeth Williams non era impaurita tanto dalla presenza degli scheletri, ma era piuttosto nervosa all'idea di dover lavorare nell'acqua, con molte luci elettriche tutto intorno. Steven Spielberg (il produttore) volle rassicurarla a suo modo, rimanendo anch'egli in acqua durante le riprese: se una lampada fosse caduta, sarebbero morti fulminati entrambi.\nDurante la sequenza in cui uno dei ricercatori, in preda alle allucinazioni, vede il proprio volto decomporsi orribilmente e poi infrange lo specchio con la propria testa, furono le mani dello stesso Spielberg a graffiare e lacerare la finta carne del manichino usato. L'attore che interpret\u00f2 la scena, Martin Casella, era gi\u00e0 stato assistente di Spielberg nel film \"I predatori dell'arca perduta\", e lavor\u00f2 anche nel film \"La fantastica sfida\" di Robert Zemeckis, in cui Steven Spielberg figurava come produttore esecutivo.\nLocation.\nI location manager degli studios decisero su Roxbury Street, Simi Valley (California) dopo essersi assicurati che questa possedeva tutti i requisiti. La casa era nuova e la terra dietro la strada era libera, permettendo l'accesso ad una gran quantit\u00e0 di camion degli studios. Gli studios non dissero ai residenti che la strada sarebbe stata usata per una produzione di Spielberg per evitare che chiedessero pi\u00f9 soldi. Al contrario ad essi fu detto che si trattava di un B movie a basso costo, e come pagamento ai residenti della strada furono offerte progettazioni gratuite dei giardini all'ingresso. Le case, nuove di zecca, non avevano prato all'epoca cos\u00ec tutti i residenti accettarono.\nLa bambola clown che tortura il giovane Robbie \u00e8 visibile al Planet Hollywood di Las Vegas.\nAccoglienza del pubblico.\n\"Poltergeist\" \u00e8 stato un successo di botteghino mondiale, guadagnando $76.606.280 negli Stati Uniti, come l'ottava distribuzione di sempre e il film horror dal pi\u00f9 elevato guadagno del 1982.\nDiverse critiche hanno investito il ruolo della famiglia nel film. Douglas Brode riconduce i \"valori famigliari\" di \"Poltergeist\" alla campagna elettorale di Bush/Quayle del 1992 \"In L.A. Herald Examiner\" Peter Rainer scrive:\nNascosto nella trama di \"Poltergeist\" c'\u00e8 lo schema di una elementare, splendida favola: la storia di una piccola ragazza che mette i suoi genitori nelle pi\u00f9 scandalose vicissitudini per dimostrare il loro amore per lei. Fondamentalmente la maggior parte delle favole hanno un tema comune: il conforto della famiglia. Virtualmente tutte le favole iniziano con uno sconvolgimento dell'ordine familiare, e si concludono solitamente con il ritorno all'ordine iniziale.\nIl film \u00e8 stato riproposto nei cinema per una sola notte, il 4 ottobre 2007. Questo speciale evento incluse anche un inedito \"sguardo\" di 15 minuti nel mondo reale dei poltergeist. Ci\u00f2 faceva parte di una campagna promozionale per una nuova versione restaurata e rimasterizzata del venticinquesimo anniversario del DVD, presentata il 9 ottobre.\nLa maledizione di Poltergeist.\nNumerosi avvenimenti luttuosi legati a questo film e ai suoi sequel hanno dato vita alla leggenda della cosiddetta \"maledizione di Poltergeist\". In particolare sono state notate sei morti di persone facenti parte della produzione della serie:\nImpatto culturale.\n\"Poltergeist\" viene citato in diversi film, show televisivi e video musicali.\nUn episodio del 2006 dei \"Griffin\" \u00e8 una diretta parodia degli eventi raccontati in \"Poltergeist\". Peter costruisce un cinema multisala nel cortile di casa e vi scopre un cimitero indiano. Quando prende il teschio di un capo indiano, un poltergeist invade la casa dei Griffin. Nell'episodio si sentono alcune battute musicali usate nel film e vengono ricreate almeno quattro scene memorabili, compreso il piccolo Stewie che dice \"Sono qui\".\nIn un episodio di \"Casa Vianello\", Sandra teme che la casa sia infestata da presenze spiritiche ostili, cos\u00ec Raimondo, esasperato, le dice che soltanto nel film Poltergeist \u00e8 possibile vedere delle presenze spiritiche e attivit\u00e0 soprannaturali, cosicch\u00e9 Sandra decide di guardare il film per documentarsi sul argomento rimanendone ancora pi\u00f9 terrorizzata.\nNei \"Simpson\", alla fine della prima puntata di \"La paura fa novanta\", \"La casa dell'incubone\", si scopre che la casa in cui si trasferiscono i Simpson \u00e8 infestata dai fantasmi. Dopo il fallimento di numerosi tentativi di farli scappare la casa, piuttosto che passare la vita con i Simpson, implode in modo simile alla casa alla fine di \"Poltergeist\". In un altro episodio di \"La paura fa novanta VI\", dopo essere entrato nella terza dimensione, Homer comunica con la famiglia con una voce riverberante simile a quella di Carol Ann quando parla attraverso il televisore. Nel tentativo di salvare Homer, Bart entra nella dimensione legato a una corda, similmente al modo in cui Carol Ann viene recuperata da Diane.\nIn \"South Park\" ci sono diversi riferimenti al film. In \"Le mie pi\u00f9 sentite scuse a Jesse Jackson\", Cartman obbliga il Dr. Nelson, un nano, a dire \"Carol Anne - non andare verso la luce\" dopo averlo battuto. Nell'episodio \"Spookyfish - Lo speciale di Halloween\", un negozio di animali viene costruito su di un precedente cimitero, ci\u00f2 causa un vortice dietro una porta chiusa simile alla voragine nell'armadio della camera da letto di Carol Anne. Nell'episodio \"Il pi\u00f9 grande buffone dell'universo\", La madre dello Chef esorcizza l'anima di Kenny fuori da Cartman, che dichiara \"Questo bambino \u00e8 pulito\", chiara parodia de \"Questa casa \u00e8 pulita\" tratta dal film. Nell'episodio \"Arriva il Wall-Mart\", i riferimenti riguardano sia il primo film che Poltergeist III. In Poltergeist III, Tangina manda un messaggio a Carol Anne dicendo di \"rompere lo specchio\" per fuggire da Kane. Cos\u00ec come ai ragazzi viene detto di buttare giu il Wall-Mart. Una volta che Stan e Kyle rompono lo specchio, il negozio implode e scompare in un'altra dimensione alla stessa maniera della casa dei Freeling nel finale di \"Poltergeist\".\nNell'episodio di \"The X-Files\" \"Come un'ombra\", Mulder e Scully stanno discutendo su cosa ha causato il loro incidente in auto. Mulder crede che una giovane donna che hanno appena visitato abbia causato l'incidente con i suoi poteri psicocinetici. Quando Scully domanda a Mulder in cos'altro crede, Mulder risponde che potrebbe essere un poltergeist. Scully lo canzona dicendo \"Sono intorno a noi!\". Mulder risponde: \"S\u00ec, loro potrebbero esserci\".\nIn \"Scary Movie 2\" viene parodiata in gran parte del film come la scena del clown pupazzo assassino, quello dell'albero che fuma o quello della ragazza che ha un rapporto sessuale col fantasma nel soffitto.\nIn \"Wonderfalls,\" episodio \"Il ritorno di Heidi\", il fratello di Jaye dichiara: \"Questo rimorchio \u00e8 pulito\".\nIn \"Chilly Beach,\" episodio \"Polargeist\", in una parodia del primo film, Dale scopre fantasmi nella propria casa e raggiunge il mondo degli spiriti tramite una porta nel suo frigo delle birre.\nNel videoclip delle Spice Girls \"Too Much,\" Emma Bunton ricrea una scena del film.\nIn \"Ace Ventura - L'acchiappanimali\", Jim Carrey dice che lui ha \"esorcizzato i demoni\" e dopo dichiara che \"la casa \u00e8 pulita\". La prima parte proviene da \"L'esorcista\" e la seconda \u00e8 una citazione diretta di \"Poltergeist\".\nIn un episodio di \"Supernatural\", Dean spiega a suo fratello la maledizione del set di \"Poltergeist\".\nNel fumetto \"Dylan Dog\" numero 30, \"La casa infestata\", sono presenti svariati riferimenti al film di Hooper, compresa la scena dell'incubo in cui il protagonista (in questo caso una donna) si scarnifica il volto con le mani guardandosi nello specchio del bagno.\nRemake.\nLa Metro-Goldwyn-Mayer ha annunciato un rifacimento nel 2008 con Gil Kenan (\"Monster House, Ember il mistero della citt\u00e0 della luce) \"alla regia, Sam Raimi con Rob Tapert della Ghost House Pictures come produttori e con protagonista Jared Harris. Le riprese del film sono iniziate a settembre 2013 a Ontario in Canada. Il film, intitolato \"Poltergeist\", \u00e8 uscito nelle sale statunitensi a partire dal 22 maggio 2015, mentre in quelle italiane a partire dal 2 luglio dello stesso anno."}
{"id": "585954", "revid": "17351", "url": "https://it.wikipedia.org/wiki?curid=585954", "title": "A-20", "text": ""}
{"id": "585955", "revid": "17351", "url": "https://it.wikipedia.org/wiki?curid=585955", "title": "Douglas A-20 Boston", "text": ""}
{"id": "585960", "revid": "916580", "url": "https://it.wikipedia.org/wiki?curid=585960", "title": "Asteridae", "text": "La sottoclasse delle Asteridae (\"Asteridae\", Takht. 1967) comprende un vasto raggruppamento di piante della classe Magnoliopsida. Il nome \"asteridae\" deriva dal greco \"aster\" che significa \"stella\", scelto per via della particolare forma dei fiori.\nSistematica.\nNel Sistema Cronquist le \"Asteridae\" si ripartiscono fra 11 ordini con complessive 49 famiglie:\nOrdine \"Asterales\".\nComprende una sola famiglia:\nOrdine \"Callitrichales\".\nComprende 3 famiglie:\nOrdine \"Calycerales\".\nComprende una sola famiglia:\nOrdine \"Campanulales\".\nComprende 7 famiglie:\nOrdine \"Dipsacales\".\nComprende 4 famiglie:\nOrdine \"Gentianales\".\nComprende 5 famiglie:\nOrdine \"Lamiales\".\nComprende 4 famiglie:\nOrdine \"Plantaginales\".\nComprende una sola famiglia:\nOrdine \"Rubiales\".\nComprende 2 famiglie:\nOrdine \"Scrophulariales\".\nComprende 12 famiglie:\nOrdine \"Solanales\".\nComprende 9 famiglie:"}
{"id": "585963", "revid": "1023546", "url": "https://it.wikipedia.org/wiki?curid=585963", "title": "Lingua slava ecclesiastica", "text": "Lo slavo ecclesiastico (in slavo ecclesiastico \u0441\u043b\u043e\u0432\u0463\u0301\u043d\u0441\u043a\u0457\u0439 \u0467\u0486\u0437\u044b\u043a\u044a, \"slov\u011bnskij \u0119zyk\u016d\", in bulgaro \u0446\u044a\u0440\u043a\u043e\u0432\u043d\u043e\u0441\u043b\u0430\u0432\u044f\u043d\u0441\u043a\u0438 \u0435\u0437\u0438\u043a, \"c\u0103rkovnoslavjanski ezik\", in macedone \u0446\u0440\u043a\u043e\u0432\u043d\u043e\u0441\u043b\u043e\u0432\u0435\u043d\u0441\u043a\u0438 \u0458\u0430\u0437\u0438\u043a, \"crkovnoslovenski jazik\", in russo \u0446\u0435\u0440\u043a\u043e\u0432\u043d\u043e\u0441\u043b\u0430\u0432\u044f\u0301\u043d\u0441\u043a\u0438\u0439 \u044f\u0437\u044b\u0301\u043a, \"cerkovnoslavj\u00e1nskij jaz\u00fdk\", in serbo \u0446\u0440\u043a\u0432\u0435\u043d\u043e\u0441\u043b\u043e\u0432\u0435\u043d\u0441\u043a\u0438 \u0458\u0435\u0437\u0438\u043a/crkvenoslovenski jezik, in slovacco \"cirkevnoslovansk\u00fd jazyk\", in rumeno \"slavon\u0103 bisericeasc\u0103\", in croato \"crkvenoslavenski\"/\"staroslavenski jezik\") \u00e8 la lingua liturgica della Chiese ortodosse nazionali bulgara, macedone, russa e serba, oltre ad altre Chiese ortodosse dell'area slava. \u00c8 adottata, come seconda lingua dopo le lingue nazionali, anche dalla Chiesa cattolica di rito bizantino, diffusa in Ucraina e Slovacchia. Inoltre fu adottata anche dalla Chiesa cattolica di rito latino in diverse nazioni (in parti della Croazia dal medioevo). \nStoricamente questa lingua deriva dall'antico slavo ecclesiastico, adattandone la pronuncia e l'ortografia e rimpiazzando alcune parole od espressioni antiquate e di significato oscuro con le loro controparti vernacolari (ad esempio dall'antico russo).\nStoria.\nPrima del XVIII secolo, lo slavo ecclesiastico era largamente in uso come lingua letteraria in Russia. Nonostante non venisse mai parlata al di fuori delle funzioni religiose, i membri del clero, i poeti ed i colti usavano questa lingua per esprimersi per iscritto. Durante il XVII ed il XVIII secolo lo slavo ecclesiastico venne gradualmente rimpiazzato dal russo, e il suo uso viene limitato strettamente alle funzioni religiose. Anche se negli anni 60 del XVIII secolo Michail Lomonosov indicava ancora lo slavo ecclesiastico come lo \"stile alto\" del russo, all'interno della Russia questo punto di vista svan\u00ec durante il XIX secolo. Gli elementi dello stile slavo ecclesiastico sono sopravvissuti per\u00f2 a lungo tra i Vecchi credenti, dopo lo scisma del tardo diciassettesimo secolo nella Chiesa ortodossa russa.\nLo slavo ecclesiastico (con varie modifiche) veniva usato come lingua liturgica e letteraria anche in altri paesi ortodossi, come Bielorussia, Ucraina, Romania, Serbia, Bulgaria e Macedonia, finch\u00e9 non venne rimpiazzato dalle lingue nazionali (l'uso nelle funzioni religiose persiste).\nNonostante entrambe siano lingue slave, lo slavo ecclesiastico presenta caratteristiche morfologiche e fonologiche che la ascrivono al gruppo delle lingue slave meridionali. Molte parole sono entrate a far parte del russo come prestiti dallo slavo ecclesiastico e presentano mutamenti fonetici tipici non delle lingue slave orientali ma di quelle meridionali (come l'assenza della \"Polnoglasie\" e la presenza di \"\u017ed\" // al posto di \"\u017e\" //, come risultato della palatalizzazione di \"gj\"). Ecco alcuni esempi :\nPronuncia.\nNella maggior parte dei casi, lo slavo ecclesiastico viene pronunciato come le lingue vernacolari moderne; in conseguenza la pronuncia differisce considerevolmente tra le varie nazioni slave.\nIn Russia, lo slavo ecclesiastico viene pronunciato allo stesso modo della lingua russa, con alcune eccezioni:\nIn Serbia lo slavo ecclesiastico viene pronunciato oggi secondo il modello russo e non secondo la pronuncia legata alla lingua serba.\nLa differenza tra la versione russa e quella ucraina sta nella pronuncia della lettera jat. I russi la pronunciano come se fosse la lettera \u0435 mentre gli ucraini la pronunciano come se fosse la \u0456 .\nGrammatica e stile.\nLo slavo ecclesiastico generalmente si scrive con una propria versione dell'alfabeto cirillico. In Croazia fino alla met\u00e0 del secolo XX si \u00e8 utilizzato anche l'alfabeto glagolitico. Nei Paesi in cui le lingue nazionali si scrivono con l'alfabeto latino, \u00e8 prassi traslitterare lo slavo ecclesiastico ad uso dei fedeli.\nNonostante le varie recensioni dello slavo ecclesiastico differiscano in pochi punti minori, condividono la tendenza ad avvicinare l'originale Antico slavo ecclesiastico alla parlata locale slava.\nLa flessione tende a seguire gli antichi tipi con poche semplificazioni. Gli originali sei tempi verbali, sette casi nominali e tre numeri permangono intatti.\nLa caduta degli jer viene pienamente riflessa nella pronuncia, pi\u00f9 o meno secondo i canoni russi, anche se le \u044a finali continuano ad essere scritte. Gli jus vengono spesso rimpiazzati o alterati secondo l'uso che si era fissato nei canoni russi seicenteschi o settecenteschi. Le jat continuano ad essere applicate con grande attenzione all'antica etimologia pi\u00f9 che nel russo novecentesco. Le lettere ksi, psi, omega, ot, ed i\u017eica vengono mantenute poich\u00e9 possiedono ancora un valore numerico secondo il sistema numerale cirillico, e le abbreviazioni o \"titla\".\nLa sintassi \u00e8 stata generalmente modernizzata nel tentativo di aumentare la comprensione. In particolare, alcuni dei pronomi pi\u00f9 antichi sono stati eliminati e sostituiti (come \u0435\u0442\u0435\u0440\u044a \"un certo, un tale\" &gt; \u043d\u043a\u0456\u0439 nelle recensioni russe). La maggior parte degli imperfetti, ma non tutti, sono stati sostituiti con il perfetto.\nSpesso avviene il mescolamento di forme moderne e forme pi\u00f9 antiche, la sostituzione di parti e formule usate nel tempo. Per esempio, all'inizio del Vangelo di Giovanni, per tradizione le prime parole scritte da San Cirillo e San Metodio furono \u0438\u0441\u043a\u043e\u043d\u0438 \u0431\u0430\u0448\u0435 \u0441\u043b\u043e\u0432\u043e \"All'inizio fu il Verbo\", che sono state sostituite a volte da \u0432\u044a \u043d\u0430\u0447\u0430\u043b \u0431 \u0441\u043b\u043e\u0432\u043e, come nella Bibbia elisabettiana del 1755."}
{"id": "585965", "revid": "21880", "url": "https://it.wikipedia.org/wiki?curid=585965", "title": "Clamidia", "text": ""}
{"id": "585967", "revid": "119635729", "url": "https://it.wikipedia.org/wiki?curid=585967", "title": "Pygmalion (album)", "text": "Pygmalion \u00e8 un album degli Slowdive, pubblicato nel 1995 dalla Creation Records.\nIl disco.\nL'ultimo album targato Slowdive si muove su coordinate decisamente pi\u00f9 ambient, vicino al post-rock dei Talk Talk e dei Bark Psychosis. \"Pygmalion\" \u00e8 al centro di una controversia tra gli ascoltatori; si tratta del lavoro di un gruppo sulla via dello scioglimento (Chaplin e Savill, infatti, avevano lasciato il progetto insoddisfatti del nuovo indirizzo preso dal gruppo) e l'album rappresenta un distacco dalle esperienze precedenti. Per alcuni \u00e8 addirittura il loro lavoro meno riuscito.\nPer una netta maggioranza \u00e8 invece proprio \"Pygmalion\" il luogo mentale in cui le linee guida del gruppo raggiungono il punto di intersezione, punto che a detta di molti costituisce la summa dell'esperienza shoegaze e un'alchimia irripetuta tra ambient, psichedelia e dark rock.\nLa lentissima e diffusa \"Rutti\" e l'onirica \"Crazy for You\" costituiscono l'eredit\u00e0, estremamente spirituale, degli Slowdive pi\u00f9 maturi.\nL'album \u00e8 stato ripubblicato nel 2010 dalla Cherry Red Records con in aggiunta un disco di bonus tracks."}
{"id": "585968", "revid": "287204", "url": "https://it.wikipedia.org/wiki?curid=585968", "title": "Tonalit\u00e0 vicine", "text": ""}
{"id": "585971", "revid": "44939", "url": "https://it.wikipedia.org/wiki?curid=585971", "title": "Fase luminosa", "text": ""}
{"id": "585972", "revid": "44939", "url": "https://it.wikipedia.org/wiki?curid=585972", "title": "Fase oscura", "text": ""}
{"id": "585973", "revid": "73560", "url": "https://it.wikipedia.org/wiki?curid=585973", "title": "Diameter", "text": ""}
{"id": "585976", "revid": "4583921", "url": "https://it.wikipedia.org/wiki?curid=585976", "title": "Matta", "text": ""}
{"id": "585981", "revid": "827882", "url": "https://it.wikipedia.org/wiki?curid=585981", "title": "Joker (disambigua)", "text": ""}
{"id": "585983", "revid": "4583992", "url": "https://it.wikipedia.org/wiki?curid=585983", "title": "Giochi di carte", "text": ""}
{"id": "585987", "revid": "1543377", "url": "https://it.wikipedia.org/wiki?curid=585987", "title": "Fernando (singolo)", "text": "Fernando \u00e8 il primo singolo degli ABBA non estratto da alcun album. Fu successivamente incluso in alcuni paesi nella loro prima \"Greatest Hits\" mentre in Australia e Nuova Zelanda apparve nel loro successivo album, \"Arrival\".\nLa canzone.\n\"Fernando\" non era in origine una canzone scritta e studiata per la band, quanto per Anni-Frid Lyngstad, che la incise nel suo album da solista \"Frida ensam\" nel 1975. Fu scritta da Bj\u00f6rn Ulvaeus, Benny Andersson e Stig Anderson, con il titolo provvisorio di \"Tango\" e la sua registrazione era in preparazione gi\u00e0 nell'agosto 1975.\nLa versione svedese della canzone fa riferimento ad un uomo di nome Fernando e alla sua ex-ragazza che lo lasci\u00f2 molto tempo addietro. Il singolo ottenne uno strepitoso riscontro in Scandinavia, saldandosi alla prima posizione della classifica svedese per dieci settimane. Gli ABBA pensarono allora di registrarne una nuova versione in inglese, distribuendola dapprima in Europa (27 marzo 1976), poi nuovamente in Scandinavia (12 aprile) e infine in Nord America (4 settembre).\nPer quanto gli autori premisero di non riferirsi ad alcuna specifica guerra o periodo storico, la frase \"Since many years I haven't seen a rifle in your hand\" (italiano \"Da molti anni non ti vedevo imbracciare un fucile\"), inclusa nella versione in inglese, diede adito a credere che la scena si svolgesse durante la rivoluzione messicana (il che spiega il riferimento al \"Rio Grande\" all'interno del testo). Un'altra ipotesi sostiene che Fernando fosse parte della Brigata Internazionale durante la guerra civile spagnola. Ne esiste inoltre una versione in spagnolo dallo stesso titolo.\nSul lato B \u00e8 inciso \"Hey, Hey Helen\", mentre in alcuni paesi \u00e8 stato preferito \"Tropical Loveland\".\nClassifiche.\n\"Fernando\" si rivel\u00f2 uno dei pi\u00f9 grandi successi degli ABBA. Spopol\u00f2 ovunque in Europa, arrivando alla vetta in Germania Ovest per sette settimane, in Gran Bretagna per quattro settimane, in Francia e in Belgio per tre settimane. Ancora pi\u00f9 successo se lo guadagn\u00f2 in Australia e Nuova Zelanda, euforizzati dalla radicata \"ABBAmania\", dove \"Fernando\" rimase fermo alla prima posizione rispettivamente per quattordici e nove settimane. Arriv\u00f2 in prima posizione anche in Austria, Paesi Bassi, Messico, Irlanda, Sud Africa e Svizzera e si arrest\u00f2 alla seconda posizione in Canada, Zimbabwe, Norvegia e Svezia. Penetr\u00f2 nella top ten in Spagna (3\u00b0) e in Italia (6\u00b0). Negli Stati Uniti si ferma alla decima posizione nella classifica di CashBox e alla tredicesima in Billboard (nello specifico, giunse alla vetta nella classifica Adult Contemporary).\nDetiene il record per il maggior numero di settimane al numero uno in Australia (congiuntamente con \"Hey Jude\" dei Beatles)."}
{"id": "585998", "revid": "114753096", "url": "https://it.wikipedia.org/wiki?curid=585998", "title": "Mediterraneo occidentale", "text": "Per Mediterraneo occidentale o mediterraneo latino si intende il braccio del mar Mediterraneo compreso tra il Canale di Sicilia e lo Stretto di Gibilterra. Le nazioni che si affacciano su questo bacino sono: Marocco, Spagna, Algeria, Francia, Italia, Principato di Monaco e Tunisia.\nIl Mediterraneo occidentale \u00e8 a sua volta suddiviso in pi\u00f9 piccoli bracci di mare: il mare di Albor\u00e1n, che si trova compreso tra la costa spagnola meridionale e quella marocchina; il mare delle Baleari settentrionale, che comprende le coste dell'arcipelago e della Spagna centroccidentale.\nI bacini citati, uniti al Golfo del Leone tra Francia e la regione spagnola della Catalogna, al mar Ligure ed al Mar di Corsica, formano il bacino algero-provenzale. Le coste africane sono a loro volta bagnate dal mare di Albor\u00e1n e dal Canale di Sardegna; al contrario si affacciano sul Mar Tirreno i litorali dell'Italia peninsulare occidentale, di Sardegna e Corsica orientali e della Sicilia settentrionale."}
{"id": "586000", "revid": "729019", "url": "https://it.wikipedia.org/wiki?curid=586000", "title": "QMC@home", "text": "QMC@home (Quantum Monte Carlo at home) \u00e8 un progetto di calcolo distribuito che vuole predire la reattivit\u00e0 e la struttura delle molecole sfruttando dei metodi chimici quantistici ed un generatore casuale \"Monte Carlo\".\nPoich\u00e9 la meccanica quantistica \u00e8 una scienza molto complessa, spesso i calcoli necessari raggiungono grandezze difficilmente affrontabili. Al contrario, per l'utilizzo pratico in sperimentazioni reali, non \u00e8 necessario raggiungere la massima precisione ma sono sufficienti delle configurazioni promettenti che andranno verificate, appunto, per via sperimentale. L'utilizzo del metodo Monte Carlo \u00e8 quindi possibile e consente di semplificare di molto il lavoro, rendendo inoltre i calcoli altamente parallelizzabili e perci\u00f2 adatti ad essere svolti tramite il calcolo distribuito.\nIl progetto cominci\u00f2 il beta testing il 23 maggio 2006 ed ha sede nell'Universit\u00e0 di M\u00fcnster in Germania. Viene finanziato tramite il programma 424 \"Molecular Orientation as a Function in Chemical Systems\" del \"Deutsche Forschungsgemeinschaft\" (Fondazione Tedesca per la Ricerca).\nSoftware.\nLa parte di calcolo \u00e8 svolta da un software che utilizza la struttura del Berkeley Open Infrastructure for Network Computing ed \u00e8 usabile su GNU/Linux, macOS e Microsoft Windows."}
{"id": "586001", "revid": "920621", "url": "https://it.wikipedia.org/wiki?curid=586001", "title": "Opera della Divina Provvidenza Madonnina del Grappa", "text": "L'Opera della Divina Provvidenza Madonnina del Grappa \u00e8 una istituzione ecclesiale cattolica a carattere caritativo fondata dal presbitero galeatese Giulio Facibeni nel 1923 a Firenze.\nStoria.\nDurante la Prima guerra mondiale, Facibeni venne chiamato al fronte sul Monte Grappa come cappellano militare. In questo ruolo si prodig\u00f2 per sostenere moralmente i soldati, soprattutto i feriti e i moribondi, senza badare ai rischi che correva, volendo dimostrare che se il sacerdote predica il sacrificio deve anche compierlo. Qui nacque in lui l'idea dell'Opera, ispirata dalla statua della Madonnina del Grappa.\nTornato dunque alla pieve di Rifredi a Firenze, nel 1923, essendo venuto anche a contatto con i molti orfani di guerra, matur\u00f2 la sua vocazione, e, presente il Cardinale Alfonso Maria Mistrangelo, il 21 ottobre 1923 pose la prima pietra dell'Opera, inaugurata ufficialmente il 4 novembre 1924.\nA proposito del luogo dove si trova la pieve, lo stesso Facibeni scrisse:\nI bambini ospitati nel giorno dell'apertura erano 12. Dopo quattro anni salirono a 100, poi a 350 nel 1939, fino al \"record\" di 1200 dopo la Seconda guerra mondiale. Ebbe inizio anche un'espansione territoriale, con l'apertura di altre case, tra cui quelle di Empoli (Firenze) e di Galeata (Forl\u00ec).\nNegli anni dell'occupazione tedesca, l'Opera costituisce un rifugio per ricercati e sfollati, subendo pi\u00f9 volte perquisizioni dai tedeschi. Di particolare rilievo, l'azione svolta, a Rifredi e nelle altre case gestite dall'Opera, nei confronti degli ebrei perseguitati nell'Olocausto. In una relazione presentata al card. Elia Dalla Costa il 19 gennaio 1945, nei mesi successivi alla liberazione di Firenze, don Giulio Facibeni afferma che \"dagli ultimi del 1943 fino alla liberazione [l'Opera] ha ricoverato e provveduto al mantenimento di 10 fanciulli, 3 donne, 3 giovani e due uomini ebrei\". Nel 1993, Louis Goldman, uno dei ragazzi ebrei ad aver trovato rifugio a Rifredi, racconta nel libro \"Amici per la vita\" la sua esperienza condivisa con altri due ragazzi ebrei, il fratello Harry Goldman e Willy Hartmayer, offrendo un quadro dettagliato della vita dell'Opera e dall'azione di don Facibeni in quei mesi cruciali.\nNel dopoguerra importanti riconoscimenti all'Opera vennero sia dalle istituzioni che dalla Chiesa cattolica:\n\u00c8 stato avviato recentemente il processo di beatificazione del fondatore don Giulio: la prima tappa \u00e8 conclusa con la presentazione di tutto il materiale alla Congregazione dei Santi a Roma. \u00c8 stata avviata la ricerca di materiale per documentare un miracolo riconducibile al Padre Facibeni.\nOggi.\nParrocchie affidate all'Opera.\nSono attualmente due le parrocchie affidate all'Opera Madonnina del Grappa:\nSacerdoti dell'Opera.\nL'attuale superiore e presidente dell'Opera, che Facibeni design\u00f2 nel testamento come suo successore, \u00e8 Corso Guicciardini.\nGli altri sacerdoti dell'Opera sono:\nCorso, dal 24 settembre 2006, lascia il suo incarico di parroco in San Giovanni Evangelista a Empoli, per tornare a Rifredi e dedicarsi interamente all'Opera.\nLa missione.\nL'Opera ha varie attivit\u00e0, fra cui:\nL'Opera pubblica un notiziario autogestito intitolato \"il Focolare\".\nIl motto.\nIl motto dell'Opera, scelto da Facibeni, \u00e8 \"Et nos credidimus caritati\", \"abbiamo creduto all'amore\" (1Gv )."}
{"id": "586002", "revid": "1318658", "url": "https://it.wikipedia.org/wiki?curid=586002", "title": "Arrondissement di Ch\u00e2teau-Gontier", "text": "L\"arrondissement\" di Ch\u00e2teau-Gontier \u00e8 una suddivisione amministrativa francese, situata nel dipartimento della Mayenne e nella regione dei Paesi della Loira.\nComposizione.\nL\"arrondissement\" di Ch\u00e2teau-Gontier raggruppa 71 comuni in sette cantoni:"}
{"id": "586004", "revid": "599013", "url": "https://it.wikipedia.org/wiki?curid=586004", "title": "Francesco La Rosa", "text": "Caratteristiche tecniche.\nGiocava come centravanti, dotato di grande rapidit\u00e0 e di un buon tiro, pur non essendo particolarmente prolifico sotto rete.\nIl giornalista e commentatore sportivo Bruno Roghi disse di lui: \u201c[...] La Rosa copre gli interi 90 minuti della partita senza pause e rallentamenti.\nLa gioca tutta con tutto l\u2019ardore del suo temperamento pugnace. Il suo dribbling \u00e8 pratico e costruttivo. Non \u00e8 fine a se stesso. [...]\nAppena pu\u00f2, va a bersaglio. Questa disinvoltura spregiudicata fa di La Rosa uno stoccatore nato.\u201d\nCarriera.\nClub.\nDopo aver mosso i primi passi calcistici nel Melzo, inizia la sua carriera con i dilettanti del Laveno Mombello, dove vince il campionato di I Divisione 1947-1948 e poi gioca in quello di Promozione Interregionale 1948-1949.\nIn seguito viene acquistato dalla Pro Patria di Busto Arsizio, allora allenata dall'ex calciatore e campione del mondo Giuseppe Meazza.\nL\u201911 settembre 1949 esordisce in Serie A contro la Roma (2-0 per i capitolini). \nIl 29 gennaio 1950 segna il suo primo goal in Serie A contro il (3-3).\nIl 19 febbraio realizza la sua prima doppietta nello storico successo interno contro i campioni in carica del (6-1). Chiude il suo primo campionato in massima divisione con sei reti.\nNella stagione 1950-1951 trova poco spazio, tanto da segnare appena due goal (contro la Juventus e contro la ).\nNella stagione successiva, invece, sigla 11 reti, suo record personale in Serie A, rivelandosi una delle maggiori sorprese del campionato.\nNell'estate del 1952 passa alla . Segna il suo primo goal con gli alabardati all\u2019esordio in campionato, nell'incontro perso in casa contro la Roma (2-3). La stagione con i giuliani, tuttavia, si rivela al di sotto delle aspettative: La Rosa colleziona 21 presenze e una sola rete.\nCos\u00ec, dopo appena un anno viene acquistato dal , tornando dunque nella natia Sicilia.\nIl 27 settembre realizza le sue prime reti stagionali, segnando una doppietta nel pareggio interno (3-3) contro il . Malgrado i cinque goal in 15 presenze, non riesce ad evitare la retrocessione dei rosanero, arrivata dopo la sconfitta agli spareggi contro la SPAL.\nTornato alla Pro Patria, disputa altri due campionati di Serie A, registrando 10 presenze e un goal nel 1954-55, poi 26 presenze e cinque reti nella stagione successiva, in cui per\u00f2 i \"Tigrotti\" retrocedono.\nIn quest'ultimo campionato, La Rosa \u00e8 andato a segno anche all'ultima giornata, nel 2-0 interno contro l' del 3 giugno 1956: attualmente, questa rimane ancora l\u2019ultima partita giocata dalla Pro Patria in Serie A.\nCon i bustesi disputa anche il campionato cadetto del 1956-1957, terminato con la seconda retrocessione consecutiva dei lombardi: La Rosa segna quattro reti lungo quella stagione.\nDopo aver giocato tra i dilettanti nel (per due stagioni) e nel (per una stagione), La Rosa conclude la propria carriera nel 1961, vestendo i doppi panni di giocatore-allenatore dello Stradella, in Promozione.\nIn carriera ha realizzato in tutto 31 goal in 141 presenze in Serie A, oltre a 4 goal in 27 presenze nella sua unica stagione in Serie B.\nNazionale.\nGiuseppe Meazza, suo ex-allenatore e allora commissario tecnico della Nazionale italiana in coppia con Piercarlo Beretta, lo convoc\u00f2 per le Olimpiadi di Helsinki del 1952, schierandolo come centravanti contro gli Stati Uniti (8-0, il 16 luglio 1952) e contro l'Ungheria (0-3, il 21 luglio). In questo modo, La Rosa divent\u00f2 il secondo siciliano a vestire la maglia azzurra, dopo Francesco Cal\u00ec nel 1910.\nAveva inoltre al suo attivo una presenza e una rete con la maglia dell'Italia B (avendo partecipato ad una vittoria per 2-0 contro i pari quota della Svizzera) ed una presenza con la nazionale giovanile (in un 1-0 contro la Turchia).\nDopo il ritiro.\nQuando \u00e8 nato il suo primo figlio ha deciso di ritirarsi.\nStabilitosi in Lombardia, ha gestito concessionari di auto a Milano, di marchi Fiat e Lancia, fino agli anni \u201990, quando \u00e8 andato in pensione.\n\u00c8 morto nel Pio Albergo Trivulzio di Milano nell'aprile 2020, all'et\u00e0 di 93 anni, a causa della pandemia di COVID-19, ed \u00e8 stato sepolto al cimitero di Lambrate."}
{"id": "586009", "revid": "115344441", "url": "https://it.wikipedia.org/wiki?curid=586009", "title": "Malcolm Muggeridge", "text": "Fu anche uno scrittore satirico, soldato, agente segreto e studioso del cristianesimo.\nBiografia.\nAnni della giovinezza.\nMalcolm Muggeridge nacque a Sanderstead, nella contea di Croydon, a sud di Londra. Suo padre, Henry Thomas Muggeridge, era consigliere laburista presso la contea e, successivamente, membro della Camera dei Comuni durante il secondo governo di Ramsay MacDonald. Sua madre si chiamava Annie Booler.\nMalcom ha studiato presso il Selwyn College dell'Universit\u00e0 di Cambridge, dove si laure\u00f2 nel 1924. Part\u00ec poi per l'India per insegnare. Ancora da studente aveva frequentato per brevi periodi, nel 1920, nel 1922 e nel 1924, la John Ruskin School, a Croydon.\nMosca.\nInizialmente attratto dal comunismo, Muggeridge e sua moglie si recarono a Mosca nel 1932, dove Malcolm diverr\u00e0 poi corrispondente del \"Manchester Guardian\", in sostituzione di William Chamberlin che aveva finito il suo mandato. Fin dal suo primo soggiorno a Mosca, Muggeridge impieg\u00f2 le sue capacit\u00e0 di giornalista nella stesura del suo libro \"Picture Palace\", sulle sue esperienze vissute al Manchester Guardian. Il libr\u00f2 fu terminato e proposto per la pubblicazione nel gennaio del 1933. Gli editori dovettero per\u00f2 desistere dalla pubblicazione a causa del malcontento che lo stesso avrebbe procurato, causando a Muggeridge un notevole disagio economico, dato che veniva pagato solo per gli articoli che venivano accettati.\nSempre pi\u00f9 deluso del comunismo, Malcolm decise di investigare di persona sulla carestia in Ucraina, recandovisi e attraversando il Caucaso senza il permesso delle autorit\u00e0 sovietiche. Il suo rapporto venne spedito al \"Guardian\" in una valigia diplomatica, al fine di aggirare la censura, ma non venne comunque stampato per intero e comunque senza accreditarlo a Muggeridge. Nel frattempo il giornalista rivale Gareth Jones, che aveva incontrato Muggeridge a Mosca, attraverso i suoi articoli rese pubblico il rapporto che confermava l'esistenza della carestia. Nello stesso periodo sul New York Times, Walter Duranty con i suoi articoli negava l'esistenza di problemi economici nei paesi sovietici. A questo proposito, Gareth Jones scrisse una lettera al \"Guardian\" difendendo gli articoli di Muggeridge riguardo alla carestia.\nA causa del conflitto sorto all'interno della politica editoriale del giornale, Muggeridge si rivolse alla scrittura di un romanzo, \"Winter In Moscow\" (\"Inverno a Mosca\", 1934), descrivendo la reali condizioni di vita nell'utopia socialista, mettendo in ridicolo i giornalisti occidentali che simpatizzavano per il regime di Stalin. Egli defin\u00ec Duranty \"il pi\u00f9 grande bugiardo che abbia mai incontrato nel giornalismo.\" Pi\u00f9 tardi incominci\u00f2 una collaborazione con Hugh Kingsmill.\nL'indirizzo politico di Muggeridge cambi\u00f2 da un socialismo indipendente, a quello che sembr\u00f2 alla maggioranza una posizione pi\u00f9 di destra, a causa del suo blando spirito critico nei confronti dei problemi della societ\u00e0. Le visioni politiche di Muggeridge sono sempre state difficili da inquadrare in un preciso partito politico, a causa del suo spirito indipendente.\nSeconda guerra mondiale.\nDurante la guerra fece parte del servizio segreto britannico Secret Intelligence Service, dislocato a Bruxelles, che era allora sotto il comando di Richard Barclay, un uomo dalla personalit\u00e0 debole sul quale Muggeridge ed il suo collega Donald McLachlan avevano molta influenza.\nIl periodo dopo la guerra.\nMuggeridge lavor\u00f2 per altri giornali, fra i quali il The Statesman di Calcutta, l'Evening Standard e il Daily Telegraph. Fu editore della rivista Punch dal 1953 al 1957, un curioso esperimento per un uomo che affermava di non avere alcun senso dell'umorismo. Nel 1957 fu professionalmente e pubblicamente biasimato per aver criticato la monarchia britannica su di un giornale americano, il Saturday Evening News, in un articolo dal titolo \"L'Inghilterra ha davvero bisogno di una regina?\". La pubblicazione dell'articolo fu ritardata di cinque mesi in modo da coincidere con la visita di Stato della Regina a Washington.\nLa riscoperta del cristianesimo.\nMuggeridge, che aveva fama di agnostico e nichilista, nella seconda met\u00e0 degli anni Sessanta matura una piena conversione al cristianesimo, di cui aveva fatto esperienza in diversi periodi della sua vita, a partire dalla prima giovinezza, quando si era proposto di diventare santo.\nLa conversione, determinata anche dall'incontro con Madre Teresa di Calcutta, segna uno spartiacque nella vita di Muggeridge, che mette ordine nella sua vita, adottando uno stile quasi ascetico e diventando anche vegetariano. Nel libro \"Jesus Rediscovered\", pubblicato nel 1969, Muggeridge dichiarer\u00e0: \"Mi sono sentito in grado di dichiararmi cristiano solo quando sono stato ragionevolmente sicuro che uno scrutinio della mia vita non avrebbe disonorato gli standard inconcepibilmente alti posti dai cristiani che ammiro, come Tolstoj e Pascal\"."}
{"id": "586012", "revid": "1784938", "url": "https://it.wikipedia.org/wiki?curid=586012", "title": "Sindrome falloidea", "text": "La sindrome falloidea \u00e8 un'intossicazione da funghi. \u00c8 una sindrome a lunga latenza, al primo posto fra le cause di morte per danno renale e soprattutto epatico.\nCronologia dei sintomi.\nI primi sintomi si avvertono non prima di 6-12 ore e talvolta anche fino a 40 ore dal pasto. La dose letale per un uomo adulto con un peso di 70 kg \u00e8 pari a pochi grammi di \"Amanita phalloides\" fresca.\nQuadro clinico.\nPresenta 4 fasi principali:\nL'esito mortale avviene generalmente per coma epatico accompagnato da insufficienza respiratoria, convulsioni e spesso ipoglicemia, insufficienza renale acuta, emorragie interne (soprattutto al tratto intestinale) e coagulopatia.\nTerapia.\nSe l'avvelenamento \u00e8 diagnosticato in tempi brevi, \u00e8 possibile scongiurare il decesso del paziente; tuttavia quest'ultimo, a seguito del danno epatico e renale riportato, dovr\u00e0 ricorrere a emodialisi per malattia renale cronica e/o al trapianto dell'organo.\nLa terapia dell'avvelenamento acuto da Amanita phalloides comprende silibinina per via orale; 20-50 milligrammi per chilogrammo in 500 ml di soluzione di destrosio al 5 % da iniettare in vena ogni sei ore per un giorno. Pu\u00f2 inoltre venir data penicillina in alto dosaggio. Entrambi i farmaci inibiscono l'incorporazione dell'amanitina nell'epatocita."}
{"id": "586015", "revid": "110157", "url": "https://it.wikipedia.org/wiki?curid=586015", "title": "Club alpino svizzero", "text": "Il Club alpino svizzero (abbreviazione: \"CAS\"; in tedesco \"Schweizer Alpen-Club\" (SAC); in francese \"Club Alpin suisse\" (CAS); in romancio \"Club Alpin Svizer\"), \u00e8 un club alpino fondato ad Olten nel 1863.\nScopi.\nQuesto club raggruppa gli amanti della montagna e dell'alpinismo. Opera in favore di una pratica responsabile degli sport della montagna e favorisce l'accesso allo spazio alpino a quel pubblico desideroso di praticare gli sport di montagna. Inoltre si impegna per uno sviluppo duraturo e per la salvaguardia dell'ambiente alpino.\nAttivit\u00e0.\nIl CAS gestisce pi\u00f9 di 150 capanne o rifugi, possiede 97 stazioni di soccorso e annovera pi\u00f9 di 3000 soccorritori di montagna non professionali. Nel 2006 le sue 111 sezioni contavano pi\u00f9 di membri.\nIl CAS \u00e8 membro dell'Unione internazionale delle associazioni alpinistiche (UIAA), del Club arco alpino (CAA) e della Commissione internazionale per la protezione delle Alpi (CIPRA).\nLe sue principali attivit\u00e0 vertono su:"}
{"id": "586018", "revid": "4584299", "url": "https://it.wikipedia.org/wiki?curid=586018", "title": "Daoc", "text": ""}
{"id": "586019", "revid": "103962630", "url": "https://it.wikipedia.org/wiki?curid=586019", "title": "Tonneau (aeronautica)", "text": "In aeronautica, si definisce tonneau quella manovra acrobatica che porta a effettuare una rotazione completa sull'asse longitudinale del volo. Se si esegue un mezzo tonneau, l'aereo si trova capovolto.\nPu\u00f2 essere eseguito da molti aerei in quanto non provoca grosse sollecitazioni strutturali o forti accelerazioni.\nUna variante rispetto al precedente \u00e8 il \"tonneau a botte\", in cui il velivolo, mentre ruota attorno all'asse longitudinale, descrive anche una traiettoria elicoidale, come se tracciasse una spirale sulla superficie interna di una botte (da qui il nome italiano predetto) o scorresse lungo la filettatura di un'enorme vite (da cui il nome desueto di avvitamento orizzontale). A differenza del primo, se effettuata con grande variazione di quota, questa manovra potrebbe provocare una certa sollecitazione strutturale in uscita, quando il velivolo accelera e deve essere richiamato dalla picchiata. "}
{"id": "586021", "revid": "712828", "url": "https://it.wikipedia.org/wiki?curid=586021", "title": "Casa Vernius", "text": "La Casata Vernius \u00e8 una dinastia presente nei romanzi di fantascienza del \"Ciclo di Dune\" e soprattutto del ciclo \"Il preludio a Dune\".\nLa Casa Vernius ha regnato sul pianeta Ix fino all'arrivo dei Tleilaxu in combutta con l'imperatore Elrood, manovrato come una marionetta da Shaddam, l'erede al trono del leone d'oro, e Hasimir Fenring. Durante l'attacco dei Tleilaxu la famiglia Vernius riesce a scappare da Ix ma si divide. La moglie di Dominic Vernius si rifugia in un remoto pianeta per poi venire uccisa, Dominic raduna un gruppo di uomini a lui fedeli e va su Arrakis mentre i figli Kailea e Rombhur trovano asilo su Caladan presso la corte del duca Paulus Atreides (padre di Leto)."}
{"id": "586025", "revid": "1305772", "url": "https://it.wikipedia.org/wiki?curid=586025", "title": "Vincenzo Russo", "text": "Biografia.\nNacque a Napoli nel quartiere Mercato, da una famiglia di umili origini. Il padre Giuseppe era calzolaio, mentre la madre Lucia Ocubro, ex trovatella dell'Annunziata proveniente da Portici, era casalinga.\nLe precarie e umide condizioni dell'abitazione di famiglia fecero in modo che sia lui, che i suoi fratelli, fossero spesso malati, e questo precluse a Vincenzo la possibilit\u00e0 di ricevere un'istruzione regolare. Sebbene non avesse potuto frequentare neanche le elementari, Vincenzo riusc\u00ec comunque a farsi una discreta istruzione frequentando i corsi serali per operai.\nAlla morte del padre, si trov\u00f2 in condizione di dover contribuire al bilancio familiare, e intraprese quindi la professione di calzolaio, sebbene coltivasse gi\u00e0 allora propensioni artistiche. La sua attivit\u00e0 di poeta, tuttavia, non conobbe un vero e proprio inizio se non fino all'incontro con Eduardo Di Capua, autore di canzoni gi\u00e0 famoso per aver composto 'O sole mio. L'amicizia tra i due diede presto buoni frutti, e in particolare la canzone Maria Mar\u00ec, che divenne presto un successo di portata mondiale.\nIl 31 dicembre 1899 Vincenzo era a letto malato, e il giorno dopo l'amico Eduardo lo and\u00f2 a trovare, comunicandogli che avevano ricevuto dall'editore Bideri un anticipo da dividere. Convintolo ad uscire, il Di Capua condusse Russo al Salone Margherita, dove si esibiva Armando Gill. Fu all'uscita del teatro che Russo diede a Di Capua i versi di I' te vurria vas\u00e0, forse la sua canzone pi\u00f9 nota e una delle pietre miliari della canzone napoletana. Solo ventiquattr'ore dopo Di Capua aveva completato la composizione della musica, che piacque immediatamente a Russo. Presentata la canzone al concorso de \"La tavola rotonda\", ne riportarono un deludente secondo premio da dividere con altre tre canzoni. Lo scarso ricavato serv\u00ec a Russo a comprare dei farmaci.\n\u00c8 opinione comune tra gli storici della canzone napoletana che \"I' te vurria vas\u00e0\", come anche molte delle canzoni composte da Russo, fossero ispirate dall'amore segreto e impossibile per Enrichetta Marchese, figlia di un gioielliere suo dirimpettaio. La differenza di classe sociale, nonostante l'amore di Russo fosse corrisposto, non ne rese mai possibile una felice conclusione.\nSecondo alcune fonti, anche l'ultima opera di Russo \"L'urdema canzone mia\" \u00e8 dedicata a quell'amore. La canzone fu dettata da Russo al cognato nel giugno del 1904 dal letto dove giaceva per la tubercolosi che lo uccider\u00e0 a soli 28 anni. La canzone fu scritta, secondo la leggenda, dopo aver visto dalla finestra la chiesa di fronte addobbata per uno sposalizio che egli riteneva essere quello di Enrichetta. Di fatto, nei registri canonici non vi \u00e8 traccia di matrimoni in quei giorni, quindi la storia di questa canzone rimane da chiarire. Ci\u00f2 che \u00e8 certo, tuttavia, \u00e8 che la canzone, indirizzata all'amico Eduardo, fin\u00ec nelle mani di Enrichetta, la quale la conserv\u00f2 in un medaglione fino alla fine dei suoi giorni."}
{"id": "586027", "revid": "121637180", "url": "https://it.wikipedia.org/wiki?curid=586027", "title": "Riserva naturale Fiume Fiumefreddo", "text": "La riserva naturale Fiume Fiumefreddo \u00e8 un'area naturale protetta situata nei comuni di Calatabiano e Fiumefreddo di Sicilia, nei pressi della foce del fiume Fiumefreddo, in provincia di Catania.\nTerritorio.\nIl corso d'acqua, di appena 2 km, sorge nella piccola pianura costiera, a sud della cittadina omonima. Il fiume \u00e8 alimentato da due sorgenti: la principale \u00e8 \"Quadara grande\", un insieme di piccole sorgenti; la seconda, \"Capo d'acqua\", \u00e8 la pi\u00f9 lontana dal mare, e di portata minore.\nUn tempo, i fenomeni di risorgiva, avevano creato un vasto sistema palustre sulla zona costiera orientale etnea, a ridosso del litorale tra Riposto e Fiumefreddo. Le bonifiche, dal secolo scorso a gli anni cinquanta, hanno portato alla riduzione dell'area umida. Cos\u00ec dell'antico sistema palustre restano soltanto il fiume Fiumefreddo e il pantano Gurna nei pressi di Mascali.\nLa riserva si estende per circa 108 ettari e riveste una grande importanza per la tutela dell'habitat fluviale del ranuncolo acquatico di cui rappresenta l'unica stazione di rilevamento di tutto il centro sud d'Italia.\nLa vegetazione lungo le acque freddissime del fiume (12-13 gradi tutto l'anno) si caratterizza come tipica flora mediterranea; le zone circostanti sono coltivate per lo pi\u00f9 ad agrumeto o altre colture specializzate che si avvantaggiano dell'acqua offerta dal fiume che \u00e8 perenne. Nei pressi delle polle d'acqua sorgiva che affiora alla superficie delle paludi della piana di Mascali e d\u00e0 origine al fiume, resiste una preziosa formazione di papiro (\"Cyperus papyrus siculus\"), assieme a una rigogliosa vegetazione di tipo palustre con cannuccia, carice e giunco e specie igrofile rare o assenti nel resto dell'Isola.\nLa riserva \u00e8 tipologicamente individuata come \"riserva naturale orientata al fine di consentire la conservazione della flora acquatica ed il ripristino, lungo gli argini, della vegetazione mediterranea\".\nAccessi.\nLa zona nella quale insiste la riserva \u00e8 accessibile sia dalla SS 114 Messina-Catania che dall'autostrada A18 Messina Catania con uscita al casello di Fiumefreddo."}
{"id": "586028", "revid": "123232724", "url": "https://it.wikipedia.org/wiki?curid=586028", "title": "Berluscones", "text": "Il termine berluscones definisce nel gergo giornalistico italiano gli esponenti politici che condividono in larga parte la visione politica di Silvio Berlusconi. \u00c8 usato in genere con una connotazione scherzosa, oppure negativa, poich\u00e9 sottintende un'adesione acritica alle tesi del leader e una fedelt\u00e0 alla persona pi\u00f9 che agli ideali.\nConiato dal giornalista Curzio Maltese, il termine \u00e8 derivato dal pi\u00f9 generico \"peones\", gi\u00e0 ampiamente utilizzato nel gergo di giornalismo politico per definire i parlamentari di scarsa visibilit\u00e0, considerati utili solo per l'espressione del voto dietro indicazione delle segreterie politiche dei vari partiti.\nGiuliano Ferrara si \u00e8 autodefinito tale. Anche politici al di fuori di Forza Italia, ma comunque vicini alle posizioni di Silvio Berlusconi, sono stati indicati come \"Berluscones\". Tra questi Carlo Giovanardi e Maurizio Gasparri."}
{"id": "586033", "revid": "729019", "url": "https://it.wikipedia.org/wiki?curid=586033", "title": "Carlo Anadone", "text": "Biografia.\nCarlo Anadone nacque a Casalvolone, in Provincia di Novara, il 30 settembre 1851 da Giovanni e da Rosa Rizzogli. Come la maggior parte dei ragazzi di umili origini dell'epoca, fu avviato in tenera et\u00e0 al lavoro salariato nei campi del marchese Luigi Tornielli di Borgolavezzaro (1817-1890) e questa sarebbe stata l'occupazione di tutta la sua vita se il nobiluomo non lo avesse notato e indirizzato alla \"Societ\u00e0 per l'incoraggiamento dello studio del disegno\", fondata nel 1831 dal pittore Giacomo Geniani a Varallo, scuola che il giovane frequent\u00f2 fino al completamento dei corsi. Si trasfer\u00ec poi a Torino per apprendere la pittura all'Accademia Albertina.\nRientrato a Novara e trovata una occupazione come restauratore di vecchie tele appartenenti a famiglie benestanti, cominci\u00f2 ad appassionarsi allo sviluppo della tecnica fotografica. Divenne ben presto il fotografo pi\u00f9 noto della citt\u00e0, tanto da potersi fregiare dello stemma comunale, soprattutto per l'esecuzione di ritratti di singole persone e gruppi famigliari borghesi. Periodicamente esponeva queste immagini nelle vetrine dei negozi, suscitando l'ammirazione dei concittadini, come \u00e8 confermato dalle cronache dei giornali di fine Ottocento.\nRaggiunto un certo benessere economico ed aperto uno studio proprio presso l'abitazione in via Dolores Bello, Anadone cominci\u00f2 a dedicarsi alla fotografia d'arte, facendosi conoscere anche fuori dalla citt\u00e0. Degna di nota rimane, infatti, la sua collezione \"La Vergine nell'arte nella Diocesi di Novara\", presentata a Roma all'Esposizione Mariana del 1904, dove occup\u00f2 un'intera ala del palazzo del Laterano e vinse la medaglia d'oro. Risale ad un periodo successivo, invece, un reportage riguardante la coltivazione del riso dalla semina alla brillatura, acquistato dall'allora Ministro dell'agricoltura, mentre i negativi vennero acquisiti dal comune di Novara.\nNegli stessi anni Anadone lavor\u00f2 anche per privati e per numerose organizzazioni religiose e non di Novara, come la \"Congregazione di San Luigi Gonzaga\" e l\"'Ordine degli Ingegneri e Architetti\".\nAlternando sempre l'attivit\u00e0 di fotografo a quella di restauratore, Anadone cur\u00f2 la quadreria dei marchesi Tornielli conservata al castello di Barengo ed esegu\u00ec lo strappo e la ricollocazione di affreschi di pregio da pareti rovinate a luoghi meglio conservati, come fece nel 1930: in quell'anno asport\u00f2 un \"Crocifisso attorniato da angeli\" di ignoto maestro del Quattrocento da una parete interna del vecchio e pericolante campanile della parrocchiale si Sant'Andrea di Novara per porlo nel salone dell'Arengo nel Broletto. Nello stesso locale ricolloc\u00f2, su disposizione dei marchesi Tornielli che avevano deciso di donarli al comune di Novara, altri affreschi strappati dalla chiesa di San Clemente di Barengo.\nOccorre inoltre ricordare che Anadone, morto a Novara l'8 marzo 1941, fu anche pittore ed uno dei suoi quadri, \"La morte di Cleopatra\", \u00e8 ancora oggi conservato nel Museo Civico.\nMostre.\nLa figura di Carlo Anadone e le sue fotografie sono state oggetto, nell'autunno del 2005, di una mostra a cura dell'amministrazione comunale di Casalvolone, dell'Associazione Culturale \"Turismo &amp; Cultura\" di Sizzano e della Societ\u00e0 Fotografica Novarese, esposta prima nella stessa Casalvolone e successivamente ripetuta presso l'Azienda Ospedaliera \"Maggiore della Carit\u00e0\" di Novara."}
{"id": "586034", "revid": "1573940", "url": "https://it.wikipedia.org/wiki?curid=586034", "title": "Petronia petronia", "text": "La passera lagia (o passero lagio) (\"Petronia petronia\" ()) \u00e8 un uccello della famiglia Passeridae. \u00c8 l'unica specie nota del genere Petronia.\nDescrizione.\nSi distingue dalla femmina di passera italiana, per la macchia gialla che ha sul petto. Infatti \u00e8 di colore marrone chiaro, con striature marroni scuro e nere, sul dorso ed ali, mentre il petto ha delle striature marroni pi\u00f9 chiare, un bel sopracciglio giallo, ne caratterizza la testa. Il maschio e la femmina sono quasi indistinguibili.\nBiologia.\nAlimentazione.\nCome tutti i passeri \u00e8 onnivoro, quindi semi, con preferenza per il grano, e tutti gli insetti che riesce a prendere.\nRiproduzione.\nNidifica tra maggio e luglio nelle cavit\u00e0 degli alberi o delle rocce.\nDistribuzione e habitat.\nCome tutti i passeri , nel suo caso al di sotto dei 2000 m s.l.m., comunque si adatta a qualsiasi ambiente esterno. In Italia si trova nei paesi meridionali, nel resto del mondo, in Europa, Asia, ed Africa del nord.\nTassonomia.\nNe sono conosciute 2 sottospecie:"}
{"id": "586035", "revid": "1610933", "url": "https://it.wikipedia.org/wiki?curid=586035", "title": "Passera lagia", "text": ""}
{"id": "586040", "revid": "1318658", "url": "https://it.wikipedia.org/wiki?curid=586040", "title": "Palazzo mediceo di Seravezza", "text": "Il palazzo mediceo di Seravezza si trova nel comune di Seravezza (provincia di Lucca), alle pendici delle Alpi Apuane e alla confluenza dei fiumi Serra e Vezza. All'interno dell'edificio, oltre alla biblioteca comunale intitolata allo scrittore seravezzino Sirio Giannini, \u00e8 ospitato il \"Museo del Lavoro e delle Tradizioni Popolari della Versilia Storica\"; il palazzo con le adiacenti scuderie granducali, oggetto di recente restauro (2006), \u00e8 sede di manifestazioni e mostre temporanee.\nIl 23 giugno 2013, il palazzo mediceo \u00e8 ufficialmente riconosciuto dall'UNESCO come patrimonio mondiale dell'umanit\u00e0 nel \u201cSito seriale delle ville e giardini medicei della Toscana\u201d.\nLa facciata moderna \u00e8 in realt\u00e0 il retro del palazzo che porta alle scuderie medicee. La originaria entrata oggi \u00e8 sigillata e si trova dove ora vi \u00e8 la biblioteca dei ragazzi. Sopra \u00e8 possibile notare un'incisione in latino in onore di Francesco De' Medici.\nStoria.\nLa villa fu fatta costruire da Cosimo I tra il 1560 e il 1564, su progetto di un non precisato architetto: viene attribuita da taluni a Bartolomeo Ammannati, da altri al giovane Bernardo Buontalenti (viste alcune analogie con la villa di Artimino).\nLa zona di Seravezza era di grande importanza strategica per il possesso della Versilia: contesa per secoli tra le Repubbliche di Pisa, Lucca, Genova e Firenze stessa, con l'avvento del governo granducale mediceo (1513), Cosimo si preoccup\u00f2 appena possibile di porre un avamposto tangibile del suo dominio, in un punto di confine. La villa infatti poteva all'occorrenza diventare un avamposto militare difensivo, come si vede anche dalla sua struttura solida e compatta con spigoli come una fortezza e feritoie al pian terreno.\nCi\u00f2 non penalizz\u00f2 comunque la dimensione signorile e di svago della dimora, come si pu\u00f2 vedere anche dalla lunetta di Giusto Utens al Museo topografico di Firenze com'era di Firenze, con i grandi boschi nei quali si praticava la caccia, un orto e un giardino geometrico all'italiana, una cappella e un edificio adibito a scuderie. Inoltre la vicina sponda del fiume Vezza dava frescura, rendendo la villeggiatura piacevole soprattutto nei mesi estivi, quando era meta abituale dei soggiorni di vari personaggi della corte medicea. Tra gli ospiti che vi trascorsero periodi particolarmente lunghi si ricordano Bianca Cappello, seconda moglie di Francesco I de' Medici figlio di Cosimo, e Cristina di Lorena, che vi risiedette per lunghi periodi dopo essere rimasta vedova di Ferdinando I, fratello e successore di Francesco (sec XVI-XVII).\nLa zona di Seravezza aveva anche un'altra importante caratteristica strategica, ossia la vicinanza alle cave e miniere che Cosimo I desiderava sviluppare. Le cave di marmo e argento erano inattive da tempo, ma il granduca diede nuovo impulso all'attivit\u00e0 estrattiva sia dopo la scoperta di filoni di piombo argentifero che, dal 1563, del marmo \"mistio\" detto anche \"fior di pesco\" o \"Breccia di Seravezza\", che divenne molto richiesto per il suo pregio. Cosimo, dalla villa di Seravezza, aveva cos\u00ec la possibilit\u00e0 di seguire da vicino l'attivit\u00e0 estrattiva, che egli stesso aveva rilanciato.\nLa villa pass\u00f2 ai Lorena con l'estinzione della casata medicea (sec XVIII). Il granduca Pietro Leopoldo destin\u00f2 una parte dei locali per i magazzini e gli uffici amministrativi di una ferriera, ancora visibile al lato del palazzo, costruita intorno al 1786 lungo il torrente Vezza. Nel 1835, chiusa la ferriera, la villa ritorn\u00f2 ad essere luogo di soggiorno della famiglia granducale. Pass\u00f2 poi allo Stato italiano e nel 1864 venne donato al comune di Seravezza che, dopo aver in un primo tempo adibito l'edificio a carcere, lo recuper\u00f2 e lo us\u00f2 in seguito come sede Municipale, fino al 1966. Oggi \u00e8 sede del \"Museo del Lavoro e delle Tradizioni Popolari della Versilia Storica\", della biblioteca comunale \"Sirio Giannini\", dell'archivio storico e di esposizioni di arte moderna e contemporanea.\nIl Museo del lavoro e delle tradizioni popolari della Versilia storica.\nIl Museo venne aperto al pubblico nel 1996 e ripercorre le attivit\u00e0 produttive della zona e la loro evoluzione storica. Innanzitutto l'industria dell'estrazione del marmo, dalle vicine cave del Monte Altissimo, che \u00e8 documentata da una serie di utensili, macchine e modelli di macchine sulle tecniche di escavazione, di trasporto e di lavorazione praticate nella zona.\nUn'altra importante attivit\u00e0 ripristinata dai Medici era quella dell'estrazione e lavorazione dei metalli, di origine molto antica, come la lavorazione del ferro, che viene documentata attraverso alcuni strumenti usati nelle ferriere e nelle officine artigiane.\nVi sono inoltre oggetti legati ad altre attivit\u00e0 domestiche, come la tessitura, e vari attrezzi agricoli sia per la coltivazione di terreni montani, che pianeggianti. Numerose sono le fotografie e le schede che illustrano didatticamente la funzione dei vari oggetti esposti.\nGli attrezzi da lavoro sono esposti in undici sale e sono databili tra la fine del Settecento e la met\u00e0 del Novecento.\nBiblioteca comunale.\nDal 1984 al pianoterra \u00e8 stata trasferita la Biblioteca Sirio Giannini con un patrimonio di ca. 30.000 unit\u00e0; successivamente anche l'Archivio storico \u00e8 stato trasferito nella stessa sede."}
{"id": "586042", "revid": "34928", "url": "https://it.wikipedia.org/wiki?curid=586042", "title": "Ludovico Tieck", "text": ""}
{"id": "586047", "revid": "77358", "url": "https://it.wikipedia.org/wiki?curid=586047", "title": "Villa medicea di Seravezza", "text": ""}
{"id": "586048", "revid": "77358", "url": "https://it.wikipedia.org/wiki?curid=586048", "title": "Villa di Seravezza", "text": ""}
{"id": "586054", "revid": "1305772", "url": "https://it.wikipedia.org/wiki?curid=586054", "title": "Con le pive nel sacco", "text": "Con le pive nel sacco \u00e8 un'espressione italiana, spesso utilizzata in congiunzione con forme verbali predefinite, come nelle frasi \u00abritornare, rimanere, ritirarsi con le pive nel sacco\u00bb, \u00e8 una polirematica (modo di dire) che significa \u00abcon delusione e umiliazione per non aver ottenuto ci\u00f2 che si voleva\u00bb.\nIpotesi sull'origine.\nIl termine \"pive\" \u00e8 una designazione generica per vari strumenti musicali a fiato come il piffero e in particolare la cornamusa.\nIl detto deriverebbe dall'antica usanza militare ancora diffusa di suonare la tromba o la cornamusa durante le marce di trionfo dopo una vittoria.\nIn caso di sconfitta l'esercito si ritirava invece in silenzio, senza suonare gli strumenti musicali che rimanevano chiusi negli appositi sacchetti di custodia oppure negli zaini dei soldati (\"nel sacco\").\nUna seconda ipotesi vede invece l'origine del modo di dire in un'usanza tipica del periodo natalizio, quando gli zampognari girano per il paese suonando cornamuse, zampogne o ciaramelle per raccogliere denaro alle porte delle case.\nAnticamente si accettavano anche doni di altro tipo, come cibo e vestiti, che venivano riposti in un sacco di iuta.\nSe si ricevevano pochi doni, nel sacco semivuoto c'era abbastanza spazio per mettere anche le pive."}
{"id": "586055", "revid": "287204", "url": "https://it.wikipedia.org/wiki?curid=586055", "title": "Castelli della provincia di Reggio Emilia", "text": "Nella provincia di Reggio nell'Emilia, sia in pianura che nell'Appennino, sono presenti numerosi castelli a testimonianza dell'importanza della zona in et\u00e0 medievale.\nArea appenninica.\nCaratteristiche architettoniche.\nDa un punto di vista distributivo il tipico castello appenninico \u00e8 spesso difeso da pi\u00f9 ordini di mura merlate (di solito tre) munito di torri e rivellini. Porte e postierle mettono in comunicazione i primi recinti col pi\u00f9 interno pi\u00f9 alto, ove \u00e8 l'abitazione del signore, composta di locali angusti e scarsamente illuminati da feritoie che si aprono in muri di grande spessore.\nNel recinto interno si trova il cortile e, in un angolo, si pu\u00f2 trovare la gran torre o cassero, ultima difesa del castello (come a Carpineti, Canossa, Dinazzano); a volte sul cortile si apre anche una piccola chiesa ad uso del castellano (Carpineti).\nAl cortile interno si sale per un sentiero percorribile da animali, al coperto dagli eventuali colpi dei nemici; giunti nel cortile vi sono abbeveratoi per cavalli in pietra, piantati nel terreno (Castello di Canossa).\nNumerose piccole torri per le vedette (guardiole) sono sparse sulle mura. Nelle basi delle torri principali si trovano buie e strette prigioni (Canossa, Carpineti). Il materiale usato per queste costruzioni \u00e8 il calcare da taglio; i muri hanno spessore grande, sono tutti pieni, con largo barbacane e solidamente piantati nella roccia."}
{"id": "586061", "revid": "729019", "url": "https://it.wikipedia.org/wiki?curid=586061", "title": "Salame di Felina", "text": "Salame di Felina \u00e8 il nome dato ad un luogo caratteristico: un monte su cui sorgeva un castello, di cui rimane un'unica torre, a Felina, localit\u00e0 del comune di Castelnovo Monti in provincia di Reggio Emilia, nell'Appennino reggiano.\nStoria.\nL'origine del castello di Felina probabilmente risale al XII secolo, tuttavia \u00e8 noto gi\u00e0 dal 1664 che del complesso originario resta solo la torre. Circa la ragione della sua distruzione non \u00e8 ancora stata fatta piena luce; probabilmente fu distrutto da un'incursione bellica o fu utilizzato come cava di pietra dopo la sua decadenza. La rocca felinese fu sicuramente un importante tassello nello scacchiere politico del XV secolo durante i conflitti tra Parma e gli Estensi. A dimostrazione di questo \u00e8 il suo coinvolgimento nella guerra che oppose il comandante di una compagnia di ventura al soldo dei D'Este, Muzio Attendolo detto Sforza, ad un nobile parmense. Nel 1409 vi inflisse su una picca la testa del nemico parmense Ottobuono de' Terzi. L'edificio \u00e8 ormai composto solo da una torre alta e affusolata dalla fattura tipicamente quattrocentesca, costruita con le pietre conce squadrate che costituivano l'ossatura delle mura, gi\u00e0 in rovina dal 1491.\nIl \"Salame\" non fu eretto contemporaneamente alle altre parti del complesso e fu restaurato a posteriori, nonostante la scomparsa del castello. La sua salvezza, svanita la sua funzione difensiva, fu dovuta all'ottima posizione come punto d'osservazione sulla strada del Cerreto. La torre felinese fu quasi abbattuta dal disastroso terremoto del 1920 ma fu ristrutturata sette anni dopo per iniziativa della Soprintendenza ai monumenti che la dedic\u00f2 ai caduti della prima guerra mondiale. La costruzione, col passare del tempo, fu circondata da una vasta pineta che ricopre tutta l'area dell'antica fortezza, denominata in seguito \u201cParco della Rimembranza\", che ospita una cappella, un orologio e due campane sulle quali sono incisi i nomi dei morti e il \u201cBollettino della Vittoria\u201d del 1918. Fu oggetto di numerose ristrutturazioni, l'ultima \u00e8 datata 1990.\nCuriosit\u00e0.\nLa fortezza si dice fosse dotata, stando ad un'antica leggenda, di un passaggio segreto che, attraverso un pozzo e un lungo cunicolo, permetteva, in caso di assedio, di arrivare al vicino castello di Carpineti."}
{"id": "586063", "revid": "125294633", "url": "https://it.wikipedia.org/wiki?curid=586063", "title": "Pancrazio De Pasquale", "text": "Biografia.\nConsigliere al Comune di Messina. Nel 1952 sposa Simona Mafai. Fu eletto nel 1958 deputato alla Camera nella III e confermato nella IV legislatura per il Blocco del Popolo e per il PCI, fino alle dimissioni nel 1967.\nDivenne nel 1968 deputato all'Assemblea regionale siciliana nella VI, e poi VII e VIII legislatura, e fu presidente del Gruppo parlamentare del PCI. Fu eletto presidente dell'ARS nel 1976, e lo rest\u00f2 fino al 1979, quando si dimise per ricandidarsi alle prime elezioni europee.\nViene poi eletto alle elezioni europee del 1979, venendo anche confermato nel 1984. A Strasburgo \u00e8 stato presidente della commissione per la politica regionale e l'assetto territoriale, membro della commissione per il regolamento e le petizioni e della delegazione al comitato misto Parlamento europeo/Corti spagnole.\nDurante la sua militanza nel PCI si \u00e8 sempre attestato sulle posizioni dei \"miglioristi\", ma dopo la svolta della Bolognina ader\u00ec a Rifondazione Comunista; con il PRC fu eletto ancora deputato alla Camera alle elezioni politiche del 1992; muore pochi mesi dopo all'et\u00e0 di 67 anni."}
{"id": "586069", "revid": "729019", "url": "https://it.wikipedia.org/wiki?curid=586069", "title": "Pellegrino Rossi", "text": "Fu un'importante figura nella Monarchia di Luglio in Francia e fu ministro della giustizia, ministro dell'interno e Primo ministro nel governo dello Stato pontificio, con papa Pio IX.\nBiografia.\nRossi nacque a Carrara, allora appartenente al Ducato di Massa e Carrara (ora alla Toscana); fu chiamato Pellegrino in onore di San Pellegrino Laziosi. Studi\u00f2 all'Universit\u00e0 di Pisa e all'Universit\u00e0 di Bologna, e divenne professore di legge nel 1812.\nNel 1815 si un\u00ec a Gioacchino Murat e alla sua spedizione anti-austriaca in Puglia e Calabria: dopo la caduta di Murat, scapp\u00f2 in Francia e in seguito a Ginevra, dove inizi\u00f2 a insegnare giurisprudenza applicata al diritto romano: il successo nell'insegnamento gli valse la naturalizzazione come cittadino svizzero. Nel 1820 fu eletto deputato al Consiglio del Cantone e fu membro della dieta del 1832; a Rossi fu affidato il compito di tracciare le linee di una costituzione, nota come il \u00abPatto Rossi\u00bb che prevedeva la modifica dei rapporti di forza tra cantoni e governo centrale. Questo Patto fu rifiutato dai cantoni e dalla maggioranza della dieta: il risultato deluse molto Rossi e lo indusse ad accettare l'invito di Fran\u00e7ois Guizot di stabilirsi in Francia.\nIn Francia ottenne nel 1833 la cattedra di economia politica al Collegio di Francia, resasi vacante dopo la morte di Jean-Baptiste Say. Fu naturalizzato cittadino francese nel 1834 e nello stesso anno divenne professore di diritto costituzionale all'Universit\u00e0 di Parigi (la \u00abSorbona\u00bb). Nel 1836 fu eletto membro dell'Accademia delle Scienze Politiche e Morali, nel 1838 fu nobilitato col titolo di conte e nel 1839 fu creato Pari di Francia. Nel 1843 divenne decano della Facolt\u00e0 di legge.\nNel 1845 fu inviato a Roma da Guizot per discutere la questione dei gesuiti, essendo stato nominato ambasciatore di re Luigi Filippo presso la Santa Sede. Era a Roma sia quando il Conclave elesse il nuovo Papa Pio IX (1846), sia quando scoppi\u00f2 in Francia la Rivoluzione del 1848 che detronizz\u00f2 Luigi Filippo ed istitu\u00ec la Repubblica Francese. Il nuovo regime ritir\u00f2 le credenziali al Rossi, il quale (a differenza del Guizot, che ripar\u00f2 in Inghilterra) decise di continuare a vivere a Roma; cos\u00ec rimase nell'Urbe, acquisendo la cittadinanza dello Stato Pontificio.\nMinistro del governo pontificio.\nIl 10 settembre 1848 entr\u00f2 nel governo pontificio.\nDopo le dimissioni del ministro di Polizia Odoardo Fabbri (15 settembre), il pontefice, avendo considerato le sue qualit\u00e0, lo nomin\u00f2 suo successore. Nel nuovo governo, entrato in carica il 16 settembre, Rossi assunse le cariche di ministro di Polizia (la carica di presidente del Consiglio era formalmente riservata al cardinale Segretario di Stato) e, \"ad interim\", delle Finanze. Il cardinale Giovanni Soglia Ceroni, Segretario di Stato e Presidente del Consiglio, assunse anche il portafoglio degli Affari Esteri. L'avvocato Felice Cicognani fu nominato ministro di Grazia e Giustizia; il cardinale Carlo Vizzardelli assunse il dicastero dell'Educazione; Antonio Montanari ottenne il Commercio; il duca Mario Massimo i Lavori Pubblici e \"ad interim\" il ministero delle Armi, il conte Pietro Guerrini fu ministro senza portafoglio e il cavaliere Pietro Righetti fu vice ministro delle Finanze.\nNel giro di pochi mesi, Rossi avvi\u00f2 la riorganizzazione delle Finanze e dell'esercito. Il ministero delle Armi fu assegnato al generale Zucchi, che avvi\u00f2 la riorganizzazione delle forze armate pontificie. Rossi, dal canto suo, fu impegnato negli affari interni dello Stato. Il governo progett\u00f2 nuove strade ferrate e decise di collegare via telegrafo le citt\u00e0 di Civitavecchia, Roma, Ancona, Ferrara e Bologna. Insieme al pontefice, Rossi, convinto federalista, lavor\u00f2 all'istituzione di una Lega doganale tra gli Stati italiani. Il primo Stato a mostrare un interesse per il progetto confederativo fu il Regno di Sardegna. L'abate Antonio Rosmini fu mandato da Torino a Roma in rappresentanza di Carlo Alberto di Savoia per discutere dell'argomento. Rosmini, Rossi e Pio IX elaborarono una bozza di costituzione della Lega doganale. Ma lo stesso regno di Sardegna affoss\u00f2 il progetto, dapprima ritardando e poi negando la ratificazione.\nL'assassinio.\nLa mattina del 15 novembre 1848, giorno di riapertura del Parlamento, Rossi fu accoltellato sulle scale del Palazzo della Cancelleria; il suo assassinio fu l'inizio della serie di eventi che portarono alla proclamazione della Repubblica Romana.\nRossi fu sepolto nella chiesa del palazzo dove aveva trovato la morte, in San Lorenzo in Damaso.\nIl processo e l'individuazione dei responsabili.\nIl giorno successivo all'uccisione fu aperta un'inchiesta, che tuttavia si aren\u00f2 nelle vicende seguite alla fuga del Papa ed alla proclamazione della Repubblica Romana. L'istruttoria riprese solo nel 1849 con la restaurazione del governo papale. Tuttavia fu solo quattro anni dopo che si arriv\u00f2 all'incriminazione di diversi imputati. Le condanne furono otto, di cui due al patibolo: riguardarono Luigi Grandoni, un ufficiale che aveva partecipato alle prime fasi della guerra d'indipendenza del 1848 militando con le forze pontificie nella battaglia di Cornuda, e Sante Costantini, uno scultore; il Grandoni si suicid\u00f2 in carcere, mentre Costantini fu decapitato. Sei altri imputati furono condannati a diversi anni di carcere, mentre otto furono assolti. Successive ricerche hanno tuttavia messo in evidenza che la morte di Rossi sarebbe stata decisa dalla Carboneria romana ed eseguita da Luigi Brunetti, uno dei figli di Ciceruacchio."}
{"id": "586070", "revid": "141558", "url": "https://it.wikipedia.org/wiki?curid=586070", "title": "Carbossile", "text": ""}
{"id": "586077", "revid": "125307649", "url": "https://it.wikipedia.org/wiki?curid=586077", "title": "Alfredo Diana", "text": "\u00c8 stato esponente della Democrazia Cristiana, oltre che ministro, senatore e parlamentare europeo.\nBiografia.\nLaureato in agraria all'Universit\u00e0 Federico II, \u00e8 pronipote dell'ex senatore del Regno d'Italia Giovanni Diana, figlio dell'ambasciatore Pasquale Diana e padre del \"financial advisor\" Giovanni Diana.\n\u00c8 stato presidente della Confagricoltura dal 1969 al 1977.\nEletto deputato europeo alle elezioni europee del 1979 per le liste della DC, \u00e8 stato membro della commissione per l'agricoltura e della delegazione al comitato misto Parlamento europeo/Corti spagnole.\nEletto presidente della Federazione Nazionale dei Cavalieri del Lavoro nel 1981, \u00e8 rimasto in carica fino ad ottobre 2001; successivamente ne \u00e8 stato nominato presidente onorario.\nEsperto del settore agricolo, \u00e8 stato senatore della Repubblica dal 1983 al 1992. Ha ricoperto, nel Governo Amato I e nel Governo Ciampi, la carica di Ministro dell'agricoltura e delle foreste (dicastero poi ridenominato \"Ministero per il coordinamento delle politiche agricole, alimentari e forestali\"', a seguito del referendum abrogativo del 1993, e successivamente \"Ministero delle risorse agricole, alimentari e forestali\"). Manterr\u00e0 la guida del dicastero fino al maggio 1994."}
{"id": "586078", "revid": "15732", "url": "https://it.wikipedia.org/wiki?curid=586078", "title": "Alfredo Luigi Diana", "text": ""}
{"id": "586083", "revid": "1442080", "url": "https://it.wikipedia.org/wiki?curid=586083", "title": "Shadows Collide with People", "text": "Shadows Collide with People \u00e8 il quinto album solista di John Frusciante, pubblicato il 24 febbraio 2004. L'album fu scritto durante le registrazioni di By the Way ed \u00e8 ampiamente considerato come il suo lavoro maggiormente accessibile, caratterizzato da un miscuglio di alternative rock, folk rock ed electronica. Frusciante ha affermato che questo fu il suo album pi\u00f9 costoso, stimato circa $150,000. Frusciante indic\u00f2, \"Ero stanco delle persone che consideravano le mie registrazioni come non professionali e fuori di testa.\"\nFlea suon\u00f2 il contrabbasso in \"The Slaughter\", l'ultima traccia dell'album. Tutte le canzoni furono scritte da John Frusciante, tranne \"Omission\" e \"-00Ghost27\", con il contributo di Josh Klinghoffer. Shadows Collide With People \u00e8 l'unico album solista di Frusciante dove partecipa il batterista dei Red Hot Chili Peppers, Chad Smith.\nFrusciante produsse delle demo e delle versioni acustiche delle tracce dell'album, disponibili per i fans sul suo sito ufficiale. Nelle tracce \u00e8 presente Josh Klinghoffer come batterista.\nL'album raggiunse il numero 191 sul \"Billboard\" 200 e #11 su Heatseekers.[7]\nSul vinile dell'album furono incise le parole \"One step away\" sul lato A, \"There's riddles in the shadows\" sul lato B, \"A hint of sadness\" sul lato C, e \"What they least suspect is coming next\" sul lato D. Tutte queste furono indizi per i testi dell'album successivo, The Will to Death, specificatamente le canzoni \"The Will to Death\" (lato A), \"The Days Have Turned (lati B e D) e \"Loss\" (lato C)."}
{"id": "586085", "revid": "1543377", "url": "https://it.wikipedia.org/wiki?curid=586085", "title": "Mario Di Bartolomei", "text": "Presidente del Consiglio regionale del Lazio dal 29 luglio 1980 al 30 ottobre 1981 per il PRI, subentr\u00f2 al Parlamento europeo nel settembre 1983, dopo essere stato candidato alle elezioni del 1979 per le liste del PRI, e venne riconfermato alle elezioni del 1984. \u00c8 stato vicepresidente del Gruppo liberale e democratico riformatore, membro della Commissione giuridica, della Commissione per i bilanci e della Delegazione per le relazioni con gli Stati Uniti.\nBiografia.\nNato a Supino, in provincia di Frosinone, proveniente da una famiglia di tradizioni \"mazziniane\", repubblicane e \"garibaldine\" dei Castelli Romani.\nTrasferitosi a Roma per gli studi universitari, nel 1950 Di Bartolomei collabora con Emanuele Terrana nell\u2019ufficio di Oronzo Reale, allora segretario del Partito Repubblicano Italiano, e diventa vicesegretario della Federazione Giovanile Repubblicana (FGR).\nPer la rivista \"Nord e Sud\" di Francesco Compagna segue i primi passi della politica agricola comune della Cee e scrive un saggio sul Piano Mansholt che riceve un premio di merito dal Campidoglio.\nNel 1954 viene assunto da Alberto Ronchey alla \"Voce Repubblicana\". Nel corso della sua lunga permanenza al giornale del PRI sar\u00e0 redattore capo durante gli anni della direzione di Ugo La Malfa, poi di Michele Cifarelli, Antonio Calvi e Pasquale Bandiera. Sar\u00e0 pi\u00f9 tardi condirettore con Giuseppe Ciranna e direttore responsabile con Giovanni Ferrara.\nCollabora con la Rai in politica estera e nel 1968 pubblica un volume su \"I\" \"leader del Terzo Mondo\" (Trapani Editore, 1968) .\nDirige l\u2019Ufficio lavoro e cooperazione della Direzione Nazionale del PRI.\nNel 1970 viene eletto Consigliere regionale nel Lazio e assume l\u2019incarico di assessore all\u2019Agricoltura. In collaborazione con studiosi del CNR ed esponenti del WWF, pone le basi della programmazione ecologica regionale con il censimento delle aree di particolare interesse naturalistico. Negli anni successivi \u00e8 anche assessore al Bilancio e alla Programmazione e poi presidente del Consiglio regionale.\nDal 1984 al 1989 Di Bartolomei \u00e8 Membro del Parlamento europeo per il PRI, nel Gruppo liberaldemocratico riformatore (ELDR) insieme a Rosario Romeo, Enzo Bettizza e Jas Gawronski. Assume l\u2019incarico di vicepresidente dell'ELDR, \u00e8 membro della Commissione giuridica, della Commissione per i bilanci e della Delegazione per le relazioni con gli Stati Uniti.\nIn quegli anni fonda l\u2019\"Associazione Giovine Europa\" e il periodico \"Europa 984\", che dirige e pubblica fino a dicembre 1993."}
{"id": "586089", "revid": "438678", "url": "https://it.wikipedia.org/wiki?curid=586089", "title": "U Turn - Inversione di marcia", "text": "U Turn - Inversione di marcia (\"U Turn\") \u00e8 un film del 1997 diretto da Oliver Stone, interpretato da Sean Penn, Jennifer Lopez, Nick Nolte, Jon Voight, Joaquin Phoenix, Billy Bob Thornton, Claire Danes. \u00c8 tratto dal romanzo \"Come cani randagi\", dello scrittore John Ridley, che ha anche scritto la sceneggiatura. La colonna sonora della pellicola \u00e8 firmata da Ennio Morricone.\nTrama.\nArizona. Bobby Cooper \u00e8 uno scapestrato girovago che, giocando in un casin\u00f2 di Las Vegas, ha contratto un debito di 13 000 dollari con mister Arkady, un mafioso russo il quale gli ha intimato di pagarlo entro due settimane e, come avvertimento, gli ha fatto tagliare due dita della mano destra. Durante il suo viaggio di ritorno per saldare il debito, la sua macchina si ferma per un guasto a Superior, una cittadina dispersa nel deserto.\nDopo averla lasciata alle cure dello strambo meccanico Darrell, Bobby si reca nel centro del paese per rifocillarsi, e qui fa la conoscenza della bella e ambigua Grace, giovane donna nativa americana dalla quale Bobby \u00e8 subito attratto, e che lo invita a casa sua per rinfrescarsi. Qui Bobby conosce Jake McKenna, marito di Grace e ricco possidente terriero, che picchia Bobby e lo sbatte fuori, salvo poi raggiungerlo con la macchina e offrirgli un passaggio.\nDurante il breve viaggio Jake propone a Bobby di assassinare la moglie, informandolo che lei ha una grossa polizza sulla vita e che sarebbe disposto a fare a met\u00e0 con lui. Bobby rifiuta ed entra in un negozio di alimentari, ma si ritrova coinvolto in una rapina durante la quale la proprietaria spara ai rapinatori con un fucile, colpendo accidentalmente la borsa in cui Bobby teneva i soldi, riducendoli in mille pezzi. Sconvolto da tale perdita, e desideroso di lasciare il pi\u00f9 presto possibile il paese, Bobby torna da Darrell per riprendersi la macchina ma il meccanico, dopo aver fatto le dovute riparazioni gli chiede l'assurdo compenso di 150 dollari.\nDopo un'accesa discussione, Bobby torna in paese, chiamando alcuni suoi conoscenti nel tentativo di farsi prestare del denaro per ritirare la macchina, ma nessuno di loro \u00e8 disposto ad aiutarlo. Chiama anche mister Arkady, con il solo risultato di essere rintracciato. Cos\u00ec, mentre il malavitoso gli sguinzaglia contro uno dei suoi scagnozzi, Bobby, girovaga senza meta per il paese, cercando una soluzione e subendo le molestie di due strambi personaggi: Jenny, una svampita sedicenne che si invaghisce di lui e Toby Tucker, il geloso fidanzato della ragazza, oltre allo sceriffo locale, Virgil Potter. Alla fine, messo alle strette, finisce per andare a trovare Jake McKenna e accetta la sua proposta.\nRecatosi fuori dal paese con Grace, Bobby si prepara a ucciderla, ma non riesce a trovare il coraggio di compiere il gesto, e i due finiscono per avere un rapporto sessuale. Grace poi gli racconta di essere la figliastra di Jake, che era stato sposato con sua madre e che, morta questa, aveva abusato di lei. La ragazza svela quindi a Bobby che Jake ha un'enorme somma di denaro e gli propone di ucciderlo per sottrargliela. Spaventato, Bobby rifiuta e torna in paese dove, dopo un litigio con Toby e Jenny sventato dallo sceriffo, ritorna da Darrell tentando di convincerlo a lasciargli prendere la macchina.\nQui scopre che il meccanico ha fatto un altro lavoro sulla macchina, pretendendo di essere pagato anche per esso, oltre ad avergli rubato una pistola che Bobby teneva nel baule. Ci\u00f2 genera un'altra discussione tra i due. Sempre pi\u00f9 sconvolto, Bobby, con i pochi soldi rimasti, riesce ad acquistare un biglietto per andarsene in Messico sfuggendo allo scagnozzo di Mr. Arkady, appena arrivato a Superior e subito arrestato dallo sceriffo. Durante un ennesimo scontro con Toby e Jenny, Bobby perde per\u00f2 il biglietto, che Toby strappa in mille pezzi. Bobby, in preda a una furia cieca, aggredisce il ragazzo picchiandolo a sangue. Comprendendo che non gli \u00e8 rimasta pi\u00f9 nessuna possibilit\u00e0, Bobby chiama Grace e accetta la sua proposta di uccidere Jake.\nNottetempo va a casa dei due, e qui ha una colluttazione con Jake, che cerca a sua volta di ucciderlo. Aiutato da Grace, riesce ad avere ragione dell'uomo e a ucciderlo, dopodich\u00e9 i due riescono a trovare i suoi soldi e si preparano a lasciare per sempre Superior, dopo aver finalmente riscattato l'automobile di Bobby e portando con s\u00e9 il cadavere di Jake per farlo sparire. Durante il viaggio per\u00f2, i due vengono fermati dallo sceriffo Potter, che rivela a Bobby che Jake era il vero padre di Grace, che quindi aveva una relazione incestuosa con lui; affermando di essere stato a sua volta amante della donna vuole a tutti i costi farla rimanere con lui. Grace inizialmente tradisce Bobby dicendo allo sceriffo che lui ha ucciso Jake e che l'ha rapita, dopodich\u00e9 uccide lo sceriffo sparandogli alla testa.\nA questo punto Bobby, sconvolto e disgustato dalla pazzia e dalla doppia faccia della donna, decide di separarsi da lei dividendo il bottino dopo aver gettato in un burrone i corpi di Jake e dello sceriffo. Grace, per nulla concorde con la sua decisione, lo spinge nel burrone e cerca di andarsene via con i soldi, salvo poi essere costretta a scendere nel burrone per riprendersi le chiavi, che Bobby aveva in tasca. L'uomo, ancora vivo bench\u00e9 gravemente ferito, l'assale strangolandola a morte, e riesce a ritornare alla macchina. Ma al momento di riavviarla il manicotto appena sostituito esplode, negandogli la possibilit\u00e0 di partire. Bobby muore per le ferite riportate nella caduta, riverso sul sedile della macchina, ma prima di morire d\u00e0 sfogo ad una risata liberatoria.\nProduzione.\nRiprese.\nLa pellicola \u00e8 stata girata a Superior, oltre che in altre zone della stessa Arizona e della California, tra cui la valle di Coachella. Il film \u00e8 stato interamente girato cercando di dare un'immagine pi\u00f9 dura possibile dell'ostilit\u00e0 dell'ambiente circostante."}
{"id": "586091", "revid": "1381093", "url": "https://it.wikipedia.org/wiki?curid=586091", "title": "Satellite (album P.O.D.)", "text": "Satellite \u00e8 il quarto album in studio del gruppo musicale statunitense P.O.D., pubblicato l'11 settembre 2001 dalla Atlantic Records.\nNegli Stati Uniti ha venduto pi\u00f9 di 3 milioni copie, e sette a livello mondiale. \"Satellite\" raggiunse la posizione numero 137 della classifica \"Billboard\" degli album pi\u00f9 venduti degli anni 2000 . \u00c8 stato il centodiciassettesimo album pi\u00f9 venduto del 2001 e il ventiseiesimo del 2002 negli Stati Uniti.\nDescrizione.\nSi tratta del loro secondo lavoro ufficiale, prodotto da Howard Benson. Il disco ha debuttato al numero 6 nella classifica Billboard 200, con oltre 133\u00a0000 copie vendute, e negli Stati Uniti \u00e8 stato premiato con tre dischi di platino.\nIl brano \"Guitarras de amor\" \u00e8 dedicato al chitarrista messicano Carlos Santana.\nClassifiche.\nAlbum - Billboard (North America)\nSingoli - Billboard (North America)"}
{"id": "586094", "revid": "1149807", "url": "https://it.wikipedia.org/wiki?curid=586094", "title": "Canon (manga)", "text": " \u00e8 un manga di quattro volumi creato da Chika Shiomi per la Akita Shoten tra il 1994 e il 1996.\nTrama.\nUn vampiro attacca una scuola ed uccide 39 studenti, lasciando in vita solo una ragazza che tuttavia viene a sua volta mutata in vampiro. Per fermare il suo stesso istinto, la giovane decide di indossare una croce sopra il suo petto e inizia a viaggiare alla ricerca del vampiro che ha dato origine a tutto questo, per ottenere finalmente vendetta."}
{"id": "586099", "revid": "26891", "url": "https://it.wikipedia.org/wiki?curid=586099", "title": "Martin B-61 Matador", "text": ""}
{"id": "586102", "revid": "729019", "url": "https://it.wikipedia.org/wiki?curid=586102", "title": "Mario Did\u00f2", "text": "Dopo l'invasione della Francia da parte dei tedeschi, nel 1941 la famiglia lascia Livry, e ritorna in Italia.\nNel 1942, ancora quindicenne, viene assunto come operaio meccanico dalla ditta \"Secondo Mona\" di Somma\nLombardo (Va). Caduto il fascismo si distingue per la sua attivit\u00e0 politica, sia in fabbrica come segretario del \"nucleo aziendale socialista\", sia come dirigente della sezione territoriale del Psi. \nImpegnato nelle lotte sindacali per difendere i lavoratori coinvolti dalla grave crisi che nel dopoguerra colpisce le fabbriche della provincia legate alla produzione bellica (Caproni, SIAI) e quelle del tradizionale settore tessile cotoniero, Did\u00f2 diventa segretario della Camera del Lavoro di Somma Lombardo, di Gallarate e di Busto Arsizio.\nNel 1952, entra nella Segreteria Provinciale della CCdl di Varese e nel 1959 diventa segretario generale.\nEletto consigliere comunale a Varese fra il 1956 e il 1964, si distingue per la battaglia condotta in quegli anni per la municipalizzazione della SVIT (societ\u00e0 privata che gestiva a Varese il trasporto pubblico).\nNel 1962 viene eletto vicesegretario nazionale della CGIL. \nNel 1969, al Congresso di Livorno, Mario Did\u00f2 diventa segretario nazionale della CGIL.\nDapprima responsabile dell'ufficio organizzazione, diviene in seguito responsabile della politica internazionale dell'organizzazione, dove introduce nel dibattito interno alla CGIL l'attenzione verso le dinamiche d'integrazione delle economie europee fino ad allora trascurata.\nDal 1971 al 1979 \u00e8 membro del \"Comitato Economico e Sociale\" della CEE. Quando la CGIL aderisce alla \"Confederazione europea dei Sindacati\" (CES) ne diventa membro e nel contempo assume la direzione dell'Ufficio \"Economia e lavoro\" della CGIL.\nFu eletto deputato europeo alle elezioni europee del 1979, poi confermato nel 1984 e ancora in carica nel biennio 1992-1994, dopo essere subentrato nella terza legislatura in corso, per le liste del PSI. \u00c8 stato vicepresidente del Parlamento europeo nella legislatura 1984-1989. \u00c8 stato altres\u00ec vicepresidente del Gruppo socialista al PE.\nDopo lo scioglimento del PSI, ha aderito allo SDI, di cui \u00e8 vice responsabile del dipartimento internazionale e delegato ai rapporti con il Partito del Socialismo Europeo. Aderisce alla Rosa nel Pugno."}
{"id": "586103", "revid": "112042077", "url": "https://it.wikipedia.org/wiki?curid=586103", "title": "Mystery shopping", "text": "Il mystery shopping (letteralmente \"acquisti in incognito\" e pi\u00f9 propriamente \"audit in incognito\") \u00e8 un metodo di rilevazione della qualit\u00e0 erogata dei servizi, inclusa la vendita di prodotti, verso i clienti/utenti/cittadini. \u00c8 uno strumento strategico adottato dalle organizzazioni pubbliche o private allo scopo di migliorare le prestazioni e la soddisfazione dei clienti.\nDefinizione.\nLa definizione fornita dalla norma italiana UNI 11312-1:2017 \u00e8 \u201cIl Mystery shopping/audit \u00e8 un audit non dichiarato e condotto in modo non riconoscibile, avente la caratteristica di simulare il comportamento e le azioni di un cliente potenziale o reale di un\u2019organizzazione che eroga servizi, compresi eventuali prodotti associati, allo scopo di rilevare la qualit\u00e0 del servizio erogato\u201d.\nL\u2019audit in incognito rappresenta un metodo strutturato e pianificato per rilevare fattori di qualit\u00e0 oggettivi, riferiti all\u2019efficacia e all\u2019efficienza di un servizio (considerando procedure, prassi, aspetti strutturali/statici e aspetti relazionali, non tangibili), compresi i prodotti eventualmente associati, nel momento esatto in cui viene erogato. I benefici legati a questo tipo di audit sono riconducibili all\u2019ottenimento di dati oggettivi sull\u2019esperienza del cliente (\"customer experience\") che si riflettono sul miglioramento delle prestazioni dell\u2019organizzazione, che vanno a vantaggio del cliente e al tempo stesso forniscono informazioni che sarebbero difficilmente reperibili e adeguatamente monitorabili.\nElemento indispensabile per la metodologia sono \"mystery shopper/auditor\" (letteralmente \"clienti misteriosi\") che vengono addestrati per creare situazioni reali o simulate ed hanno il compito di rilevare e monitorare i comportamenti del personale coinvolto nell'erogazione del servizio. In un punto vendita, ad esempio, verranno rilevati in modo oggettivo elementi di contesto, aspetti strutturali e statici del negozio, aspetti relazionali e comportamentali del personale addetto all'accoglienza e alla vendita, ecc., ma anche in generale l'esperienza vissuta a livello soggettivo dal mystery shopper durante la fruizione del servizio/la simulazione o acquisto del prodotto.\nIl mystery shopping ha molti altri nomi inglesi spesso corrispondenti alla stessa pratica: \"Mystery Audit\", \"Ghost Shopping\", \"Secret Shopping\", \"Mystery Customers\", \"Spotters\", \"Anonymous Audits\", \"Virtual Customers\", \"Employee Evaluations\", \"Performance Audits\", \"Telephone Checks\", \"Service Checks\", \"Test Customers\", \"Test Buyers\", \"Test Guests\", \"Store Checks\", \"Shop Controllers\".\nStoria.\nIl mystery shopping nasce come tecnica usata dagli investigatori privati per prevenire i furti da parte degli impiegati, principalmente in banche e negozi al pubblico.\nNel 1940 viene coniato il termine \"mystery shopping\" (Wilmark) e si comincia ad usare questo metodo per migliorare i servizi alla clientela.\nTra gli anni '70 e '80 \"Shop 'n Check\" rende popolare il mystery shopping.\nGli anni '90, alimentati da Internet, hanno visto una rapida crescita di questa pratica e il 2000 rappresenta la rivoluzione anche grazie a software e pratiche pi\u00f9 raffinate.\nCommittenti.\nIl Mystery Auditing \u00e8 uno strumento strategico per le organizzazioni, aziende e realt\u00e0 no-profit, che vendono beni e offrono servizi, la cui attivit\u00e0 dipende dalle relazioni con il cliente finale e il cui focus \u00e8 sulle persone, sul servizio e sulla Customer Experience.\nIn particolare parliamo di:\nObiettivi.\nPer concretizzare le strategie incentrate sulla customer experience \u00e8 necessario in primo luogo comprendere le esigenze attuali e future dei propri clienti, dunque allineare i propri processi organizzativi per soddisfarli, al pi\u00f9 alto grado possibile. Il tema \u00e8 diventato particolarmente sfidante laddove il ruolo del cliente, \u201cprosumer\u201d, \u00e8 sempre pi\u00f9 al centro della co-creazione del servizio e il ruolo del venditore/addetto al servizio o alla relazione con il cliente \u00e8 sempre pi\u00f9 determinante.\nLe tecniche di mystery shopping risultano particolarmente adatte per:\nAll'interno di un punto di vendita, ad esempio, il \"mystery shopper\" pone attenzione su: condizioni del punto vendita, stile e comportamento del personale, livello di conoscenza e competenza professionale, capacit\u00e0 di problem solving, efficacia nella vendita e nel proporre acquisti supplementari, capacit\u00e0 di ascolto, empatia, gentilezza e simpatia, coerenza con la filosofia aziendale, clima interno.\nIl metodo.\nIl mystery consente di mappare nel tempo la qualit\u00e0 del servizio erogato grazie al monitoraggio oggettivo di aspetti strutturali e relazionali. Fornisce infatti istantanee del contesto, delle procedure e, soprattutto, degli stili relazionali, scattate nel momento esatto in cui il cliente vive l'esperienza e utilizza il servizio.\nLa metodologia adottata dai mystery shopper \u00e8 molto importante e da essa dipende buona parte del risultato.\nSi comincia sempre con la definizione degli obiettivi e dei traguardi. A tal proposito, \u00e8 importante capire come i mystery shopper possano essere utili per raggiungere lo stato ideale del servizio e per stabilire lo stato attuale.\nNello svolgimento dell\u2019audit in incognito \u00e8 fondamentale che l\u2019auditor/gli auditor siano consapevoli che non \u00e8 generalmente possibile ri-campionare una situazione di fruizione di un servizio nelle medesime condizioni, in virt\u00f9 della sua unicit\u00e0.\nIl secondo passo per un buon programma di mystery shopping passa per la definizione del programma di lavoro e del questionario.\nAnche il reclutamento e la formazione degli shopper \u00e8 molto importante e deve essere condotto con attenzione da parte di personale specializzato. Dagli shopper, infatti, dipender\u00e0 buona parte dell'esito della campagna di mystery shopping.\nLa raccolta dei dati deve essere sempre condotta sul campo. Nel caso di rilevazioni a distanza possono essere usati canali differenti come il telefono, Internet, la posta, ecc. I dati raccolti devono essere riportati in modo ordinato e predisposti per essere raccolti e analizzati.\nA questo punto tocca alla societ\u00e0 che conduce il mystery shopping. Predisporre un buon report, infatti, \u00e8 determinante per rendere efficace la tecnica e rendere pi\u00f9 economici i cicli successivi.\nUn risultato egregio, infatti, si ottiene solamente reiterando la tecnica a distanza di tempo ed in modo regolare, se serve cambiando gli shopper e alcuni parametri di rilevazione.\nPrincipi etici e deontologici.\nIl committente, ed eventualmente altre parti interessate dell\u2019organizzazione oggetto dell\u2019audit in incognito, dovrebbero essere informati sulla metodologia e condividerne le finalit\u00e0.\nIl personale dell\u2019organizzazione deve essere informato che il proprio lavoro potrebbe essere oggetto di audit in incognito. Il committente deve valutare rischi e opportunit\u00e0 legati alle modalit\u00e0 e tempistiche della comunicazione al personale. In particolare, dovrebbero essere condivisi la metodologia, l\u2019obiettivo e il campo di applicazione del processo di audit in incognito. In ogni caso la comunicazione deve avvenire prima dell\u2019attuazione di azioni successive che coinvolgano il personale.\nLe risultanze dell\u2019audit in incognito non devono essere utilizzate contro il personale interno ed esterno che collabora con l\u2019organizzazione (per esempio per licenziamenti, diminuzioni di stipendio, utilizzo delle informazioni acquisite a fini lesivi della rispettabilit\u00e0, dignit\u00e0, diritti, ecc.). Nel caso di utilizzo della metodologia per programmi di coinvolgimento e incentivazione della forza lavoro, dovrebbe essere preventivamente richiesto il consenso del personale.\nNormativa italiana UNI 11312.\nEsiste una norma dell'UNI, elaborata come specifica tecnica (UNI/TS 11312) nel 2008 dal gruppo di lavoro GL40, misto commissioni Qualit\u00e0 e Servizi, pubblicata come norma UNI11312-1 nel 2017 che disciplina la metodologia dell'audit in incognito e definisce i requisiti di processo e di conoscenza, abilit\u00e0 e competenza delle figure professionali coinvolte nel processo (Progettisti, Coordinatori e Mystery Auditor) e che devono possedere per progettare e svolgere l'attivit\u00e0 in modo deontologico e professionale.\nI principi della ISO 9001:2015 ci ricordano che il focus costante sul cliente \u00e8 il fondamento per il miglioramento continuo di un\u2019organizzazione. L\u2019audit in incognito \u00e8 infatti complementare e/o sinergico ad altri tipi di audit (per esempio l\u2019audit di sistemi di gestione) e si focalizza sulle attivit\u00e0 di interfaccia tra l\u2019organizzazione e il cliente. Dunque un efficace sistema di gestione per la qualit\u00e0 di un\u2019organizzazione che eroga servizi dovrebbe prevedere l\u2019audit in incognito tra i suoi strumenti, integrandolo in modo naturale nel sistema stesso. Certificazione di qualit\u00e0 e Mystery Audit sono pertanto attivit\u00e0 distinte ma complementari, perch\u00e9 l\u2019una integra l\u2019altra; sono, idealmente, l\u2019inizio e la fine, l\u2019alfa e l\u2019omega della completa mappatura della qualit\u00e0 aziendale.\nL'Organismo di certificazione del Personale AICQ SICEV, ha inoltre reso disponibile un Registro Nazionale degli Auditor in incognito, il cui schema \u00e8 accreditato da ACCREDIA, a cui i professionisti di tale metodologia possono accedere, sotto determinate condizioni di competenza, esperienza, scolarit\u00e0 e successivamente dopo aver superato rigorosi esami scritti, orali e di simulazione.\nTruffe.\nNegli USA da diversi anni sono diffusi sistemi truffaldini basati sul concetto di \"mystery shopping\": tramite un annuncio una finta compagnia recluta delle persone, inviando loro uno \"starter pack\" contenente un certo numero di assegni (solitamente di importo compreso tra 2 e 5\u00a0000 dollari).\nAlle persone viene richiesto di prelevare quegli assegni in alcune banche, scelte da una lista fornita dalla compagnia; una volta prelevato il denaro, i mystery shoppers dovranno tenerne una parte (da 30 a 300$) e inviare entro 48 ore il resto ad un conto di appoggio di propriet\u00e0 della compagnia, solitamente gestito tramite servizi di anonimizzazione (Western Union, Moneygram ecc).\nLa truffa si basa sul fatto che le banche anticipano al cliente il contante mentre gli assegni sono all'incasso: quando gli assegni risultano scoperti, e spesso anche falsi, la responsabilit\u00e0 \u00e8 del cliente, che viene perseguito."}
{"id": "586104", "revid": "109282631", "url": "https://it.wikipedia.org/wiki?curid=586104", "title": "Vera forma", "text": "La vera forma, in geometria descrittiva, pu\u00f2 essere quella di una figura piana o di una superficie sviluppabile. Nel caso della figura piana occorre eventualmente ribaltarla sul piano di costruzione, detto quadro, o su un piano ad esso parallelo. Nel caso di una superficie occorre svilupparla o srotolarla in modo da riportare tutti i suoi punti su uno stesso piano.\nVera forma di una figura piana nei vari metodi di rappresentazione.\nNel metodo di Monge.\nDate le proiezioni ortogonali di un triangolo formula_1 giacente su un piano generico. La vera forma di tale triangolo pu\u00f2 essere ottenuta, ribaltando il piano su uno dei due piani di proiezioni 1 e 2 o, anche, su un piano parallelo ad essi, cio\u00e8, val a dire su un piano orizzontale o su un piano frontale. Deciso di eseguire il ribaltamento sul piano 1, la procedura consiste nelle operazioni, rispettivamente, quella di ribaltare un solo vertice ad esempio formula_2 e quella di applicare l'omologia tra la prima proiezione formula_3 del triangolo formula_1 e la sua vera forma formula_5. Gli elementi sufficienti per applicare l'omologia sono:\nPer esempio per determinare formula_12 corrispondente di formula_14:"}
{"id": "586105", "revid": "125103910", "url": "https://it.wikipedia.org/wiki?curid=586105", "title": "Dynasty (Kiss)", "text": "Dynasty \u00e8 un album discografico del gruppo musicale statunitense Kiss, pubblicato nel 1979 dall'etichetta discografica Casablanca Records.\nIl disco.\nIl parziale insuccesso degli album solisti pubblicati in contemporanea e delle operazioni ad essi correlate (tra cui il film \"Kiss Meets the Phantom of the Park\") spinse i Kiss a tornare immediatamente in studio per registrare del nuovo materiale inedito: dopo un tentativo fallito di contattare Giorgio Moroder, si decise di affidare la produzione del disco (annunciato con la locuzione \"The Return of Kiss\") a Vini Poncia, gi\u00e0 occupatosi dell'album solista di Peter Criss. Il produttore, fu scelto per snellire le tensioni all'interno del gruppo, derivanti sia dal pessimo stato di salute del chitarrista Frehley (appena reduce da un incidente stradale e dipendente da alcool e droghe), e sia dalle continue problematiche con Peter Criss, che abbandoner\u00e0 il gruppo, rimpiazzato dal turnista Anton Fig (gi\u00e0 collaboratore di Ace Frehley nel suo album solista) che suoner\u00e0 in tutti i brani ad eccezione di \"Dirty Livin'\".\nIl disco, che vede una presenza maggiore di Ace Frehley come voce solista (canta in tre tracce tra cui \"2,000 Man\", cover dei Rolling Stones), presenta delle sonorit\u00e0 molto vicine a quelle della musica disco, in particolare nel brano \"I Was Made for Lovin' You\", scelto come singolo di lancio (verr\u00e0 pubblicato tre giorni prima dell'effettiva uscita del disco, avvenuta il 23 maggio 1979). Ci\u00f2 comport\u00f2 un successo di vendite che and\u00f2 ben oltre le aspettative (negli Stati Uniti arriv\u00f2 sino al nono posto della \"Billboard 200\" e fu certificato con il disco d'oro a neanche due settimane dal lancio ottenendo quello di platino dopo tre mesi) e che valse al gruppo la fama mondiale (l'album entr\u00f2 nelle prime posizioni delle classifiche in diversi Paesi europei e in Oceania).\nTracce.\nLato A\nLato B\nFormazione.\nGruppo\nAltri musicisti\nProduzione"}
{"id": "586107", "revid": "827882", "url": "https://it.wikipedia.org/wiki?curid=586107", "title": "Th\u00e9odore de Mayerne", "text": "Th\u00e9odore Turquet de Mayerne nacque in Svizzera da una famiglia di ugonotti francesi. Il padre, Louis, era uno storico fuggito da Lione; da padrino gli fece invece il teologo Teodoro Beza. Si spos\u00f2 una prima volta con Marguerite de Boetslaer da cui ebbe tre figli. Nel 1630, dopo la morte della prima moglie, si rispos\u00f2 con Elizabeth Joachimi.\nDe Mayerne studi\u00f2 inizialmente a Ginevra e poi si trasfer\u00ec all'Universit\u00e0 di Heidelberg. In seguito si rec\u00f2 a Montpellier a studiare medicina. Si laure\u00f2 nel 1596 e ricevette il dottorato l'anno successivo.\nVita in Francia.\nIl de Mayerne si trasfer\u00ec a Parigi quale professore di anatomia e farmacia ed apr\u00ec un gabinetto medico. A quel tempo aveva cominciato ad accettare le idee di Paracelso e utilizzava svariati farmaci chimici. Tenne note dettagliate sui suoi pazienti\nNel 1600 il medico francese Lazare Rivi\u00e8re lo raccomand\u00f2 quale medico personale del re Enrico IV. Le sue ulteriori pretese caddero a vuoto non essendo egli cattolico e a causa della perdurante fiducia in Galeno dalla maggior parte dei mendici francesi del tempo.\nNel 1603 prov\u00f2 ad esporre le sue tesi alla facolt\u00e0 di medicina di Parigi asserendo che il suo approccio non era contrario ai principi galenici ed ippocratici. \nNonostante l'opposizione de mayerne conserv\u00f2 il favore del re che lo invi\u00f2 in Germania e in Italia con la missione diplomatica al duca di Rohan. Quando il re decise di nominarlo medico di corte la regina si oppose per iul rifiuto del de Mayerne di convertirsi al cattolicesimo. De Mayerne continu\u00f2 ad esercitare la sua attivit\u00e0 fino al 1606, quando vendette il suo studio ad un altro medico.\nViaggi\u00f2 brevemente l'Inghilterra dov'era stato invitato e dove incontr\u00f2 Giacomo I. Divenne medico di Anna di Danimarca e fu accolto ad Oxford l'8 aprile 1606. Negli anni successivi torn\u00f2 probabilmente in Francia. \nVita in Inghilterra.\nQuando Enrico IV fu ucciso nel 1610 il de Mayerne torn\u00f2 in Inghilterra, nuovamente invitato. Nel 1610 divenne medico di corte di Giacomo I occupandosi anche della regina e di svariati membri della corte tra cui sir Robert Cecil e il principe Enrico. Fu inviato in Francia per alcune missioni diplomatiche. \nNel 1616 de Mayerne fu nominato Fellow of the Royal College of Physicians. Aiut\u00f2 la Society of Apothecaries (Societ\u00e0 dei Farmacisti) ad ottenere una patente regia per separarsi dai droghieri. Aiut\u00f2 inoltre a fondare la \"compagnia dei distillatori\" Divenne cavaliere nel 1624. L'anno successivo visit\u00f2 brevemente la Svizzera dove era divenuto barone di Aubonne. De Mayerne mantenne la sua posizione di medico di corte fino all'ascesa di carlo I nel 1625.\nDurante la guerra civile inglese il de Mayerne tenne un basso profilo nel suo studio a Londra e mantenne il favore del parlamento. Nel 1628 sua moglie mor\u00ec e lui spos\u00f2 Elizabeth Joachimi nel 1630. Ebbero 5 figli ma soltanto una figlia sopravvisse. Dopo l'esecuzione di Carlo I nel 1649 divenne nominalmente medico di Carlo II ma presto si ritir\u00f2 a Chelsea.\nDe Mayerne mor\u00ec a Chelsea il 22 marzo 1654 o 1655. Fu sepolto a St. Martin-in-the-Fields insieme al resto della sua famiglia e il suo figlioccio sir Theodore des Vaux fece costruire per lui una tomba. Des Vaux in seguito pubblic\u00f2 le note mediche del de Mayerne nel libro \"Praxis Medica\" del 1690.\nPatrimonio.\nIl patrimonio del de Mayerne comprendeva un gran numero di manoscritti di medicina comprese note dettagliate, per lo pi\u00f9 in latino e in francese, sui suoi pazienti. Le sue carte sono conservate presso il Royal College of Physicians.\nGli altri interessi del de Mayerne includevano la cucina e l'alchimia. Fece esperimenti chimici e fisici, cre\u00f2 pigmenti e cosmetici, introdusse il calomelano nell'uso medico e cre\u00f2 una tintura nera per capelli (lotio nigra)."}
{"id": "586108", "revid": "33689", "url": "https://it.wikipedia.org/wiki?curid=586108", "title": "HS-293", "text": ""}
{"id": "586109", "revid": "123159714", "url": "https://it.wikipedia.org/wiki?curid=586109", "title": "Lago Patria", "text": "Si trova sul litorale domizio ed \u00e8 affacciata sull'omonimo lago.\nStoria.\nAbitata dagli Osci nel V \u2013 IV secolo a.C., conobbe un notevole sviluppo sotto i Romani che qui fondarono la citt\u00e0 di \"Liternum\" nel 194 a.C. con il trasferimento di 300 famiglie di coloni.\nIl pi\u00f9 illustre dei cittadini della piccola colonia fu Scipione l'Africano che, in contrasto con il Senato di Roma e soprattutto con Catone (\"Carthago delenda est\"), scelse di ritirarvisi a vita. La ratio della decisione fu data dall'accusa di corruzione e appropriazione rivolta alla Gens degli Scipioni da parte dell'ala pi\u00f9 intransigente del Senato Romano, che mal vedeva la mite pace conclusa dopo la vittoria di Zama.\nLe notizie antiquarie e le fonti storiche (Seneca) segnalano nel territorio di \"Liternum\" la collocazione della villa e della tomba dell'illustre condottiero. Ancora le fonti antiquarie segnalano il presunto epitaffio inciso sulla tomba dell'Africano (\"ingrata Patria mai avrai le mie ossa\"); si suppone che da questa frase derivi il nome stesso della localit\u00e0.\nNel II secolo a.C. \"Liternum\" raggiunse un certo grado di prosperit\u00e0 che la inser\u00ec nel circuito commerciale della ridente zona flegrea (Cuma e Baia soprattutto). Nel I secolo a.C. lo scrittore romano Valerio Massimo la definiva un luogo ignobilis, ma le evidenze archeologiche smentiscono il giudizio sicuramente eccessivo dello storico d'et\u00e0 augustea che era piuttosto un'iperbole letteraria. Cicerone indicava l'agro liternino come una delle zone agricole pi\u00f9 fertili. \"Liternum\", come tutti i Municipia romani, possedeva un Foro con Capitolium (di cui rimane solo il podio e una colonna \"in situ\"), una basilica e il teatro, parzialmente scavato in anni recenti. Era presente anche un anfiteatro dove avvenivano giochi gladiatori. Nel 455 d.C. i Vandali di Genserico saccheggiarono la citt\u00e0. Dopo il IV secolo, a seguito di alluvioni e alcune invasioni barbariche la popolazione superstite migr\u00f2 verso l'attuale centro storico di Giugliano.\nSolo negli anni trenta del XX secolo, in epoca fascista, la zona \u00e8 stata bonificata. Tra gli anni novanta e i primi anni del Duemila, per\u00f2, l'estensione della moderna Lago Patria ha portato a una serie incontrollata di abusi edilizi le cui costruzioni occupano la maggior parte, se non la totalit\u00e0, dell'antico tessuto urbano. La Soprintendenza Archeologica di Napoli ha tentato di arginare il fenomeno e di restituire alla pubblica fruizione i beni storici del passato, ma con scarsi risultati.\nDal 2012 \u00e8 sede dell'Allied Joint Force Command Naples.\nEconomia.\nLa riqualificazione ambientale del Litorale Domitio e il potenziamento delle strutture alberghiere e balneari sono obiettivi principali per lo sviluppo turistico della zona, che risulta possedere una ricettivit\u00e0 di circa duemilacinquecento posti letto.\nLago Patria nel corso del tempo ha subito anche una forte e raccapricciante espansione edilizia, pi\u00f9 che demografica e la realizzazione dei manufatti, specie abusivi, \u00e8 avvenuta fra complici silenzi e impotenza legislativa, provocando gravi danni sociali e ambientali.\nLa macchia mediterranea di Lago Patria, come quella di Licola, rifugio di numerose specie di uccelli, sia stanziali che migratori (\u00e8 infatti presente un parco, \"il parco degli uccelli\"), \u00e8 stata danneggiataa proprio per colpa delle varie strutture che ogni anno si allargano a macchia d'olio, impossessandosi illegalmente e inopportunamente del territorio demaniale. Nonostante tutto, la zona \u00e8 tutelata dalla convenzione di Ramsar come zona umida di importanza internazionale per il transito dell'avifauna migratoria. Ci si chiede se con gli spazi residuali disponibili sia giusto auspicare la creazione di un parco per i numerosi birdwatchers nonch\u00e9 di tutta la comunit\u00e0, oppure sia giusto dare agli stessi un reale scopo produttivo, in primis agricolo.\nInfrastrutture e trasporti.\nStrade.\nLa principale strada che attraversa la zona abitata \u00e8 la Circumvallazione Esterna di Napoli. Lago Patria \u00e8 servita dalle uscite dell'Asse Mediano e della Strada statale 7 quater Via Domitiana.\nMobilit\u00e0 urbana.\nLa localit\u00e0 \u00e8 servita dalle linee della CTP, Compagnia trasporti pubblici di Napoli, azienda aderente al Consorzio UnicoCampania. Inoltre, il Trasporto Pubblico Locale di Giugliano \u00e8 affidato a Gepatour, esiste anche una linea che collega la zona costiera con il centro storico."}
{"id": "586110", "revid": "4506", "url": "https://it.wikipedia.org/wiki?curid=586110", "title": "HS-294", "text": ""}
{"id": "586116", "revid": "1776051", "url": "https://it.wikipedia.org/wiki?curid=586116", "title": "Payable on Death", "text": "Payable on Death \u00e8 il quinto album in studio del gruppo musicale statunitense P.O.D., pubblicato nel 2003.\nDescrizione.\nSi tratta del primo lavoro del gruppo con il chitarrista Jason Truby, sostituto di Marcos Curiel (che ha abbandonato i P.O.D. nello stesso anno). La copertina dell'album \u00e8 stata disegnata dal pittore latinoamericano Daniel Martin Diaz, ed \u00e8 una combinazione di elementi cattolici.\nIl disco ha venduto solo 500\u00a0000 copie negli Stati Uniti e 1\u00a0000\u00a0000 nel mondo, provocando la rescissione del loro contratto da parte della Atlantic Records."}
{"id": "586119", "revid": "78609092", "url": "https://it.wikipedia.org/wiki?curid=586119", "title": "Seno iperbolico", "text": ""}
{"id": "586122", "revid": "78609138", "url": "https://it.wikipedia.org/wiki?curid=586122", "title": "Coseno iperbolico", "text": ""}
{"id": "586123", "revid": "78609150", "url": "https://it.wikipedia.org/wiki?curid=586123", "title": "Tangente iperbolica", "text": ""}
{"id": "586124", "revid": "78609157", "url": "https://it.wikipedia.org/wiki?curid=586124", "title": "Cotangente iperbolica", "text": ""}
{"id": "586125", "revid": "599013", "url": "https://it.wikipedia.org/wiki?curid=586125", "title": "Hyde Park", "text": "Hyde Park \u00e8 uno dei nove parchi Reali di Londra. Diviso in due parti dal lago artificiale \"Serpentine Lake\", il parco \u00e8 contiguo ai Kensington Gardens, che sono comunemente considerati come una parte di Hyde Park, anche se nella realt\u00e0 le due aree verdi sono ufficialmente separate sin dal 1728, quando la Regina Carolina ne impose la divisione.\nStoria.\nCinquecento e Seicento.\nNel 1536 Enrico VIII, con l'abolizione dei monasteri, si impadron\u00ec del feudo e del castello di Hyde, propriet\u00e0 dei canonici di Westminster Abbey sin dal periodo della conquista normanna dell'Inghilterra.\nEnrico VIII fece divenire il parco una grande riserva di caccia reale, introducendovi numerosi cervi.\nLa zona rimase riserva di caccia ad uso esclusivo del sovrano e della corte sino a quando Giacomo I non la apr\u00ec limitatamente al pubblico, ma essa rimase in ogni caso di appartenenza alto borghese ed aristocratica.\nFu invece Carlo I che, nel 1637 concesse l'entrata a tutti all'interno del parco.\nNel 1665, anno della grande peste di Londra, una parte della popolazione si rifugi\u00f2 in Hyde Park per cercare di sfuggire il contatto con l'epidemia.\nNel 1689 Guglielmo III trasfer\u00ec la sua abitazione da Nottingham House presso Kensington Palace; fece cos\u00ec costruire la \"Route de Roi\", poi cambiata in \"Rotten Row\", una grande corsia per far passare le carrozze.\nE fu la Rotten Row la prima strada inglese illuminata di notte: erano stati infatti collocati, per ordine del re, trecento lampioni, data la costante presenza di duellanti e rapinatori.\nDal Settecento ad oggi.\nNel 1730 la regina Carolina, moglie di Giorgio II fece sbarrare il fiumiciattolo di Westbourne per costruire il Serpentine, un lago artificiale di 11,34 ettari che ospit\u00f2, nel 1814, una rappresentazione della battaglia di Trafalgar (e uno spettacolo pirotecnico), che aveva visto trionfare la flotta inglese, comandata da Horatio Nelson, sulle flotte spagnola e francese, dirette dall'ammiraglio di Napoleone, Pierre-Charles Villeneuve.\nNella seconda met\u00e0 del Ottocento, a seguito di scontri e questioni tra manifestanti e polizia (principalmente legati al Cartismo e a Edmond Beales), il \"Parks Regulamentation Act\" del 1872 stabil\u00ec la libert\u00e0 di incontro e di espressione della propria opinione nei parchi, dando cos\u00ec origine alla tradizione dello Speakers' Corner.\nTra i maggiori eventi ospitati dal parco nel corso della sua storia va ricordato che nell'Ottocento ebbe luogo la Great Exhibition del 1851, e che per l'occorrenza venne edificato il celebre Crystal Palace, prima spostato in un'altra zona della citt\u00e0 e poi distrutto da un incendio il 30 novembre del 1936.\nDurante la seconda guerra mondiale il parco venne utilizzato per il sostentamento della popolazione cittadina, soprattutto tramite la coltivazione di patate.\nDa ricordare inoltre, la Peter Pan Cup, una singolare gara di nuoto ad iscrizione libera che avviene nel Serpentine Lake il giorno di Natale, ed i cui partecipanti, oltre a brillare per la resistenza, hanno in grande maggioranza superato i 60 anni d'et\u00e0.\nGrand Entrance.\nLa \"Grand Entrance\" del parco - l'ingresso principale - fu eretta sulla base dei disegni di Decimus Burton nel 1824.\nEssa consiste di una schiera di colonna ioniche scanalate, con tre passaggi a volta per l'ingresso delle carrozze.\nL'estensione del terreno prospiciente la strada \u00e8 approssimativamente di 33 metri.\nI cancelli della \"Grand Entrance\" furono fabbricati da Sir Bramah e sono di ferro e bronzo. Il disegno consiste di una serie di decorazioni di caprifoglio greco.\nSiti di interesse.\nUn sito di interesse \u00e8 certamente lo Speakers' Corner, situato nell'angolo nord-orientale del parco (non distante da Marble Arch), dove ancora oggi si possono trovare delle persone che tengono discorsi ed esprimono la propria opinione, soprattutto nel fine settimana. Poi, a sud del \"Serpentine Lake\", ci\u00f2 che rimane della Rotten Row e la Fontana in memoria di Diana, principessa di Galles, una fontana anulare di pietra, inaugurata il 6 luglio 2004.\nInoltre, a sud-est del lago si incontrano il monumento londinese alle vittime dell'olocausto e il monumento alle vittime degli attentati di Londra del 2005.\nIl parco presenta vari giardini tematici (degno di nota \u00e8 il roseto, progettato dallo studio architettonico Colvin &amp; Moggridge nel 1994) e certe specie di particolare interesse botanico ed estetico.\nInfine di grande interesse sono, ai confini del parco, i due archi trionfali, Wellington Arch, a sud-est, e Marble Arch a nord-est.\nLa foto per la copertina dell'album \"Beatles for Sale\" fu scattata ad Hyde Park nell'autunno del 1964.\nServizi nel parco.\nIl parco, che dal 1867 \u00e8 l'unico parco reale londinese controllato dalla \"Polizia Metropolitana\", presenta al suo interno, oltre ad una stazione della polizia, anche attivit\u00e0 commerciali, bar, campi sportivi, parchi gioco e diversi centri. Lungo il lago sono presenti pi\u00f9 punti di ristorazione e di relax, affacciati sull'acqua.\nIn certi periodi dell'anno sono disponibili in diversi punti del parco sedie sdraio e ombrelloni, oltre ad offrire la possibilit\u00e0 di fare il bagno dai pontili. Inoltre \u00e8 presente un centro sportivo dedicato al tennis, e servizi di affitto imbarcazioni.\nConcerti celebri.\nIl parco \u00e8 stato anche la sede di molti concerti rock, ed ha ospitato, tra gli altri, Jethro Tull (1968), Blind Faith (1969), The Rolling Stones (1969 e 2013), King Crimson (1969), Pink Floyd (1970), Roy Harper (1971), l'artista che si \u00e8 esibito pi\u00f9 volte all'Hyde Park, 7 volte.\nI Queen hanno suonato qui in uno dei loro pi\u00f9 famosi spettacoli, nel 1976. Ufficialmente il concerto fu seguito da 225.000 persone.\nSuccessivamente vi si sono esibiti Cliff Richard (1999), Bon Jovi (2003), i Red Hot Chili Peppers (2004) e i Foo Fighters (2006), The Killers e Bruce Springsteen (2009, 2012, 2013), Pearl Jam (2010), Paul McCartney (2015).\nIl parco \u00e8 stata anche sede del Live 8 nel 2005 e dal 2006 al 2010 ha ospitato l'Hard Rock Calling.\nNel 2009, i Blur hanno celebrato la loro reunion con un doppio concerto il 2 e 3 luglio.\nIl 17 luglio 2012 il parco ha ospitato la data londinese del MDNA Tour di Madonna che si \u00e8 esibita davanti a un pubblico sold-out di 54.000 persone.\nIl 2 luglio 2017 i Green Day si sono esibiti all'Hyde Park davanti a 65.000 fans."}
{"id": "586127", "revid": "729019", "url": "https://it.wikipedia.org/wiki?curid=586127", "title": "Ipossia", "text": "L'ipossia \u00e8 una condizione patologica determinata da una carenza di ossigeno nell'intero organismo (ipossia generalizzata) o in una sua regione (ipossia tissutale). Il segno pi\u00f9 tipico dell'ipossia tissutale \u00e8 il pallore della cute o delle mucose in sedi specifiche quali il palmo della mano, il padiglione auricolare, la mucosa dell'interno delle labbra e la congiuntiva palpebrale. Essa genera solitamente sincope.\nDescrizione.\nLa persona colpita non riesce a rendersi conto delle condizioni del suo stato. Questo pu\u00f2 generare una sopravvalutazione delle proprie ridotte capacit\u00e0 percettive, che possono essere anche fatali. I primi tessuti a risentire della mancanza o del calo di ossigeno sono i tessuti nervosi, in particolare il cervello, l'apparato visivo e quello uditivo, lo scarso apporto di ossigeno al cervello provoca una percezione sbagliata dei colori e scotoma.\nInoltre l'individuo pu\u00f2 perdere (o confondere) la sensazione di caldo e freddo: per esempio spesso accade che sopra gli 8000 metri (dove l'ossigenazione \u00e8 ridotta a causa della bassa pressione) pu\u00f2 credere di avere caldo quando la temperatura esterna \u00e8 inferiore a -50\u00a0\u00b0C. Il soggetto colpito da ipossia non \u00e8 in grado di prevedere i sintomi, a meno che non venga messo al corrente del suo stato. Inoltre egli percepisce l'aria pi\u00f9 povera o priva di ossigeno o con minor pressione barometrica (rarefazione) esattamente come l'aria con ossigeno.\nSe il paziente presenta un basso contenuto di ossigeno nel sangue, si parla invece di ipossiemia. Un'ipossia determinata da totale mancanza di ossigeno \u00e8 detta infine anossia.\nSi parla di \"ipossia citotossica\" quando viene ostacolato il trasporto intracellulare di ossigeno, come nel caso di avvelenamento da cianuro. La \"ipossia eucapnica\", infine, si verifica quando la pressione parziale arteriosa dell'anidride carbonica nel sangue \u00e8 entro valori ritenuti normali.\nUn segno di ipossia \u00e8 individuabile con l'esame emogasanalitico: si definisce ipossia quando la concentrazione parziale di ossigeno \u00e8 inferiore a 60 mmHg.\nCi sono altri tipi di ipossia: la \"ipossia anemica\" quando manca il trasportatore di ossigeno, quindi manca l'emoglobina oppure mancano i globuli rossi. La \"ipossia ischemica\" quando c'\u00e8 un mancato apporto di sangue ad un tessuto.\nUna causa dell'ischemia \u00e8 l'aterosclerosi (si forma una placca rigida all'interno delle arterie che altera le loro capacit\u00e0 elastiche; questa placca pu\u00f2 portare all'occlusione dell'arteria e infine, questa occlusione causa ischemia). L'ischemia rappresenta, inoltre, una delle cause pi\u00f9 frequenti dell'infarto. L'infarto pi\u00f9 comune \u00e8 quello del miocardio dove si ha la necrosi di porzioni pi\u00f9 o meno estese di tessuto cardiaco dovuta all'occlusione di un'arteria coronaria.\nI sintomi dell'ipossia consistono in: stanchezza e sonnolenza, nausea, cefalea, errori di valutazione, lentezza di ragionamento, diminuzione della forza muscolare, convulsioni, tachipnea, cianosi delle labbra (dovuta alla presenza di sangue non ossigenato), ritardo dei tempi delle reazioni nervose.\nVi sono tuttavia condizioni nelle quali l\u2019ossigeno \u00e8 meno disponibile oppure non pu\u00f2 essere completamente utilizzato a livello cellulare.\nIn questi casi si vengono a determinare i vari quadri di ipossia, termine con il quale si definisce la carenza di ossigeno a disposizione delle cellule.\nRiconosciamo quattro differenti tipi di ipossia:\nMeccanismo.\nUna ridotta concentrazione di ossigeno attiva l'HIF (\"Hypoxia Inducible Factor\"), un fattore trascrizionale sensibile all'ossigeno. Questo transmigra nel nucleo cellulare dove si lega all'HRE (\"Hypoxia Response Promoter Element\") promuovendo la trascrizione di VEGF e NF-\u03baB."}
{"id": "586129", "revid": "580", "url": "https://it.wikipedia.org/wiki?curid=586129", "title": "Magutt", "text": ""}
{"id": "586137", "revid": "123281615", "url": "https://it.wikipedia.org/wiki?curid=586137", "title": "Incrociatore missilistico", "text": "Le navi classificabili come incrociatori missilistici (hull classification symbol: CG) sono grandi incrociatori generalmente oltre le 5.000 tonnellate, che possiedono un pesante armamento basato su missili. Generalmente sono dedicate alla difesa aerea, ma non sono mancate unit\u00e0 antinave, antisommergibile, antiaeree e persino lanciamissili balistici nucleari.\nLa prima unit\u00e0 di questo tipo ad entrare in servizio in una Marina europea fu l'incrociatore italiano Garibaldi, seguito dal Vittorio Veneto (550). Le prime unit\u00e0 sovietiche della categoria sono state le Classe Kynda, armate con 16 missili antinave a lungo raggio. L'ultimo incrociatore missilistico della Marine nationale fu la Colbert (C 611), ritirata dal servizio nel 1991.\nLe uniche in servizio in gran numero sono le 22 unit\u00e0 della , gli ultimi incrociatori missilistici della US Navy, mentre le ultime unit\u00e0 russe sono tre incrociatori e due .\nLa maggiorazione delle dimensioni delle navi di classe inferiore, come le fregate missilistiche o cacciatorpediniere lanciamissili, e la miniaturizzazione dell'elettronica ha ridotto l'esigenza di navi di grandi dimensioni, come queste imbarcazioni da circa 10.000 tonnellate."}
{"id": "586141", "revid": "12379", "url": "https://it.wikipedia.org/wiki?curid=586141", "title": "Antonio Veniero", "text": ""}
{"id": "586142", "revid": "1573940", "url": "https://it.wikipedia.org/wiki?curid=586142", "title": "Certosa della Losa", "text": "La certosa della Losa \u00e8 un'abbazia certosina della Val di Susa, ormai inattiva.\nStoria.\nLa certosa della Losa fu il primo monastero certosino in Val di Susa (anno 1191). Sorse presso la Losa (a monte di Gravere) circa un secolo dopo la fondazione della \"Grande Chartreuse\" (1084), sulla base di un antico insediamento monastico abbandonato durante le invasioni saracene.\nQuesta sistemazione fu lasciata gi\u00e0 1198, quando i monaci decisero di trasferirsi presso la certosa di Montebenedetto.\nAttualmente della certosa sopravvive solo la piccola chiesa abbaziale."}
{"id": "586143", "revid": "287204", "url": "https://it.wikipedia.org/wiki?curid=586143", "title": "Certosa di Montebenedetto", "text": "La certosa di Montebenedetto \u00e8 un'abbazia certosina della valle di Susa, ormai inattiva.\nStoria.\nLa fondazione di Montebenedetto risale al 1198 ad opera dei monaci della certosa della Losa. Lo spostamento della comunit\u00e0, resosi necessario, verso un luogo pi\u00f9 isolato e pi\u00f9 adatto alle regole della vita certosina, fu reso possibile grazie alle terre ottenute dal conte Tommaso di Moriana.\nNel 1205 la certosa, gi\u00e0 proprietaria della valle dell'Orsiera, acquis\u00ec i terreni di Banda, situati ad una quota inferiore e maggiormente accessibili.\nLa certosa divenne l'insediamento definitivo dei monaci certosini, per i successivi 300 anni. Costruito con i criteri pi\u00f9 tradizionali della regola certosina, presenta una Casa Alta, il vero cuore religioso della certosa, e una Casa Bassa, posta a valle della precedente, abitata dai religiosi che si dedicavano in prevalenza alla attivit\u00e0 manuali. Nel XIV secolo con alterne vicende la Certosa fu vicina alla famiglia feudale che dominava la media valle di Susa, i Bertrandi. Nel corso del XV secolo aumentarono le pressioni interne per il trasferimento a valle della comunit\u00e0. nel 1473 una disastrosa piena del torrente Gravio interess\u00f2 l'intero complesso, distruggendo quasi del tutto la Casa Alta (rimase in piedi solo la piccola chiesa) e provocando una imponente frana che trascin\u00f2 la Casa Bassa 50 metri pi\u00f9 a valle. Entro il 1498 i monaci si stabilirono presso la certosa di Banda, pi\u00f9 a valle, gi\u00e0 divenuta nel corso dello stesso secolo il loro centro economicamente pi\u00f9 importante, grazie alla vicinanza del fondovalle con terre pi\u00f9 ricche e produttive. Dopo questa data i resti del complesso di Montebenedetto furono ridotti a \"grangia\" e venne utilizzata come cascina.\nGrazie alla creazione del Parco naturale Orsiera-Rocciavr\u00e8, nel 1987 vennero avviati lavori di restauro e consolidamento, in modo particolare della chiesa abbaziale. Il pavimento originale, ancora presente, venne protetto nel 1990, da un pavimento ligneo soprastante. All'interno \u00e8 presente una piccola mostra permanente sulla storia dell'ordine certosino e del monachesimo. Terminati i restauri nel 2000, negli anni successivi si \u00e8 provveduto al recupero delle strutture circostanti, con la creazione anche di una piccola foresteria per gli escursionisti. La certosa infatti si trova attualmente sul percorso GTA del Tour dell'Orsiera e a poca distanza dal Sentiero dei Franchi, ed \u00e8 inoltre raggiungibile da fondo valle grazie a diversi sentieri escursionistici.\nCollocazione e struttura.\nMontebenedetto \u00e8 situata a 1.150 m d'altitudine, in una radura circondata dai boschi, vicino al rio Fontane. \u00c8 compresa nel comune di Villar Focchiardo. Di propriet\u00e0 della Regione Piemonte, \u00e8 gestita dal parco Alpi Cozie.\nLa parte meglio conservata della certosa \u00e8 la chiesa abbaziale (edificata in stile romanico nel XIII secolo). I chiostri grande e piccolo, le celle e la correria o furono danneggiate dall'alluvione o caddero in rovina in seguito all'abbandono."}
{"id": "586145", "revid": "1573940", "url": "https://it.wikipedia.org/wiki?curid=586145", "title": "Certosa di Banda", "text": "La certosa di Banda \u00e8 un'abbazia certosina di Villar Focchiardo, comune della valle di Susa in Provincia di Torino, ormai inattiva.\nStoria.\nBanda nacque come possedimento della certosa di Montebenedetto nel 1205, e rispetto a quest'ultima acquis\u00ec progressivamente importanza grazie alla vicinanza con il fondovalle ed alla coltivazione della vite e del castagno. Qui si curavano i monaci della certosa superiore, e si ricevevano le personalit\u00e0 che desideravano salirvi.\nDopo l'alluvione di Montebenedetto nel 1473, l'intera comunit\u00e0 monastica si trasfer\u00ec a Banda (1498), e quella che prima era una \"grangia\" acquis\u00ec lo status di Certosa.\nNel 1598 i monaci si trasferirono ad Avigliana, ma nel 1630 Carlo Emanuele I fece distruggere il loro convento per costruire dei bastioni difensivi per la citt\u00e0, e furono costretti a tornare a Banda.\nNel 1647 la comunit\u00e0 si trasfer\u00ec definitivamente presso la certosa reale di Collegno, e Banda inizi\u00f2 a cadere progressivamente in rovina.\nAttualmente il complesso, nel comune di Villar Focchiardo, \u00e8 in stato di abbandono. La chiesa abbaziale presenta un coro ligneo in cattivo stato di conservazione, e le celle ed il chiostro o sono in rovina o sono stati, nei secoli, incorporati fra le abitazioni della borgata."}
{"id": "586151", "revid": "1940823", "url": "https://it.wikipedia.org/wiki?curid=586151", "title": "American Psycho (romanzo)", "text": "American Psycho \u00e8 un romanzo di Bret Easton Ellis del 1991, pubblicato in Italia da Bompiani.\nTrama.\nNew York, met\u00e0 anni '80. Patrick Bateman, yuppie di Wall Street ventisettenne, laureato alla prestigiosa Universit\u00e0 di Harvard, lavora a Wall Street ed ha una fidanzata ricca, attraente e superficiale, delle amanti altrettanto superficiali e una cerchia di amici e colleghi assolutamente identici a lui, tant'\u00e8 che viene continuamente scambiato per l'uno o l'altro. Giudica le persone che gli gravitano attorno a seconda di quali abiti indossano (tutti capi firmati, come i suoi, e dei quali lui riconosce a colpo sicuro lo stilista e che descrive minuziosamente), fa lunghe sessioni di ginnastica nella palestra pi\u00f9 esclusiva, beve \"venti litri di acqua Evian al giorno\" e trascorre notti a base di sesso, alcol e cocaina nei locali pi\u00f9 esclusivi di Manhattan, annoiandosi per\u00f2 regolarmente. La mattina \u00e8 quindi scandita dal lavoro in ambito finanziario, mentre la sera \u00e8 all'insegna di ristoranti di lusso, feste in appartamento e locali notturni.\nLe luci, i colori, i suoni, le immagini patinate sono il ritratto degli anni '80. Ma la vita di Bateman \u00e8 scandita da ritmi incalzanti e deliranti, e soprattutto da folli ossessioni: riuscire a prenotare un tavolo al \"Dorsia\", il ristorante pi\u00f9 frequentato dal suo idolo Donald Trump, saperne di pi\u00f9 sul misterioso \"Portafoglio Fisher\" gestito dallo scaltro collega Paul Owen, noleggiare in continuazione, in modo maniacale, la videocassetta del film pornografico \"Inside Lydia Ass\", non perdere una puntata del \"Patty Winters Show\" dedicato ai pi\u00f9 variegati casi umani.\nNel corso del romanzo per\u00f2 emerge, dapprima con minuscoli indizi, e poi via via con scene sempre pi\u00f9 dirette, il fatto che di notte il ricco e elegante \"ragazzo della porta accanto\" si trasforma in un mostro omicida, in un torturatore freddo, metodico e spietato. A tal punto che la routine quotidiana, la vita in un lusso privo di contenuti e gli istinti e le pulsioni pi\u00f9 terribili si fondono in un cocktail micidiale, emblematico del vuoto valoriale tipici di quel periodo e di quel gruppo sociale.\nTrasposizione cinematografica.\nNel 2000 \u00e8 uscito l'omonimo film diretto da Mary Harron per la Universal Pictures, con Christian Bale nella parte di Bateman. La sceneggiatura, di Guinevere Turner e Mary Harron, vede l'omissione dello humour nero che pervade il romanzo e di alcuni degli episodi pi\u00f9 cruenti, la variazione di alcuni contesti (l'episodio dei biglietti da visita \u00e8 ambientato negli uffici della Pierce&amp;Pierce), e dei nomi di alcuni personaggi.\nIl film ha visto il suo debutto al Sundance Film Festival del 2000, e ha ricevuto critiche positive dalla stampa internazionale, tra cui il \"New York Times\"."}
{"id": "586162", "revid": "125287097", "url": "https://it.wikipedia.org/wiki?curid=586162", "title": "Ben Kingsley", "text": "Ha iniziato la sua carriera nel teatro, come membro della Royal Shakespeare Company. Ha raggiunto la notoriet\u00e0 grazie all'interpretazione del Mahatma Gandhi nel film omonimo del 1982, ruolo che gli \u00e8 valso numerosi premi, tra cui l'Oscar al miglior attore, il BAFTA al miglior attore protagonista e il Golden Globe per il miglior attore in un film drammatico.\n\u00c8 stato candidato altre tre volte all'Oscar, nel 1992 e nel 2002 come miglior attore non protagonista rispettivamente per \"Bugsy\" e \"Sexy Beast - L'ultimo colpo della bestia\", e nel 2004 come miglior attore per \"La casa di sabbia e nebbia\". Tra le molte interpretazioni dei suoi oltre cinquant'anni di carriera si ricordano anche quelle in \"Tradimenti\" (1983), \"Schindler's List - La lista di Schindler\" (1993), \"La morte e la fanciulla\" (1994), \"Slevin - Patto criminale\" (2006), \"Shutter Island\" (2010), \"Hugo Cabret\" (2011), \"Iron Man 3\" (2013) e \"Il libro della giungla\" (2016).\nNel 2002 \u00e8 stato fatto cavaliere a Buckingham Palace per i suoi contributi al cinema e al teatro britannico.\nBiografia.\nKingsley nasce come Krishna Pandit Bhanji il 31 dicembre 1943 a Snainton, nei pressi di Scarborough, North Yorkshire.\nSuo padre, Rahimtulla Harji Bhanji, \u00e8 un medico indiano nato nel 1914 in Kenya (dove il nonno, un mercante di spezie, si era trasferito per lavoro), da una famiglia khoja originaria del Gujarat. Sua madre, Anna Lyna Mary Goodman, \u00e8 un'attrice inglese degli anni venti e trenta, nata fuori dal matrimonio nel 1914 da una commerciante di tessuti inglese e un immigrato ebreo-tedesco proveniente dalla Russia. Il padre morir\u00e0 nel 1968, mentre la madre nel 2010.\nKingsley cresce a Pendlebury, vicino a Manchester, dove frequenta la Manchester Grammar School; uno dei suoi compagni di classe \u00e8 il futuro attore Robert Powell. Mentre studia al Pendleton College, Kingsley s'interessa sempre di pi\u00f9 al teatro e, all'et\u00e0 di diciannove anni, dopo aver assistito a una rappresentazione del \"Riccardo III\" di Shakespeare con protagonista Ian Holm, decide di intraprendere la carriera di attore.\nCarriera.\nNel 1967, appena ventenne, fa il suo esordio sul palco a West End all'Aldwych Theatre. Seguendo il consiglio del padre, si rivolge all'anagrafe, temendo che il suo nome straniero potrebbe precludergli una carriera di successo. Ispirandosi al soprannome di suo padre al college, Benji, e a quello di suo nonno come commerciante, King Cloves, cambia il suo nome in Ben Kingsley. Viene notato dal manager e produttore discografico Dick James, che si offre di trasformarlo in una pop star; Kingsley tuttavia si unisce alla Royal Shakespeare Company e nei quindici anni successivi persegue senza interruzioni una carriera teatrale, esordendo a Broadway nel 1971. Nel 1977 viene diretto da Peter Hall nella rappresentazione del \"Volpone\" di Ben Jonson al Royal National Theatre, nel ruolo di Mosca. Lo stesso anno, interpreta Demetrio nella pluripremiata rappresentazione di \"Sogno di una notte di mezza estate\" diretta da Peter Brook. Nel 1982 interpreta Willy Loman in una produzione australiana di \"Morte di un commesso viaggiatore\", affiancando Mel Gibson.\nParallelamente, Kingsley esordisce in televisione nella seconda met\u00e0 degli anni sessanta. Uno dei suoi primi ruoli \u00e8 quello di Ron Jenkins nella soap opera \"Coronation Street\" tra il 1966 e il 1967, mentre nel 1972 esordisce sul grande schermo con un ruolo di supporto nel thriller \"Gli ultimi sei minuti\". Negli anni successivi appare in numerose serie televisive, tra cui \"Crown Court\", dove interpreta un avvocato, e \"The Love School\", in cui interpreta il poeta Dante Gabriel Rossetti, e film per la televisione, tra cui \"Hard Labour\" di Mike Leigh e \"A Misfortune\" di Ken Loach.\nNel 1982, Kingsley interpreta Mohandas Karamchand Gandhi nel film biografico \"Gandhi\", diretto da Richard Attenborough. L'attore ottiene il ruolo superando interpreti ben pi\u00f9 noti come Alec Guinness, John Hurt e Dustin Hoffman, e per prepararsi perde diversi chili e legge oltre venti tra i pi\u00f9 importanti scritti di Gandhi. Il film risulta uno dei maggiori successi al botteghino dell'anno e vince otto premi Oscar, tra cui quello per il miglior attore, consacrando definitivamente Kingsley. L'attore vince anche un Golden Globe, un BAFTA, un Kansas City Film Critics Circle Award e un National Board of Review Award per la sua interpretazione. Nel 1985, i suoi discorsi in \"Gandhi\" vengono premiati con un Grammy Award per il miglior album parlato.\nL'anno seguente appare nel film \"Tradimenti\", anch'esso candidato agli Oscar, al fianco di Patricia Hodge e Jeremy Irons. Nel 1985 interpreta il crudele sceicco Selim in \"Harem\" di Arthur Joff\u00e9. Negli anni seguenti appare in ruoli da protagonista ne \"L'isola di Pascali\" e \"Tartaruga ti amer\u00f2\", e in un ruolo minore in \"Maurice\" di James Ivory, presentato al Festival di Venezia. Nel 1988 recita in due film: nella commedia \"Senza indizio\" come Dr. John Watson dell'eccentrico Sherlock Holmes di Michael Caine, e nel biografico \"Testimony\" come Dmitrij \u0160ostakovi\u010d. In televisione, interpreta il capo dei bolscevichi nella miniserie di Damiano Damiani \"Il treno di Lenin\". Recita anche in due film italiani, \"Una vita scellerata\" (1990) di Giacomo Battiato e \"L'amore necessario\" (1991) di Fabio Carpi. Nel 1992 la sua performance nei panni del mafioso Meyer Lansky in \"Bugsy\" (1991) gli vale una seconda candidatura agli Oscar, stavolta come miglior attore non protagonista, assieme a Harvey Keitel.\nLa fama ritrovata lo fa apparire in tre film nel 1993: \"In cerca di Bobby Fischer\" di Steven Zaillian, in \"Dave - Presidente per un giorno\" di Ivan Reitman e nel pluripremiato \"Schindler's List - La lista di Schindler\" di Steven Spielberg. Il suo ruolo nel film, quello del banchiere ebreo realmente esistito Itzhak Stern, gli frutta una candidatura i premi BAFTA come miglior attore non protagonista, ed \u00e8 tutt'oggi uno dei suoi ruoli pi\u00f9 noti e apprezzati. L'anno seguente viene diretto da Roman Pola\u0144ski ne \"La morte e la fanciulla\", in cui interpreta il medico e torturatore Roberto Miranda. Nel 1995 recita in \"Specie mortale\", film fantascientifico stroncato dalla critica, ma che guadagna 113 milioni di dollari al botteghino. Nel 1996 interpreta il giullare Feste ne \"La 12\u00aa notte\", mentre nel 1997 recita in \"The Assignment - L'incarico\" e in \"Fotografando i fantasmi\" e doppia il videogioco \"Ceremony of Innocence\". Nel 1998, \u00e8 a capo della giuria al Festival di Berlino che assegna l'Orso d'oro a \"Central do Brasil\".\nNel 2000 interpreta lo sboccato criminale Don Logan in \"Sexy Beast - L'ultimo colpo della bestia\"; la sua interpretazione \u00e8 molto apprezzata dalla critica e gli vale una seconda candidatura all'Oscar al miglior attore non protagonista. Viene candidato anche ai Golden Globe, ai Boston Society of Film Critics Awards, ai Satellite Awards, ai Chicago Film Critics Association Awards, ai Los Angeles Film Critics Association Awards, ai New York Film Critics Circle Awards, ai Critics' Choice Awards, ai Screen Actors Guild Awards e agli European Film Awards. Nel 2001 vince un Globo di Cristallo al Festival internazionale del cinema di Karlovy Vary per il suo contributo al cinema mondiale. Lo stesso anno appare nel film \"Il trionfo dell'amore\", prodotto da Bernardo Bertolucci, e interpreta il padre di Anna Frank nella miniserie ABC \"La storia di Anne Frank\". Ottiene la sua quarta candidatura agli Oscar, la seconda nella categoria miglior attore protagonista, per \"La casa di sabbia e nebbia\" (2003), dove interpreta il colonnello iraniano Massoud Amir Behrani. Ottiene anche una candidatura ai Golden Globe e agli Independent Spirit Awards.\nNel 2004 recita in \"Thunderbirds\" e \"Suspect Zero\", entrambi stroncati dal pubblico e dalla critica. Viene nuovamente diretto da Polanski nell'adattamento cinematografico del 2005 di \"Oliver Twist\", nel ruolo di Fagin. Nel 2006 recita a fianco di Morgan Freeman in \"Slevin - Patto criminale\" e viene candidato ai Razzie Awards come peggior attore non protagonista per la sua interpretazione in \"BloodRayne\" (2005). Lo stesso anno viene candidato agli Emmy, ai Golden Globe e ai Satellite Awards per la sua interpretazione nel film per la televisione \"Mrs. Harris\", in cui interpreta il cardiologo Herman Tarnower, ucciso dalla sua amante Jean Harris, interpretata da Annette Bening. Sempre in televisione appare in un episodio de \"I Soprano\" nei panni di s\u00e9 stesso. Nel 2007, Kingsley interpreta un assassino polacco nella commedia \"You Kill Me\", venendo candidato ai Satellite Awards come miglior attore in un film commedia o musicale. L'anno seguente, invece, ottiene una \"tripla\" candidatura ai Razzie come peggior attore non protagonista per le sue interpretazioni in \"Fa' la cosa sbagliata\", \"War, Inc.\" e \"Love Guru\".\nNel 2010, Kingsley doppia Sabine nel videogioco targato Lionhead Studios \"Fable III\" e recita al fianco di Leonardo DiCaprio in \"Shutter Island\", diretto da Martin Scorsese, e di Jake Gyllenhaal in \"Prince of Persia - Le sabbie del tempo\", trasposizione dell'omonima serie videoludica. Nel 2011 viene diretto nuovamente da Scorsese nel fiabesco \"Hugo Cabret\", dove interpreta una versione fittizia di Georges M\u00e9li\u00e8s. L'anno seguente ritrova Sacha Baron Cohen, con cui aveva collaborato in \"Hugo Cabret\", nel film satirico \"Il dittatore\". Nel 2013 prende parte al film di supereroi \"Iron Man 3\", interpretando il \"villain\" Trevor Slattery, e recita in \"Ender's Game\". Nel 2014 interpreta il saggio ebreo Nun nel film biblico \"Exodus - Dei e re\" di Ridley Scott e il faraone Merenkahre in \"Notte al museo - Il segreto del faraone\". Sempre nel 2014 Kingsley interpreta per la seconda volta Trevor Slattery nel cortometraggio \"All Hail the King\", ed entra nel cast di celebrit\u00e0 chiamate a doppiare il remake in \"live-action\" di uno dei pi\u00f9 famosi Classici Disney, \"Il libro della giungla\", diretto da Jon Favreau e uscito nel 2016; nel film Kinsgley interpreta il ruolo della pantera nera Bagheera.\nNel 2021 torna nuovamente nel ruolo di Trevor Slattery nel film \"Shang-Chi e la leggenda dei Dieci Anelli\".\nVita privata.\nBen Kingsley \u00e8 stato sposato dal 1966 al 1972 con l'attrice televisiva Angela Morant, da cui ha avuto due figli: Jasmin e Thomas Alexis. Dal 1978 al 1992 \u00e8 stato sposato con la regista teatrale Alison Sutcliffe, da cui ha avuto due figli, Edmund e Ferdinand, entrambi attori. Nel 2003 ha sposato Alexandra Christmann; i due si sono separati nel 2005, dopo che delle foto che ritraevano la moglie in atteggiamenti intimi con un altro uomo sono trapelate su internet. Dal 2007 \u00e8 sposato con l'attrice e modella brasiliana Daniela Lavender.\nIl 1\u00ba gennaio 2002 \u00e8 stato insignito del titolo di Knight Bachelor, l'onorificenza cavalleresca pi\u00f9 alta per un civile, dalla regina Elisabetta II presso Buckingham Palace per i servigi resi al cinema e al teatro britannici. La notizia della nomina \u00e8 stata annunciata il 31 dicembre 2001, casualmente anche data del 58\u00ba compleanno dell'attore. Dopo essere stato nominato cavaliere, ha dichiarato: \"vincere un Oscar in confronto diventa insignificante [...] \u00e8 davvero qualcosa di insormontabile. Sono sempre stato affascinato dall'antico, dalla mitologia, da queste isole e dalla loro tradizione orale. Io stesso mi sento come un cantastorie e credo che ricevere il cavalierato ne sia il pieno riconoscimento.\" Notoriamente molto fiero del suo titolo, nel 2006 l'attore \u00e8 stato al centro di numerose polemiche per via della scelta di farsi accreditare come \"Sir Ben Kingsley\" in \"Slevin - Patto criminale\" e per via della sua presunta abitudine a farsi chiamare col suo titolo completo sul set e dai giornalisti. Kingsley si \u00e8 dissociato dall'avvenimento, definendolo \"un passo falso dei produttori\" e ha negato tale abitudine, dichiarando: \"Se ho mai insistito con un mio collega sul set per essere chiamato 'Sir', sono profondamente dispiaciuto e mortificato. Non ricordo di averlo mai fatto, e io tendo a non dimenticare\". Si \u00e8 poi scusato anche per situazioni simili avvenute fuori dal set, dichiarando che gli eccessi di zelo riguardanti il suo titolo erano dovuti alla sua insicurezza, originata a causa del razzismo subito nell'infanzia e durante l'inizio della carriera per via delle sue origini indiane e al rapporto di ostilit\u00e0 con la madre, attrice anch'essa, che non aveva mai accettato n\u00e9 sostenuto i suoi successi.\nNel 1984 \u00e8 stato insignito della pi\u00f9 elevata onorificenza civile indiana, il Padma Shri. Nel maggio del 2010 ha ricevuto la sua stella sulla Hollywood Walk of Fame.\nSempre impegnato in progetti etici e di solidariet\u00e0, il 27 gennaio 2015 ha tenuto il discorso ufficiale nel Giorno della Memoria, preparato dallo scrittore italiano Matteo Corradini, nel campo di concentramento di Theresienstadt durante la commemorazione internazionale \"Let My People Live\". Nonostante il suo impegno contro l'antisemitismo e il gran numero di personaggi ebrei interpretati negli anni lo abbiano erroneamente identificato come tale, Kingsley non \u00e8 ebreo. Nel 1994 ha dichiarato \"potrei anche avere un minimo di sangue [...] ebreo da parte di mia madre, ma \u00e8 una connessione talmente labile da risultare insignificante\".\nDoppiatori italiani.\nNelle versioni in italiano dei suoi film, Ben Kingsley \u00e8 stato doppiato da:\nDa doppiatore \u00e8 sostituito da"}
{"id": "586174", "revid": "830939", "url": "https://it.wikipedia.org/wiki?curid=586174", "title": "Jorge Guill\u00e9n", "text": "La sua vita trascorre parallela a quella del suo amico Pedro Salinas, al quale succedette come lettore di spagnolo alla Sorbona dal 1917 al 1923. Fu anche lettore di Spagnolo alla Universit\u00e0 di Oxford (1929-1931). Esiliato, si stabilisce negli Stati Uniti proseguendo l\u00ec la sua docenza universitaria. Da pensionato, risiede in Italia, dove contrae seconde nozze, per poi trasferirsi a Malaga.\nNel 1976 riceve il premio Miguel de Cervantes, massima onorificenza per gli scrittori di lingua spagnola. Nel 1977 riceve il Premio Internacional Alfonso Reyes. Fu nominato Hijo Predilecto de Andaluc\u00eda nel 1983, un anno prima di morire.\nAnalisi della sua opera.\nPer la sua inclinazione verso la poesia pura, alcuni critici lo considerano il discepolo pi\u00f9 diretto di Juan Ram\u00f3n Jim\u00e9nez. Guill\u00e9n si introduce tardivamente nel terreno letterario: a trentacinque anni pubblica il suo primo libro, \"C\u00e1ntico\", che sar\u00e0 ampliato in diverse edizioni.\n\"C\u00e1ntico\" fu edito per la prima volta nel 1923 nella Revista de Occidente ed \u00e8 costituito di solo 75 poesie. La versione finale, pubblicata nel 1950 a Buenos Aires, contiene 334 poesie suddivise in cinque sezioni: \u00abAl aire de tu vuelo\u00bb, \u00abLas horas situadas\u00bb, \u00abEl p\u00e1jaro en la mano\u00bb, \u00abAqu\u00ed mismo\u00bb e \u201cPleno ser\u201d. In questa opera esalta la gioia di esistere, l'armonia del cosmo, la luminosit\u00e0, la pienezza dell'essere e l'integrazione del poeta in un universo perfetto dove molte volte si fondono l'amata e paesaggio. L'ottimismo e la serenit\u00e0 pervadono le differenti poesie che compongono il libro.\nA causa della esperienza della Guerra civile spagnola, nel suo seguente libro di poesie, \"Clamor\", Guill\u00e9n prende coscienza della temporaneit\u00e0 e d\u00e0 accesso ad elementi negativi della storia: la miseria, la guerra, il dolore, la morte... Se \"C\u00e1ntico\" \u00e8 la gratitudine del poeta per la perfezione della creazione, in \"Clamor\" si spacca la fiducia nella perfezione del cosmo. Tuttavia, non \u00e8 un libro angoscioso o pessimista perch\u00e9 vi domina comunque il desiderio di vivere. Questa opera si compone di tre volumi \"Marem\u00e1gnum\" (1957), il cui nucleo centrale - \u00abLuzbel desconcertado\u00bb e \u00abLa hermosa y los exc\u00e9ntricos\u00bb - esprime carenza di armonia; \"Que van a dar en el mar\" (1960), dove viene a svilupparsi l'idea della continuit\u00e0 che somministra la morte, e \"A la altura de las circunstancias\" (1963), dove appare la lotta per ristabilire l'equilibrio.\n\"Homenaje\" fu pubblicato nel 1967. Come indica il suo titolo, Guill\u00e9n esalta le persone emerse dal mondo delle arti e le scienze usando le tecniche del monologo drammatico e dell'immagine (\"retrato\").\nCon \"Aire nuestro\" intitol\u00f3 la raccolta dei suoi tre grandi libri di poesia fino al 1968. Ancora pubblica poi \"Y otros poemas\" (1973) e \"Final\" (1982).\nLa complessit\u00e0 dell'opera poetica guilleniana risiede nel suo ideale di poesia pura, che si riassume nella: \nOpera poetica.\nHa tradotto \"Le cimeti\u00e8re marin\", di Paul Val\u00e9ry (M., Paris, Bs. As., 1930). Premio Miguel de Cervantes 1976.\nRiconoscimenti.\nNel 1977, l'Accademia Nazionale dei Lincei gli conferisce il Premio Internazionale Feltrinelli di Poesia."}
{"id": "586175", "revid": "1305772", "url": "https://it.wikipedia.org/wiki?curid=586175", "title": "Art Pepper", "text": "Biografia.\nArt Pepper \u00e8 stato una sorta di leggenda nel panorama jazz degli anni cinquanta. Vita privata e musicale non avevano confini: l'una confluiva nell'altra in maniera devastante.\nIncideva nell'intervallo temporale tra un'entrata e un'uscita dal carcere a causa di problemi con la droga. La sua musica, influenzata agli inizi da Charlie Parker, seppe trovare una strada e un suono proprio. Art Pepper esordisce suonando con band di colore a Los Angeles. Viene scritturato dall'orchestra di Benny Carter e poi da quella di Stan Kenton (1947-1952). In questo periodo incominciano i problemi con la droga.\nNei primi anni cinquanta incide sia come leader sia come session man, ma il momento pi\u00f9 fortunato \u00e8 dal 1957 al 1960. Dopo viene il buio del carcere e lo smarrimento tecnico: inizia ad imitare il sassofono di John Coltrane e a deludere i suoi fans. Nel 1968 registra con Buddy Rich ma si ferma per un grave malanno. Ritorna sulle scene nel 1975, grazie anche all'aiuto della moglie, e tra concerti e incisioni ritrova la \"forma musicale\".\nI lavori migliori verranno fuori tra la fine degli anni settanta e gli anni ottanta. \"Straight Life\", libro autobiografico, documenta ampiamente la sua vita vissuta sempre ai limiti.\nDiscografia.\nDiscografia da leader selezionata suddivisa per anni:"}
{"id": "586176", "revid": "1543377", "url": "https://it.wikipedia.org/wiki?curid=586176", "title": "Bedtime Stories (Madonna)", "text": "Bedtime Stories \u00e8 il sesto album discografico della cantautrice statunitense Madonna, pubblicato nel 1994 dalla Maverick Records e dalla Sire Records. Per la produzione del disco la popstar collabor\u00f2 con Dallas Austin, Babyface e Nellee Hooper. Con questo lavoro Madonna addolc\u00ec la sua immagine, pesantemente criticata con la pubblicazione, nel 1992, dell'album \"Erotica\" e del libro \"Sex\". Il successo del singolo \"I'll Remember\", estratto dalla colonna sonora del film \"110 e lode\", nel 1994, segn\u00f2 l'inizio di questa trasformazione.\nAntefatti.\nNel 1992, Madonna pubblica il controverso libro Sex e il suo quinto album discografico Erotica. Il disco conteneva canzoni che facevano esplicito riferimento al sesso, mentre il libro conteneva immagini sessualmente esplicite e fantasie voyeuristiche. Nel frattempo, Madonna recita anche nel thriller erotico Body of Evidence - Il corpo del reato, provocando sentimenti di insoddisfazione e contrariet\u00e0 tra gli ammiratori, e forti critiche da parte dei critici, che definiscono finita la carriera di Madonna. Da quel momento Madonna decide di reinventare se stessa, per ritornare in sintonia con i suoi fans e riparare il danno che la sua immagine provocatoria aveva causato alla sua carriera. In varie interviste Madonna stessa si \u00e8 fermata a commentare il periodo pi\u00f9 controverso della sua carriera musicale, dichiarando di essersi sentita fraintesa: \"[Attraverso la mia musica] ho provato di spiegare quanto sia importante sentirsi bene con se stessi ed esplorare la propria sessualit\u00e0, ma la gente ha preso le mie parole come un invito a uscire e fare sesso con tutti, come se io fossi qui a guidarvi a fare questo. Cos\u00ec ho deciso di lasciar perdere. Il sesso \u00e8 un argomento cos\u00ec tab\u00f9 ed \u00e8 una distrazione che preferisco non offrire pi\u00f9. Per questo scopo fu prodotta una canzone, che fu inclusa nella colonna sonora del film 110 e lode del 1994. La canzone ottenne un giudizio positivo da parte della critica, e segn\u00f2 un passo di riavvicinamento tra la cantante e il suo pubblico. Madonna sosteneva che il suo obiettivo \u00e8 far parlare la musica da se, affermando di non essere pi\u00f9 interessata a rilasciare molte interviste o a ritrovarsi nelle copertine dei giornali. Tuttavia, nello stesso periodo, Madonna venne invitata per una intervista al David Letterman Show, provocando nuove polemiche. Questa puntata, infatti, fu oggetto di tante critiche e di censura, perch\u00e9 la cantante pronunci\u00f2 per ben quattordici volte la parola \"fuck\" nel corso dell'intervista. Questa puntata, malgrado le critiche, fu vista da milioni di telespettatori, divenendo una delle puntate pi\u00f9 viste del programma.\nDescrizione.\n\"Bedtime Stories\" \u00e8 un album pop con una marcata influenza Contemporary R&amp;B. I temi principalmente trattati in \"Bedtime Stories\" sono l'amore e il dolore, come nel precedente Erotica, ma qui vengono affrontati con toni pi\u00f9 pacati e un approccio meno sessuale e pi\u00f9 spirituale. Il disco ricevette critiche positive da parte dei critici musicali, lo descrissero come \"autobiografico\", riferendosi, in particolare, alla canzone \"Human Nature\", in cui Madonna parla delle critiche ricevute pochi anni prima. Madonna stessa afferm\u00f2 che l'album \u00e8 \"molto personale e romantico\". \"Bedtime Stories\" fu un grande successo commerciale per Madonna. Raggiunse, infatti, la posizione numero tre della classifica generale di \"Billboard\", fu certificato triplo disco di platino dalla Recording Industry Association of America, raggiunse le prime cinque posizioni in molti paesi e fu candidato, come \" Migliore album pop\", alla 38\u00aa edizione dei Grammy Award del 1995.\nMadonna, per la produzione dell'album, collabora con i produttori Nellee Hooper, Dallas Austin, Dave \"Jam\" Hall, e Babyface. Inizialmente, Madonna lavora con Shep Pettibone, con cui aveva prodotto il suo quinto album in studio, Erotica, nel 1992. Tuttavia, presto si rese conto che si stava producendo qualcosa di molto simile ad Erotica, e questo non le piaceva. A quel tempo a Madonna piaceva la canzone When Can I See You di BabyFace, e Madonna mostra interesse a lavorare con lui, dal momento che per il suo nuovo disco aveva intenzione di produrre pi\u00f9 ballate. La collaborazione tra i due port\u00f2 alla produzione di \"Forbidden Love\" e \"Take a Bow\". Madonna collabora anche con la celebre artista eclettica islandese Bj\u00f6rk per la canzone che d\u00e0 il titolo all'album, \"Bedtime Story,\" una ballata dark alternativo-sperimentale.\n\"Bedtime Stories,\" in generale, si discosta dagli ultimi lavori della cantante, presentando atmosfere \"glamour\" e sofisticate, meno dance e pi\u00f9 romantiche. In questo frangente, in cui Madonna conclude la \"fase sex\" per iniziare il periodo pi\u00f9 elegante e soft della sua carriera, e che comprender\u00e0 anche la raccolta di ballate Something to Remember ed il film Evita.\nIl brano di apertura dell'album \u00e8 \"Survival\". Si tratta di un brano funky il cui testo evoca testi delle canzoni del passato, ad esempio \"Angel\" o \"Live to Tell\" (I am gonna be living to tell), e in cui la cantante fornisce una libera descrizione delle pesanti critiche a cui \u00e8 stata sottoposta da parte dei media. La seconda canzone dell'album \u00e8 \"Secret\", che inizia con la sola voce di Madonna, accompagnata da una chitarra ritmica. Nel brano Madonna parla di amore, sostenendo che la sua felicit\u00e0 dipende dal suo amore: \"La felicit\u00e0 dipende da te\", affermando per\u00f2 che \"il suo amore ha un segreto\" senza svelare, per\u00f2, quale possa essere questo segreto. Nel brano successivo, \"I'd rather be your lover\", Madonna desidera un uomo impossibile da raggiungere, attraverso processi di negoziazione: \"Potrei essere tua sorella, / potrei essere tua madre / Potremmo essere amici / potrei anche essere tuo fratello, ma preferirei essere la tua amante\". Verso la met\u00e0 del brano troviamo una pausa rap cantata dal cantante Meshell Ndegeocello. La quarta traccia dell'album \"Don't Stop\" \u00e8 caratterizzata dal ritmo pulsante del basso accompagnato dal suono degli archi. Il testo ripete l'invito di Madonna a\" non smettere di muoversi\" e di continuare a muoversi e divertirsi. La quinta traccia, \"Inside of Me\", \u00e8 dedicata alla madre. Madonna nel coro canta con una voce ansimante \"Anche se te ne sei andata, l'amore continua\". La canzone che segue \"Human Nature\" \u00e8 stata scritta in risposta ai toni aspri e infuocati con cui i critici avevano stroncato l'album Erotica. Nella canzone Madonna sostiene di non aver rimpianti per ci\u00f2 che ha fatto precedentemente e ripete pi\u00f9 volte di non volersi scusare. Sottovoce la cantante continua a dire a se stessa: \"esprimi te stessa, non reprimere te stessa\" Nel settimo brano \"Forbidden Love\" Madonna paragona il rifiuto ad un afrodisiaco e respinge qualsiasi rapporto non toccato dal tab\u00f9. La traccia otto, \"Love Tried to Welcome Me\", \u00e8 una ballata che le viene ispirata da una spogliarellista che la cantante incontr\u00f2 in un locale, e che ha una perversione per l'abbandono. La donna afferma di essere \"attratta dalla tristezza\" e che \" la solitudine non \u00e8 mai stata una estranea\". Il seguente brano \u00e8 \"Sanctuary\". Nel testo, Madonna cita la poesia di Walt Whitman \"Vocalist\", e mette a confronto amore e morte. Musicalmente la canzone ha un suono tecno. La fine della canzone apre l'intro della successiva \"Bedtime Story\", una canzone elettronica in cui Madonna sostiene che \"le parole sono inutili\", specialmente le frasi, queste non rappresentano nulla, come possono esprimere quello che sento?\" L'ultima canzone del disco, \"Take a Bow\", \u00e8 una ballata pop. Il ritornello esprime il tema del dire addio ad un amante che ha dato l'amore per scontato. Il titolo gioca sul verso della canzone \"tutto il mondo \u00e8 un palcoscenico nel quale ognuno ha la propria parte\", che \u00e8 un riferimento al verso della commedia di William Shakespeare As You Like It \"Tutto il mondo \u00e8 un palcoscenico, e tutti gli uomini e donne sono semplici attori.\nPromozione.\nAl fine di promuovere l'Album, Madonna si \u00e8 esibita all'American Music Awards del 1995 e al BRIT Award dello stesso anno.\nMadonna present\u00f2 Take A Bow in anteprima al Festival di Sanremo del 1995, condotto quell'anno da Pippo Baudo insieme ad Anna Falchi e Claudia Koll. \"Take a Bow\" fu un grande successo. Il single \u00e8 rimasto in testa alle classifiche della Billboard Hot 100 per ben 7 settimane consecutive ed \u00e8, ad oggi, il maggior successo di Madonna negli Stati Uniti.\n\"Bedtime Stories\" \u00e8 stato il primo ed unico album di Madonna a non essere stato supportato da un tour, principalmente a causa del ruolo di protagonista assunto da Madonna per il musical Evita.\nSingoli Ufficiali.\nDall'album \"Bedtime Stories\" sono stati estratti quattro singoli ufficiali:\nSingoli Promozionali.\nInoltre furono pubblicati promozionalmente i singoli:\nAccoglienza e successo commerciale.\n\"Bedtime Stories\" ha venduto 9 milioni di copie in tutto il mondo ed \u00e8 stato ben accolto dalla critica, segnando il ritorno di Madonna sulle scene musicali dopo il controverso e criticato album \"Erotica\".\n\"Bedtime Stories\" si \u00e8 piazzato terzo nella classifica statunitense dove \u00e8 stato certificato con 3 dischi di platino, secondo nella classifica del Regno Unito e in quella italiana, e primo in Australia; inoltre ha ricevuto una nomination ai Grammy senza per\u00f2 aggiudicarsi il premio."}
{"id": "586178", "revid": "33163", "url": "https://it.wikipedia.org/wiki?curid=586178", "title": "Dirty pair", "text": ""}
{"id": "586182", "revid": "80368", "url": "https://it.wikipedia.org/wiki?curid=586182", "title": "Morti viventi", "text": ""}
{"id": "586186", "revid": "99198551", "url": "https://it.wikipedia.org/wiki?curid=586186", "title": "Charles Blackman", "text": "Lasci\u00f2 gli studi a tredici anni (alcune fonti dicono quindici) e lavor\u00f2 come illustratore presso il quotidiano \"Sydney Sun\", mentre contemporaneamente frequentava le scuole serali dello East Sydney Technical College (1943-46)."}
{"id": "586187", "revid": "125820787", "url": "https://it.wikipedia.org/wiki?curid=586187", "title": "Nazionale di calcio del Turkmenistan", "text": "La nazionale di calcio del Turkmenistan (T\u00fcrkmenistany\u0148 Milli Futbol \u00ddygyndysy) \u00e8 la squadra calcistica che rappresenta il Turkmenistan ed \u00e8 posta sotto l'egida della Federazione calcistica del Turkmenistan.\nConta due partecipazioni alla fase finale della Coppa d'Asia, nel 2004 e 2019, dove \u00e8 stata eliminata in entrambe le edizioni al primo turno.\nNella classifica mondiale della FIFA, istituita nell'agosto 1993, vanta quale miglior piazzamento l'86\u00ba posto nell'aprile 2004, mentre il peggiore piazzamento \u00e8 il 174\u00ba posto del settembre 2007. All'aprile 2021 occupa il 130\u00ba posto della graduatoria.\nStoria.\nDopo l'indipendenza del paese dall'Unione Sovietica, riconosciuta il 26 dicembre 1991, la nazionale maggiore turkmena esord\u00ec perdendo per 1-0 il 1\u00ba giugno 1992 ad Almaty contro il , anch'esso all'esordio assoluto, in una gara valida per la Coppa dell'Asia Centrale. Nel torneo, che vide una sola edizione, i turkmeni affrontarono anche le rappresentative degli altri stati viciniori: , e .\nNel 2003 il Turkmenistan riusc\u00ec a qualificarsi alla fase finale della Coppa d'Asia 2004 grazie al primo posto nel girone con , e . Nell'aprile 2004 raggiunse l'86\u00ba posto nel ranking FIFA, miglior piazzamento nella storia della nazionale turkmena nella graduatoria. Nel dicembre di quell'anno, nell'andata del turno preliminare di qualificazione AFC al , il Turkmenistan batt\u00e9 per 11-0 l' ad A\u015fgabat con triplette di Begen\u00e7 Kuli\u00fdew e Rejepmyrat Agaba\u00fdew, doppietta di Guwan\u00e7muhammet Owekow e gol di Nazar Ba\u00fdramow, Omar Berdi\u00fdew e Didarkly\u00e7 Urazow. Nella partita di ritorno vinse per 0-2 con doppietta di Begen\u00e7 Kuli\u00fdew. Nello stesso mese raggiunse il 99\u00ba posto nel ranking FIFA. Nella fase finale della Coppa d'Asia, che si svolse in Cina, la compagine turkmena fu inserita in un raggruppamento , e . Dopo due sconfitte e un pareggio (contro i sauditi) fu eliminata al primo turno.\nNel febbraio 2010 fu ingaggiato l'allenatore \u00ddazguly Hojageldy\u00fdew, gi\u00e0 alla guida dell'HTTU A\u015fgabat. Impegnata nella AFC Challenge Cup 2010 in Sri Lanka, la squadra riusc\u00ec a raggiungere per la prima volta la finale del torneo, che perse contro la ai tiri di rigore. Nello stesso anno il turkmeno Gurban Berdi\u00fdew, allenatore del , fu chiamato a guidare la nazionale.\nNel marzo 2011 il Turkmenistan, battendo e , ebbe accesso al turno finale di qualificazione all'AFC Challenge Cup 2012, dove affront\u00f2 in uno spareggio l' a Kuala Lumpur e la elimin\u00f2. Nell'estate del 2011, al secondo turno delle qualificazioni AFC al , affront\u00f2 l'. Dopo il pareggio per 1-1 ad A\u015fgabat, fu l'Indonesia a prevalere, vincendo per 4-3 a Giacarta.\nNel gennaio del 2012 la squadra effettu\u00f2 un ritiro in Turchia per prepararsi alla AFC Challenge Cup 2012. Il 27 gennaio \u00ddazguly Hojageldy\u00fdew guid\u00f2 i suoi in un'amichevole contro la , conclusasi con una sconfitta per 4-0 a Belek. Nel marzo 2012 la squadra si rec\u00f2 Katmandu per partecipare alla AFC Challenge Cup 2012. Sconfisse i padroni di casa del per 3-0 e le per 3-1 e pareggi\u00f2 a reti inviolate contro la . Ammesso alla semifinale, sconfisse per 2-1 le , ma, come nell'edizione precedente del torneo, perse la finale contro la , stavolta per 1-2. Nell'ottobre 2012 ottenne il secondo posto nella VFF Cup, sconfiggendo e , per poi perdere per 0-4 la finale contro una selezione universitaria sudcoreana.\nIl 23 marzo 2013 la squadra sconfisse per 7-0 la , al Rizal Memorial Stadium di Manila, alla prima giornata del girone di qualificazione all'AFC Challenge Cup. Alla seconda giornata al Turkmenistan fu assegnata la vittoria per 3-0 a tavolino contro il , ritiratosi dal torneo il 20 marzo. All'ultima giornata il Turkmenistan perse per 1-0 contro le Filippine, ma riusc\u00ec ad accedere alla fase finale della competizione risultando la seconda migliore seconda classificata nei girnoni, dopo il .\nNel gennaio 2014 assunse la guida della nazionale il rientrante Rahym Kurbanm\u00e4mmedow. Alla AFC Challenge Cup 2014 la squadra fu eliminata nella fase a gironi, perdendo quindi la possibilit\u00e0 di qualificarsi alla Coppa d'Asia 2015. Nel giugno 2014 l'intero staff tecnico, compreso l'allenatore, fu dunque sollevato dall'incarico.\nNel marzo 2018 la nazionale turkmena si qualific\u00f2 alla fase finale della Coppa d'Asia 2019 classificandosi seconda nel gruppo 5 del terzo turno delle eliminatorie AFC, dietro al . Nel girone della fase finale si piazz\u00f2 ultimo, avendo perso contro (3-2), (4-0) e (3-1). Nelle qualificazioni al Mondiale di calcio 2022 AFC, la nazionale arriva terza, a 9 punti, a un solo punto dal Libano secondo.\nRosa attuale.\nLista dei giocatori convocati per le sfide contro e , valevoli per le qualificazioni al campionato mondiale di calcio 2022\n\"Presenze, reti e numerazione aggiornate al 9 giugno 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "586191", "revid": "78273", "url": "https://it.wikipedia.org/wiki?curid=586191", "title": "Regione Vyso\u010dina", "text": ""}
{"id": "586192", "revid": "48344", "url": "https://it.wikipedia.org/wiki?curid=586192", "title": "Regione della Boemia centrale", "text": ""}
{"id": "586193", "revid": "74173", "url": "https://it.wikipedia.org/wiki?curid=586193", "title": "Regione di Usti", "text": ""}
{"id": "586200", "revid": "1534511", "url": "https://it.wikipedia.org/wiki?curid=586200", "title": "Congettura di protezione cronologica", "text": "La congettura di protezione cronologica \u00e8 una congettura, formulata dal fisico Stephen Hawking, che ipotizza che le leggi della fisica siano tali da impedire la nascita di curve temporali chiuse, almeno su scale che non siano sub-microscopiche.\nQuesta congettura nasce per risolvere il cosiddetto \"paradosso del nonno\" che rende implausibile la possibilit\u00e0 di viaggi nel tempo. Ovviamente, si parla di viaggi nel tempo verso il passato, visto che la possibilit\u00e0 di viaggi nel tempo verso il futuro sono consentiti dalla fisica einsteniana senza alcun paradosso.\nIl paradosso del nonno.\nUno dei soggetti pi\u00f9 usati dalla fantascienza che parla di viaggi nel tempo \u00e8 il paradosso a volte citato come \"paradosso del nonno\". Il protagonista della storia riesce a scoprire un modo per viaggiare nel tempo (vedi anche \"La macchina del tempo\" di H.G. Wells o \"Terminator\"), la utilizza per tornare di alcuni anni nel passato e uccidere il proprio nonno prima che questi possa generare la sua discendenza. Questo fatto rende impossibile la nascita del protagonista, il viaggio e quindi l'uccisione stessa; ma questo rende di nuovo possibile la nascita del protagonista, e cos\u00ec via.\nQuesto paradosso, e le sue varianti in cui ad esempio uccide s\u00e9 stesso da giovane oppure viene fatta una domanda a una macchina la cui risposta implica l'impossibilit\u00e0 della stessa e viceversa, viene utilizzato per dimostrare l'impossibilit\u00e0 logica dei viaggi a ritroso nel tempo."}
{"id": "586208", "revid": "287204", "url": "https://it.wikipedia.org/wiki?curid=586208", "title": "Praha", "text": "Praha"}
{"id": "586212", "revid": "125123220", "url": "https://it.wikipedia.org/wiki?curid=586212", "title": "Emanuele Crialese", "text": "Biografia.\nEmanuele Crialese nasce a Roma da genitori siciliani. Studia alla Libera Universit\u00e0 del Cinema di Roma e successivamente alla New York University, dove si laurea nel 1995. \nDopo aver girato diversi corti, esordisce con un lungometraggio nel 1997, \"Once We Were Strangers\", una coproduzione italo-americana, finanziata da un produttore che aveva notato Crialese durante il suo periodo di apprendistato negli Stati Uniti. Nel film, come in altri suoi lavori successivi, appare Vincenzo Amato.\nSeguono i lungometraggi \"Respiro\" e \"Nuovomondo\" , entrambi ambientati in Sicilia, film che riscuotono notevole successo di critica e di pubblico, in particolare all'estero, specialmente in Francia. \"Nuovomondo\" viene presentato in concorso ufficiale alla Mostra Internazionale d'Arte Cinematografica di Venezia, nel settembre 2006, riscuotendo un buon successo di pubblico che gli vale uno speciale e non previsto Leone d'Argento e la candidatura italiana per il miglior film straniero dell'Academy Award (Premio Oscar) oltre a tre David di Donatello. Ha inoltre ricevuto la nomination per l'European Film Awards per il miglior regista.\nIl suo quarto lungometraggio, \"Terraferma\", la cui trama tratta dell'immigrazione clandestina dall'Africa in Italia, \u00e8 stato presentato al Festival di Venezia 2011 in cui \u00e8 stato accolto con una standing ovation. Il film \u00e8 uscito nelle sale italiane il 7 settembre 2011. Nel 2012 ha vinto il \"Premio Mario Monicelli\" per la miglior regia al Bif&amp;st di Bari per il film \"Terraferma\".\nNel 2014 ha ricevuto il Premio Nazionale Cultura della Pace \u00abper aver mostrato attraverso le sue opere, i suoi film e i suoi racconti, un'umanit\u00e0 in viaggio, alla ricerca di un luogo di vita dignitoso, dove poter esprimere il proprio desiderio di appartenenza al consesso umano ed il proprio progetto vitale. Mostra un'umanit\u00e0 attenta ad affermare, con forza, il proprio essere nel mondo, a manifestare, con semplicit\u00e0 e chiarezza, la cittadinanza mondiale di ogni uomo, al di l\u00e0 di confini e frontiere artificiosamente costruiti. La dignit\u00e0 non ha carta d'identit\u00e0 o passaporto che possa negare il diritto di ognuno all'esistenza\u00bb."}
{"id": "586213", "revid": "4585903", "url": "https://it.wikipedia.org/wiki?curid=586213", "title": "Sir William Dobell", "text": ""}
{"id": "586215", "revid": "4585923", "url": "https://it.wikipedia.org/wiki?curid=586215", "title": "Spettri dell'Anello", "text": ""}
{"id": "586217", "revid": "111463428", "url": "https://it.wikipedia.org/wiki?curid=586217", "title": "Angmar", "text": "Angmar \u00e8 un regno di Arda, l'universo immaginario fantasy creato dallo scrittore inglese J. R. R. Tolkien.\nStoria.\nAngmar fu fondato nel 1300 della Terza Era all'estremo nord delle Montagne Nebbiose dal malvagio Signore degli Spettri dell'Anello, che divenne noto come il Re Stregone di Angmar. Dato che il Re Stregone era un servitore del Signore Oscuro Sauron, si presume che le guerre di Angmar contro i regni successori di Arnor furono mosse seguendo gli ordini di Sauron.\nLa capitale di Angmar era Carn D\u00fbm.\nPoco dopo la sua fondazione, Angmar mosse guerra ai regni dei D\u00fanedain di Arthedain, Cardolan e Rhudaur, approfittando delle loro divisioni interne. Il Re Stregone conquist\u00f2 Rhudaur, il pi\u00f9 debole dei regni succeduti ad Arnor, e sostitu\u00ec il re D\u00fanedain con uno degli Uomini delle Colline, una trib\u00f9 selvaggia di uomini forse discendenti della \"maledetta\" stirpe di Ulfang.\nSotto il controllo del Re Stregone, Rhudaur nel 1356 T.E. invase Arthedain e nell'attacco il re di Arthedain, Argeleb I, venne ucciso. Tuttavia, con l'aiuto dell'esercito di Cardolan, Arthedain riusc\u00ec a mantenere una linea di difesa lungo le Colline Vento.\nNel 1409 T.E. Angmar attacc\u00f2 Cardolan, distruggendo il regno. In quest'epoca, Rhudaur scomparve, lasciando Arthedain come unico regno dei D\u00fanedain in Arnor. Arthedain, privo di alleati, combatt\u00e9 per altri 500 anni.\nNel 1974 T.E. Angmar riun\u00ec le sue forze e lanci\u00f2 un assalto finale ad Arthedain. Angmar prese la capitale di Arthedain, Fornost, distruggendo cos\u00ec l'ultimo regno dei D\u00fanedain in Arnor.\nUn anno pi\u00f9 tardi, il principe E\u00e4rnur di Gondor arriv\u00f2 in aiuto di Arthedain, ma troppo tardi. Il suo esercito, insieme con i Dunedain rimasti, gli Elfi di Lindon, e truppe di elfi inviate da Gran Burrone guidate da Glorfindel sconfisse completamente le forze di Angmar nella battaglia di Fornost, ma il Re Stregone non fu ucciso. Fugg\u00ec e si rifugi\u00f2 a Mordor, e il suo regno non esisteva pi\u00f9. Fu dopo questa battaglia che Glorfindel pronunci\u00f2 la celebre profezia che il Re Stregone non sarebbe stato ucciso da un uomo.\nInfluenza culturale.\nAd Angmar sono intitolati gli Angmar Montes su Titano."}
{"id": "586218", "revid": "37401", "url": "https://it.wikipedia.org/wiki?curid=586218", "title": "Cananea", "text": "Cananea (o Canaan) (ebraico classico: \u05db\u05b0\u05bc\u05e0\u05b7\u05e2\u05b7\u05df, [k\u0259na\u0295an], ebraico moderno: \"Knaan\"; greco alessandrino: \u03a7\u03b1\u03bd\u03b1\u03ac\u03bd, da cui latino: \"Canaan\"; aramaico: da cui arabo \u06a9\u0646\u0639\u0627\u0646 [kana\u0295a:n]) \u00e8 un antico termine geografico che si riferiva a una regione che comprendeva, grosso modo, il territorio attuale di Libano, Israele, Palestina e parti di Siria e Giordania.\nEtimologia.\nIl termine Cananea deriva dall'ebraico \u05db\u05e0\u05e2\u05df (kn\u02bfn) attraverso il greco \u03a7\u03b1\u03bd\u03b1\u03ac\u03bd Khanaan e il latino Canaan. Compare la prima volta come nelle lettere di Amarna (datate al XIV secolo a.C.) e kn\u02bfn \u00e8 stato trovato inciso su una moneta fenicia dell'ultima met\u00e0 del millennio prima di Cristo.\nCompare la prima volta negli scritti in greco di Ecateo di Abdera come Khna (\u03a7\u03bd\u1fb6).\nGli studiosi collegano il nome Canaan con kn'n, Kana'an, il nome in lingua semitica del nord-ovest per questa regione. L'etimologia \u00e8 per\u00f2 incerta. Una prima spiegazione deriva il termine da kn' radice semitica per 'essere bassi, umili, sottomessi'. Alcuni studiosi hanno suggerito che questo implica un originario significato di \"pianura\", in contrasto con Aram, che poi vorrebbe dire \"altopiano\".\nAltri studiosi hanno suggerito il significato di 'il soggiogato' (un dominio) come il nome del protettorato corrispondente del regno dell'Egitto, che si \u00e8 poi evoluto in nome proprio in modo simile al latino \"Provincia Nostra\" (la prima colonia romana a nord delle Alpi, che divenne Provenza).\nUna proposta alternativa suggerita da Ephraim Avigdor Speiser nel 1936 ipotizza che il termine derivi dall'hurrita \"Kinahhu\", presumibilmente riferendosi al colore viola, cos\u00ec che \"Canaan\" e \"Fenicia\" sarebbero sinonimi (\"Terra del Viola\"). In alcune tavolette ritrovate nella citt\u00e0 urrita di Nuzi all'inizio del XX secolo, compare il termine \"Kinahnu\" riferito a un colorante rosso o porpora faticosamente prodotto nella citt\u00e0 di Babilonia, al tempo del dominio dei Cassiti, lavorando le conchiglie di Murex, gi\u00e0 prima 1600 a.C., e prodotto anche sulla costa mediterranea dai Fenici da un sottoprodotto del vetro. Gli abiti di panno viola diventarono una famosa merce di esportazione cananea che \u00e8 menzionata nel Libro dell'Esodo. I coloranti possono aver preso il nome dal luogo di origine. Il nome \"Phoenicia\" \u00e8 collegato con la parola greca per \"viola\", apparentemente riferendosi allo stesso prodotto, ma \u00e8 difficile affermare con certezza se la parola greca si sia originata dal nome, o viceversa. La porpora di Tiro in Fenicia era ben conosciuta nel mondo antico ed \u00e8 stata associata dai Romani alla nobilt\u00e0 e alla regalit\u00e0. Questa ipotesi, formulata da Speiser, \u00e8 stata abbandonata dalla maggior parte degli studiosi in accordo con Drews.\nDescrizione.\nIl termine ebraico \u05db\u05e0\u05e2\u05df \u00e8 di origini oscure; un'ipotesi accreditata \u00e8 la connessione col termine hurrita \"kinahhu\", trovato a Nuzi (c. 1450 a.C.) o ancora all'accadico \"Kina\u1e2b\u1e2bu\", che si riferiscono al colore rosso porpora che tali popolazioni lavoravano. D'altra parte il significato di Fenici (dal greco \u03a6\u03bf\u03b9\u03bd\u03af\u03ba\u03b7: \"Phoin\u00edk\u0113\") ha la medesima origine e i due termini sono sinonimi utilizzati per indicare le popolazioni della terra oggi compresa tra il Nord Israele, Libano e parte di Siria e Giordania.\nNella Bibbia.\nSecondo la tradizione biblica deriva dal nome di un personaggio della Bibbia, Canaan figlio di Cam e nipote di No\u00e8, dal quale sarebbe disceso il popolo cananeo (mentre gli ebrei e gli arabi erano chiamati Semiti in quanto discendenti di Sem).\nIl nome viene utilizzato comunemente nella Bibbia ebraica, con particolare descrizione di riferimenti geografici in Genesi e Numeri , dove la \"Terra di Canaan\" viene descritta estendersi dal Libano verso sud fino al \"torrente d'Egitto\" e verso est fino alla valle del fiume Giordano. I riferimenti alla terra di Canaan nella Bibbia sono di solito al passato, riferendosi a una regione che era diventata qualcosa d'altro (ad esempio, la Terra d'Israele), e i riferimenti ai Cananei spesso parlano di loro come di un popolo che era gi\u00e0 stato completamente annientato.\nArcheologia.\nLe prove archeologiche dell'utilizzo del nome \"Canaan\" nel Vicino Oriente antico (Mezzaluna Fertile) risalgono quasi esclusivamente al periodo in cui la regione era sotto l'influenza politica del Nuovo Regno dell'Antico Egitto. Tale nome cadde in disuso dopo il Collasso dell'et\u00e0 del bronzo, circa nel 1220 a.C. I riferimenti archeologici suggeriscono che durante questo periodo il termine era comunemente usato fra i popoli confinanti, anche se non \u00e8 chiaro in quale misura tali riferimenti forniscano una descrizione esatta della posizione e confini di Canaan, e se gli abitanti della regione usassero tale termine per descrivere s\u00e9 stessi. Nelle lettere di Amarna e altri documenti cuneiformi si usa il termina \"Kina\u1e2b\u1e2bu\", mentre altre fonti del Nuovo Regno egiziano descrivono numerose campagne militari condotte in \"Ka-na-na\".\nI Cananei nella storia.\nIl nome \"Cananei\" \u00e8 di nuovo utilizzato, molti secoli dopo, come endonimo del popolo in seguito noto agli antichi greci dal 500 a.C. circa come Fenici e dopo l'emigrazione di genti di lingua cananea a Cartagine, \u00e8 stato utilizzato anche come nome di auto-designazione da parte dei Punici. Questo rispecchia il successivo uso del termine in libri della Bibbia pi\u00f9 recenti, come ad esempio alla fine del Libro di Zaccaria, dove \u00e8 utilizzato per indicare una classe di mercanti o fedeli non monoteisti che vivevano in Israele o nei pressi di Sidone o Tiro, o il suo singolo uso indipendente nel Nuovo Testamento, dove viene utilizzato come sinonimo di siro-fenicia.\nIl paese di Canaan ebbe una notevole importanza geopolitica durante la tarda et\u00e0 del bronzo, corrispondente al periodo Amarna nell'Antico Egitto, come l'area in cui le sfere di interesse di Egiziani, Ittiti e Assiri convergevano. Gran parte della conoscenza moderna su Canaan deriva da scavi archeologici relativi a siti come Tel Hazor, Tel Megiddo e Ghezer. La cultura cananea pare essersi sviluppata dalla cultura del complesso nomade pastorale circum arabico a sua volta derivata dalla fusione fra la cultura dei raccoglitori-cacciatori del Vicino Oriente antico dell'ultima fase del periodo Natufiano (o Harifiano) e quella della cultura agricola del periodo preceramico neolitico B, attraverso l'addomesticamento di animali durante la crisi climatica del 6200 a.C. Il periodo della tarda et\u00e0 del bronzo di Ugarit (a Ras Shamra in Siria) \u00e8 considerato archeologicamente la quintessenza cananea anche se l'alfabeto ugaritico non \u00e8 corrispondente a quello protocananeo.\nLingue.\nLinguisticamente, le lingue cananee formano un gruppo all'interno delle lingue semitiche del nord-ovest; il suo pi\u00f9 noto componente \u00e8 la lingua ebraica, nota soprattutto per l'epigrafia dell'et\u00e0 del ferro. Altre lingue del gruppo cananeo sono la fenicia, l'ammonita, la moabita, e l'edomita.\nDominazione degli Israeliti sui Cananei.\nDal 1200 a.C., la terra di Canaan inizi\u00f2 a essere colonizzata dagli Ebrei (secondo il Libro di Giosu\u00e8) nella parte centro-settentrionale; la maggioranza degli studiosi - come meglio precisato nella sottostante sezione \"Ricerche archeologiche\" - attualmente considera non storici gli eventi narrati nel Libro di Giosu\u00e8 e ritiene che l'occupazione di tali territori avvenne come graduale e pacifico inserimento, amalgamandosi con le popolazioni locali. I Filistei si stanziarono invece nella parte costiera-meridionale. Una parte della regione tuttavia resistette all'occupazione e continu\u00f2 a lungo a essere abitata da popolazioni canaanite. La parte meridionale di questa regione (corrispondente all'incirca all'attuale striscia di Gaza) seppure infine colonizzata dai Filistei, mantenne ancora per lungo tempo idiomi e influenze culturali cananee.\nRacconto biblico.\nNell'uso biblico il nome \u00e8 stato confinato al paese a ovest del Giordano, i Cananei erano indicati abitare \"in riva al mare, e lungo le sponde del fiume Giordano\" (Numeri; Giosu\u00e8), paese soprattutto identificato con la Fenicia (Isaia). I Filistei, mentre erano una parte integrante dell'ambiente cananeo, non sembrano essere stati etnicamente Cananei, e, nella Bibbia, sono elencati nella tavola delle Nazioni come discendenti di Misraim; gli Aramei, Moabiti, Ammoniti, Madianiti ed Edomiti erano anche considerati altri discendenti di Sem o di Abramo, e distinta dai generici Cananei/Amorrei. \"Heth\", che rappresenta gli Ittiti nella biblica tavola delle nazioni, \u00e8 un figlio di Canaan. Gli Ittiti successivamente parlavano una lingua indo-europea (chiamato Nesili), ma i loro predecessori gli Hatti parlavano una lingua poco conosciuta (Hattili), di affinit\u00e0 incerte.\nGli Horiti del monte Seir, sono implicitamente indicati, nella Bibbia, come di stirpe cananea (Hivvei), ma non vi \u00e8 alcuna conferma diretta di questa narrazione. Gli Hurriti della Mesopotamia settentrionale, che parlavano una lingua isolata, sono stati inizialmente considerati dagli studiosi della Bibbia come simile agli Horiti, ma l'ipotesi si \u00e8 dimostrata errata.\nIl racconto biblico indica il momento della ridenominazione della \"Terra di Canaan\" in \"Terra di Israele\" in quanto segna la conquista israelita della \"Terra Promessa\".\nCanaan e i Cananei sono citati circa 160 volte nella Bibbia ebraica, soprattutto nel Pentateuco e nei libri di Giosu\u00e8 e dei Giudici\nIl nome Canaan appare per la prima come uno dei nipoti di No\u00e8 durante la narrazione conosciuta come la maledizione di Cam (Genesi ), in cui Canaan \u00e8 maledetto con la schiavit\u00f9 perpetua, perch\u00e9 suo padre Cam aveva \"guardato\" No\u00e8 ubriaco e nudo.\nDio poi promise la terra di Canaan ad Abramo, e alla fine la consegna ai discendenti di Abramo, gli Israeliti. La storia biblica da qui si complica sempre pi\u00f9, in quanto le prove archeologiche e testuali sostengono l'idea che i primi Israeliti fossero in realt\u00e0 essi stessi Cananei.\nLa Bibbia ebraica elenca i confini per la terra di Canaan. Numeri comprende la frase \"la terra di Canaan, come definita dai suoi confini\". I confini sono quindi delineati in Numeri . Il termine \"cananei\" in ebraico biblico viene applicato soprattutto agli abitanti delle regioni pi\u00f9 basse, lungo la costa del mare e sulle rive del Giordano, in contrasto con gli abitanti delle regioni montuose. Ai tempi del Secondo Tempio di Gerusalemme, \"cananeo\" in ebraico era diventato non pi\u00f9 una designazione etnica, ma piuttosto sinonimo generale di \"mercante\", come viene interpretato, per esempio, in Giobbe , o in Proverbi .\nJohn N. Oswalt osserva che \"Canaan consiste di terra a ovest del Giordano e si distingue dalla zona est del Giordano.\" Oswalt aggiunge poi che, nella Sacra Scrittura, Canaan \"assume un carattere teologico\" come \"la terra, che \u00e8 dono di Dio\" e \"il luogo dell'abbondanza\".\nLa Bibbia ebraica descrive la conquista israelita di Canaan nei libri dei \"Primi Profeti\" (Nevi'im Rishonim [\u05e0\u05d1\u05d9\u05d0\u05d9\u05dd \u05e8\u05d0\u05e9\u05d5\u05e0\u05d9\u05dd]), vale a dire: i libri di Giosu\u00e8, Giudici, 1\u00b0 e 2\u00b0 Samuele, 1\u00b0 e 2\u00b0 Libro dei Re. Questi cinque libri del Vecchio Testamento canonico narrano la storia del popolo d'Israele dal momento della morte di Mos\u00e8, che affida a Giosu\u00e8 il compito di condurli alla conquista della terra di Canaan, fino al 586 aC, quando gli Israeliti a loro volta persero la loro terra, vinti e deportati dai Babilonesi. Queste narrazioni degli antichi profeti sono anche \"parte di un lavoro pi\u00f9 ampio, chiamato Storia Deuteronomistica\".\nRicerche archeologiche.\nLe prime ricerche archeologiche risalgono al 1860, quando Ernest Renan inizi\u00f2 scavi nelle zone di Arado, Biblo, Tiro e Sidone.\nNegli anni compresi tra il 1871 e 1877 il \"Palestine Exploration Fund\" organizz\u00f2 ricerche in Cisgiordania. Nei periodi successi archeologi di svariate nazioni organizzarono numerose campagne di scavo.\nL'attuale ricerca storico-archeologica - in merito all'occupazione della regione Cananea da parte degli Israeliti, come descritta nella Bibbia - propende in maggioranza nel ritenere che non siano storici molti degli eventi narrati nel testo biblico e che l'occupazione di tali territori avvenne come graduale e pacifico inserimento, amalgamandosi con le popolazioni locali, mentre molti popoli vinti dagli Ebrei, citati nella Bibbia, non sono esistiti o non erano stanziati in quelle zone e, peraltro, alcune citt\u00e0 conquistate erano gi\u00e0 abbandonate da secoli; inoltre i territori di Canaan erano sotto controllo egiziano, rendendo ulteriormente improbabile l'evento. A evidenziare tali osservazioni sono gli stessi archeologi israeliani, molto attivi nel campo della ricerca storico-biblica, come Israel Finkelstein e Ze'ev Herzog, il quale afferma che \"questo \u00e8 ci\u00f2 che gli archeologi hanno scoperto dai loro scavi nella Terra di Israele: gli Israeliti non sono mai stati in Egitto, non hanno vagato nel deserto, non hanno conquistato i territori in una campagna militare e non li hanno dati alle 12 trib\u00f9 di Israele\". Anche gli esegeti del \"Nuovo Grande Commentario Biblico\" precisano che \"pochi, ammesso che ce ne siano, sono gli episodi importanti di Giosu\u00e8 che possono essere considerati storici. Per esempio, n\u00e9 Gerico n\u00e9 Ai n\u00e9 Gabaon erano abitate nel periodo in cui la maggior parte degli studiosi colloca l'emergere di Israele in Canaan (ca. 1200). [...] Per lo pi\u00f9, quindi, i reperti archeologici contraddicono la narrazione. Il che \u00e8 vero anche a livello di piccoli dettagli: non ci sono usanze, elementi geopolitici o manufatti specifici menzionati in Giosu\u00e8 che possono essere datati solo alla fine del secondo millennio, e molti di essi sono ancora presenti nel primo. D'altra parte, Giosu\u00e8 riflette il tempo in cui fu composto. Cos\u00ec, la lista delle citt\u00e0 levitiche del c. 21, non pot\u00e9 essere compilata prima del sec. VIII, perch\u00e9 \u00e8 questo il periodo in cui la maggior parte di esse esisteva\"; analogamente gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) commentano come \"il libro di Giosu\u00e8 ha riallacciato a Giosu\u00e8 fatti ai quali egli era estraneo o che furono a lui posteriori, per dare un quadro d'insieme della conquista\" e gli esegeti dell'interconfessionale Bibbia TOB concordano come \"l'idea proposta in questo documento [Il Libro di Giosu\u00e8], che la conquista completa di Canaan sia stata opera della lega di tutte le trib\u00f9, non resiste di fronte alla critica storica\".\nAnche la conquista di Gerico - il crollo delle mura di tale citt\u00e0, descritto nel capitolo 6 del Libro di Giosu\u00e8, \u00e8 tra gli episodi pi\u00f9 noti della conquista - non \u00e8 un resoconto storico e la Bibbia Edizioni Paoline riporta come \"grande imbarazzo crea il fatto che secondo gli scavi archeologici Gerico non esisteva come citt\u00e0 nel XIII secolo\", mentre l'interconfessionale Bibbia TOB conclude come \"nel caso di Gerico, i risultati archeologici si sono rivelati molto deludenti per questo periodo e il racconto si presenta piuttosto come una liturgia di guerra e non tanto come un rapporto circostanziato sulla presa della citt\u00e0. Bisogna pur ammettere che non sempre il testo biblico fornisce una risposta alle domande che gli poniamo\".\nConversione all'ebraismo.\nLa resistenza dei Cananei alla religione monoteistica degli Ebrei fu intensa.\nGli stessi Ebrei assunsero, come ricorda il testo biblico, i metodi e i luoghi di culto dei Cananei.\nAncora nel 621 a.C., dopo la riforma di Giosia, nei luoghi sacri ebraici si poteva ancora trovare un albero sacro, una fonte, un allineamento di un \"mazzebah\" o \"gilgal adytum\". Questo avveniva in palese violazione dei dettami del \"Deuteronomio\", che ingiungeva la distruzione dei boschetti sacri e dei santuari megalitici con le loro immagini scolpite.\nI simboli religiosi.\nNella religione cananea assumevano particolare importanza alcuni elementi simbolici:\nCitazioni bibliche sulla conquista di Canaan.\nSecondo la Bibbia e in accordo con le scoperte archeologiche:\nQuando gli Israeliti furono deportati a Babilonia e videro poi che gli stessi Babilonesi venivano sconfitti dai Persiani, un popolo quasi monoteista, attribuirono la loro sventura all'aver seguito l'idolatria dei popoli circostanti. Nel libro del Deuteronomio, infatti, Dio avrebbe promesso di fargli sconfiggere le popolazioni della Cananea, purch\u00e9 essi le scacciassero o le sterminassero completamente in modo da non essere coinvolti nel loro paganesimo:\nSecondo molti studiosi questi ordini divini di pulizia etnica, disobbediti dagli Israeliti, furono in realt\u00e0 inseriti nella Bibbia dopo l'esilio come spiegazione eziologica degli eventi storici.\nLa completezza della pulizia etnica auspicata \u00e8 segnalata tramite il numero simbolico, il 7, delle \"grandi nazioni\" da scacciare. Gergesei, Amorrei, Evei, Gebusei sono in realt\u00e0 popolazioni cananee (Gen 10,15), alle quali nell'elenco sono associati i Perizziti e gli Hittiti, di cui nulla si sa tranne che abitavano anch'essi in aree montagnose, come gli Amorrei, i Gebusei e gli Evei (Gs 11,3). Gli Hittiti di Canaan sono solo omonimi dei veri Ittiti, con cui non dovrebbero avere nulla a che fare; risultano abitare nei pressi di Ebron e di Gerusalemme. L'elenco, perci\u00f2 raggiunge il numero simbolico 7, con l'artificio di separare i cananei della pianura da quelli della montagna, fra i quali vengono segnalati i sei nomi di clan mancanti."}
{"id": "586220", "revid": "52076", "url": "https://it.wikipedia.org/wiki?curid=586220", "title": "Arte scita", "text": ""}
{"id": "586228", "revid": "767487", "url": "https://it.wikipedia.org/wiki?curid=586228", "title": "William Dobell", "text": "La divisione elettorale di Dobell, nel Nuovo Galles del Sud, prende il nome da lui.\nPremi vinti.\nArchibald Prize nel 1943, 1948 e 1959. Wynne prize nel 1948."}
{"id": "586236", "revid": "1543377", "url": "https://it.wikipedia.org/wiki?curid=586236", "title": "Codex Alexandrinus", "text": "Il Codice Alessandrino, o Codex Alexandrinus (Londra, British Library, MS Royal 1. D. V-VIII; Gregory-Aland no. A o 02) \u00e8 un manoscritto greco della \"Bibbia\", datato alla prima met\u00e0 del V secolo, contenente la traduzione in greco dell'Antico Testamento detta Settanta e il Nuovo Testamento. Come il Codex Sinaiticus e il Codex Vaticanus, \u00e8 uno dei pi\u00f9 antichi e pi\u00f9 completi manoscritti biblici. Trae il suo nome dalla citt\u00e0 di Alessandria d'Egitto, dove rimase per lungo tempo prima di essere trasferito a Londra nel XVII secolo.\nContenuto.\nIl Codice Alessandrino \u00e8 composto attualmente da 773 fogli di pergamena, 630 AT e 143 NT. Originariamente i fogli dovevano essere 822. Le pagine misurano 32x26 cm.\nIl testo del codice \u00e8 scritto su due colonne in carattere onciale (maiuscolo), con 46-52 linee per colonna e 20-25 lettere per linea. Le linee iniziali di ogni libro sono scritte con inchiostro rosso, e le varie sezioni all'interno dei libri sono indicate da una lettera pi\u00f9 grande all'interno del margine. Le varie parole sono scritte senza spazi intermedi (\"scriptio continua\"), senza accenti e con solo pochi , probabilmente aggiunti in un secondo tempo.\nContiene il testo dell'Antico Testamento nella traduzione greca della Settanta, inclusi i libri deuterocanonici terzo-quarto Maccabei, il Salmo 151 le Odi. Prima del libro dei Salmi \u00e8 presente la Lettera a Marcellino, attribuita a san'Atanasio, e il sommario dei Salmi di Eusebio di Cesarea.\nIl codice contiene inoltre tutti i libri del Nuovo Testamento, nell'ordine Vangeli, Atti, Epistole Cattoliche, Epistole Paoline (con la lettera agli Ebrei posta prima delle lettere pastorali), Apocalisse.\nOltre ai libri del Nuovo Testamento sono presenti la Prima lettera di Clemente (mancante 57,7-63) e la Seconda lettera di Clemente (fino 15,5a), testi cristiani non entrati a far parte del canone biblico.\nVari passaggi risultano mancanti per l'usura e il danneggiamento del manoscritto:\nProvenienza.\nLa provenienza del manoscritto \u00e8 ignota. In una nota del XIII-XIV secolo in arabo sul primo foglio si legge l'avvertimento: \"Legato alla cella del Patriarca nella fortezza di Alessandria. Chi lo rimuove pu\u00f2 essere scomunicato a vita. Scritto da Atanasio l'Umile\".\nIl codice fu portato nel 1621 a Costantinopoli da Cirillo Lucaris (patriarca di Alessandria divenuto patriarca di Costantinopoli), che ne fece poi dono al re Carlo I d'Inghilterra nel 1627. Da allora \u00e8 conservato a Londra e attualmente si trova presso il British Museum.\nCaratteristiche del testo.\nLa parentela del manoscritto con le altre famiglie di testimoni \u00e8 stata molto discussa. I Vangeli risentono dell'influsso della tradizione manoscritta bizantina, con inclusioni per\u00f2 di tipo alessandrino. Per il quarto vangelo, Giovanni, manca anche nell'originale la \"pericope della donna adultera\" al cap. 8. \nIl resto nel Nuovo Testamento \u00e8 di tipo alessandrino.\nNelle epistole paoline c'\u00e8 somiglianza stretta col Codex Sinaiticus. \nAtti si avvicina al papiro P74, mentre Apocalisse a P47.\nCritica testuale.\nIl manoscritto manca della Pericope dell'adultera (\"Vangelo secondo Giovanni\" ). Manca anche dei versetti relativi all'agonia di Ges\u00f9 al Getsemani (\"Vangelo secondo Luca\" 22:43-44)."}
{"id": "586237", "revid": "633110", "url": "https://it.wikipedia.org/wiki?curid=586237", "title": "GHN-45", "text": "Il GHN-45 (Gun Howitzer Noricum 45) \u00e8 un obice della Noricum austriaca, derivato dal precedente GC-45 dell'ing. Gerald Bull.\nLa canna \u00e8 lunga 45 calibri (circa 7\u00a0m), superiore a quasi tutte le armi comparabili dello stesso periodo, le quali avevano canne di 39 calibri (circa 6\u00a0m). Questo non aumentava la gittata (18\u00a0km), n\u00e9 la precisione delle munizioni standard, come l'M107, ma con gli speciali proiettili ERFB (Extended Range, Full Bore, dotati di alette invece della normale corona che aderisce alle rigature della canna), aumentava la gittata, ancor di pi\u00f9 con l'aggiunta di proiettili assistiti a razzo e/o con base bleed, portandola fino a 39\u00a0km, ma diminuendo la precisione. Fu usato dall'Iraq durante la guerra Iran-Iraq e la guerra del Golfo, dove la sua gittata superiore alle armi della coalizione dest\u00f2 inizialmente qualche preoccupazione, le quali per\u00f2 non si verificarono, grazie principalmente alla supremazia aerea della coalizione."}
{"id": "586238", "revid": "633110", "url": "https://it.wikipedia.org/wiki?curid=586238", "title": "Cannone G-5", "text": "Il cannone-obice G-5, della Armscor Sudafricana, \u00e8 una potente artiglieria trainata pesante (155\u00a0mm) con una canna da 45 calibri.\nFu svelato al pubblico durante un'esibizione ad Atene nel 1982, stupendo il mondo per la sua tecnica avanzata. Questo tipo di tecnologia, nata dagli studi di Gerald Bull, consente di aumentare la gittata a 30\u00a0km con proiettile standard da 43\u201345\u00a0kg, e raggiungere con il 'base bleed' o il RAP i 35\u201337\u00a0km. Il primo ha una specie di cavit\u00e0 in cui si accumulano i gas di sparo, i quali vengono rilasciati poi come una sorta di 'razzo' a pressione. I secondi sono dotati di un vero motore a razzo, il che rende possibile aumentare ulteriormente la gittata, ma \u00e8 anche molto pi\u00f9 costoso del primo, e spesso trasporta un carico esplosivo minore.\nIl G-5 \u00e8 stato impiegato dal Sudafrica in numerose guerre regionali, capace com'era di superare tutte le artiglierie sovietiche, come anche quelle NATO. Solo le pi\u00f9 recenti artiglierie da 52 calibri hanno aumentato ancora di pi\u00f9 le prestazioni di distanza raggiunte dal G-5 (giungendo a circa 45\u00a0km), come nel caso del PZh-2000."}
{"id": "586239", "revid": "125452208", "url": "https://it.wikipedia.org/wiki?curid=586239", "title": "OTO Melara 105 mm M56", "text": "L'obice da montagna M56 da 105/14 \u00e8 un pezzo d'artiglieria che dal 1957 ha equipaggiato la maggior parte degli eserciti occidentali. Esso ha prestazioni non eccezionali (10,6\u00a0km di gittata max per 1250\u00a0kg di peso), ma la sua caratteristica basilare \u00e8 la possibilit\u00e0 di essere scomposto in 12 carichi diversi permettendone cos\u00ec il someggio (i 12 muli dovevano trasportare un peso massimo di 132\u00a0kg).\nCaratteristiche.\nL'obice \u00e8 utilizzabile anche per il tiro teso anticarro, abbassando l'affusto tramite i due bracci solidali all'assale centrale che collegano l'affusto stesso alle ruote e l'utilizzo dei due elementi intermedi delle code, l'alzo poi si riduce a -5\u00b0/+15\u00b0. Nella configurazione \"a ginocchiello basso\" \u00e8 facilmente stivabile anche sui pallet idonei all'aviolancio.\nQuesto obice non ha avuto nessun concorrente in Occidente, nonostante la ovvia necessit\u00e0 di sostituire l'obice da montagna statunitense M1, dal calibro ormai superato di 75mm. Infatti pur essendo necessario rimpiazzare l'arma americana a causa della scarsa gittata e del calibro insufficiente, solo l'Esercito Italiano si pose il problema (dovendo sostituire a sua volta le superate artiglierie da 75/13 preda bellica della prima guerra mondiale). Progettato dal gen. S. Fuscaldi del Servizio Tecnico d'Artiglieria, il prototipo fu realizzato dall'Arsenale Militare di Napoli dopo che erano stati costruiti tre modelli ridotti in cal. 20\u00a0mm perfettamente funzionanti. Avviata la produzione presso le Officine Meccaniche di Pozzuoli e successivamente presso l'Oto Melara, entro il 1983 sono state costruite oltre 2600 armi di cui 340 esemplari per l'Esercito Italiano che andarono ad equipaggiare i reggimenti di artiglieria delle 5 brigate alpine. Contemporaneamente fu costituita nel 1958 una batteria all'interno dell'allora Centro Militare di Paracadutismo (CMP) trasformatasi in seguito (1963) nel 185\u00ba Gruppo artiglieria paracadutista, contemporaneamente alla trasformazione del CMP nella Brigata Paracadutisti Folgore. Altri pezzi furono prodotti per il Canada, il Regno Unito, l'Argentina e per molti altri Eserciti. Le artiglierie argentine vennero usate contro gli inglesi, in una delle rare azioni di fuoco di artiglieria nella guerra delle Malvine. Gli inglesi le avevano comunque gi\u00e0 sostituite con il Light gun 105mm, non someggiabile e pi\u00f9 pesante, ma con una gittata di 17\u00a0km.\nIl produttore cinese NORINCO offre una versione del modello dell'obice con le munizioni associate.\nL'obice Oto Melara da 105 mod.56 utilizza lo stesso munizionamento NATO delle artiglierie da 105\u00a0mm, a loro volta derivate dal munizionamento statunitense della seconda guerra mondiale."}
{"id": "586240", "revid": "729019", "url": "https://it.wikipedia.org/wiki?curid=586240", "title": "L118 Light Gun", "text": "L118 Light Gun \u00e8 un obice con bocca di fuoco del diametro di 105 mm concepito per l'uso in artiglieria da montagna prodotto dalla Royal Ordnance Factory ed in Italia dalla Oto Melara\nSostitu\u00ec l'M56 pari calibro, prima nell'esercito inglese, che ha accettato un'artiglieria pi\u00f9 pesante e senza possibilit\u00e0 di essere scomposto in carichi, ma con maggiore gittata. Esso venne impiegato nella guerra delle Falkland in 5 batterie con 30 pezzi. Oltre 400 artiglierie costruite entro il 1985, ma poco dopo esso venne ordinato anche dal Corpo dei marines statunitensi.\nFu sostituito in seguito dal 105 mm M119."}
{"id": "586241", "revid": "287204", "url": "https://it.wikipedia.org/wiki?curid=586241", "title": "Classe Hatsuyuki", "text": "La classe Hatsuyuki di cacciatorpediniere giapponesi \u00e8 una numerosa e ben equipaggiata di navi multiuso completate tra il 1982 e il 1987 per la Kaij\u014d Jieitai, la attuale marina militare giapponese, configurate per la lotta antisommergibile. Essi hanno 1 cannone da 76mm, 2 CIWS, 8 missili Harpoon, un lanciamissili ottuplo ASROC e 1 Sea Sparrow, oltre a 2 lanciasiluri e 1 elicottero Sea King o Seahawk. Mancando di missili a medio raggio, e con un dislocamento di circa 3700 ton a pieno carico, essi sono in effetti simili alle fregate europee. 12 unit\u00e0 completate dai primi anni '80."}
{"id": "586243", "revid": "633110", "url": "https://it.wikipedia.org/wiki?curid=586243", "title": "Classe Tachikaze", "text": "I 3 cacciatorpediniere della classe Tachikaze (\"Tachikaze\", \"Asakaze\" e \"Swakaze\") sono navi giapponesi da combattimento con armi da difesa aerea (infatti esse hanno come funzione prevalente di difesa aerea della flotta con i missili Standard SM-1). \nSono dotate di una serie completa di armi: missili ASROC, Harpoon, CIWS, lanciasiluri e una parco di radar completo, con sistemi di produzione americani e giapponesi; non sono tuttavia fornite di elicotteri, principalmente a causa della presenza del secondo cannone da 127 mm Mk. 42 a poppa.\nSono state costruite a partire dal 1973 con il ritmo di una ogni tre anni e sono ormai in fase di radiazione"}
{"id": "586244", "revid": "124609362", "url": "https://it.wikipedia.org/wiki?curid=586244", "title": "Classe Kongo (cacciatorpediniere)", "text": "La classe Kongo della Forza marittima di autodifesa giapponese \u00e8 costituita da quattro unit\u00e0 che hanno la funzione di difesa aerea della flotta, grazie alla presenza di un sistema AEGIS con il radar SPY-1D e lanciamissili verticali Mk 41 con 90 celle (61 a prua e 29 a poppa). Esse sono un leggero ingrandimento della classe americana \"Arleigh Burke\", e portano i nomi di navi andate perdute durante la seconda guerra mondiale.\nStoria.\nTra il 1982 e il 1987 il primo ministro del Giappone Yasuhiro Nakasone indirizz\u00f2 la politica difensiva del paese verso un considerevole riarmo. Il premier venne apertamente appoggiato in questo dal Presidente degli Stati Uniti d'America Ronald Reagan, e ci\u00f2 determin\u00f2 una forte espansione dell'industria della difesa giapponese. Per integrare nella flotta i cacciatorpediniere lanciamissili classe Hatakaze, la Kaij\u014d Jieitai decise di acquistare un nuovo tipo di unit\u00e0 derivata dagli allora nuovissimi cacciatorpediniere classe Arleigh Burke che stavano entrando in servizio nell'US Navy, dotate del sistema Aegis. Il progetto fu avviato nel 1988 (nel calendario giapponese anno 63 dell'era Showa) con la designazione di programma 63DDG, ottenendo subito i primi stanziamenti. Della costruzione dei nuovi quattro cacciatorpediniere in programma vennero incaricati i cantieri navali Mitsubishi Heavy Industries e IHI Corporation, e la prima unit\u00e0, il \"Kongo\", venne impostata l'8 maggio 1990.\nDescrizione tecnica.\nRispetto alle navi della classe Arleigh Burke, i Kongo sono pi\u00f9 lunghi di 7 m (161 m), larghi uno in pi\u00f9 (21 m), raggiungono un dislocamento standard di 7.250 t, che diventano 9.485 a pieno carico. Le navi sono dotate di ponte continuo, senza il castello, e presentano un torrione molto alto al fine di aumentare l'orizzonte del radar, che supporta tutte e 4 le antenne dell'SPY-1SD. I due fumaioli sono pi\u00f9 elevati di quelli dei Burke, e l'albero verticale a traliccio \u00e8 quello dei cacciatorpediniere classe Hatakaze. All'estremit\u00e0 della poppa \u00e8 presente un ponte di volo per l'elicottero, che per\u00f2 non dispone dell'apposito hangar per il suo ricovero al coperto.\nL'apparato propulsivo \u00e8 del tipo COGAG (\"Combined Gas and Gas\"), ed \u00e8 costituito da 4 turbine a gas General Electric LM2500, prodotte su licenza dalla Ishikawajima Heavy Industries. Esse erogano una potenza complessiva di 100.000 CV, che permette alla nave di raggiungere una velocit\u00e0 massima di 30 nodi, e di mantenerne una di crociera di 20 nodi. L'autonomia massima raggiungibile \u00e8 pari a 6.000 miglia (11.000 km), la quale consente una grande mobilit\u00e0 nell'Oceano Pacifico. L'equipaggio raggiunge le 300 unit\u00e0, compresi gli addetti agli apparati elettronici.\nL'armamento \u00e8 costituito da un cannone Oto Melara Compatto da 127/54 mm, prodotto su licenza dalla Mitsubishi, 2 cannoni per la difesa di punto a 6 canne rotanti General Electric Phalanx Mk.15Mod.2 CIWS cal.20/76 mm. Due lanciatori verticali Mk.41 Mod.6, uno a prua con 8 moduli e un totale di 61 celle, e uno a poppa con 4 moduli per un totale di 29 celle, dispongono di un totale di 90 missili di pronto impiego. La dotazione comprende missili superficie-aria RIM-66 Standard SM-2, missile antimissile balistico RIM-161 Standard SM-3, e superficie-profondit\u00e0 antisommergibile RUM-139 VL-ASROC. A centro nave, tra i due fumaioli, sono collocati due lanciatori quadrupli per missili superficie-superficie RGM-84 Harpoon. Completano la dotazione due complessi tripli Type 68 in calibro 324 mm per siluri ASW Alliant Technology Mk 46 o Type 73.\nL'elicottero Sikorsky SH-60K Seahawk pu\u00f2 utilizzare come armamento siluri Mk 46 o Type 97, missili aria-superficie AGM-114 Hellfire e bombe di profondit\u00e0. \nLa dotazione elettronica \u00e8 costituita da un radar tridimensionale di scoperta aerea Lockheed Martin AN/SPY-1D del tipo PESA (Passive Electronical Scaned Array) operante in banda S, dotato di 4 antenne planari posizionate sul torrione, tre radar di controllo del tiro Raytheon/RCA AN/SPG-62 associati ad altrettanti apparati Mk.99, un radar di scoperta di superficie Japan Radio Company OPS-28D operante in banda C, un radar di navigazione Japan Radio Company OPS-20 operante in banda X, un sistema di combattimento OYQ-102 CDS, un sonar di scafo OQS-102, e un sonar trainato a profondit\u00e0 variabile OQR-2. Il sistema di guerra elettronica \u00e8 il NOLQ-2 ECM, vi sono lanciatori per chaff/flares Mk.137 SRBOC, e un sistema trainato antisiluro AN/SLQ-25 Nixie. Per le comunicazioni sono disponibili radio UHF tipo AN/WSC-3 e le antenne NORA-1 e NORQ-1 per i collegamenti satellitari nelle reti SATCOM e Superbird. Per il trasferimento dati sono disponibili i sistemi Link 11, Link 14 e Link 16.\nServizio operativo.\nLe quattro unit\u00e0 della classe Kongo sono entrate in servizio tra il 1993 e il 1998, diventando subito navi ammiraglie delle 4 flottiglie che compongono la flotta dei cacciatorpediniere (\"Goei kantai\") della Kaij\u014d Jieitai. Il DD-173 \"Kongo\" \u00e8 stato assegnato alla 5\u00aa Squadriglia (\"Dai go goei tai\") della 1\u00aa Flottiglia (\"Dai ichi goei taigun\") di stanza a Sasebo. Il DD-174 \"Kirishima\" \u00e8 stato assegnato alla 6\u00aa Squadriglia (\"Dai roku goei tai\") della 2\u00aa Flottiglia (\"Dai ni goei taigun\") di base a Yokosuka. Il DD-175 \"My\u014dk\u014d\" \u00e8 stato assegnato alla 3\u00aa Squadriglia (\"Dai san goei tai\") della 3\u00aa Flottiglia (\"Dai san goei taigun\") di stanza a Maizuru. Il DD-175 \"Chokai\" \u00e8 stato assegnato alla 8\u00aa Squadriglia (\"Dai hachi goei tai\") della 4\u00aa Flottiglia (\"Dai yon goei taigun\") di stanza a Sasebo. \nNel 2003 il primo ministro Jun'ichir\u014d Koizumi diede il via alla creazione di un scudo antimissile (\"Ballistic Missile Defense\", BMD) che doveva coprire il territorio nazionale da eventuali minacce missilistiche, provenienti dalla Corea del Nord o dalla Cina. A tal fine venne acquistato il sistema missilistico RIM-161 Standard SM-3 Block IA, che inizi\u00f2 la fase di sperimentazione sui cacciatorpediniere classe Kongo a partire dal 17 dicembre 2007, con un lancio da parte del \"Kongo\". Tali test terminarono nel 2010, quando un SM-3 lanciato dal \"Kirishima\" distrusse un missile balistico a medio raggio (MRBM). I risultati vennero giudicato soddisfacenti, e il sistema missilistico immesso in servizio. Il costo dei cacciatorpediniere classe \"Kongo\" ha superato, probabilmente per la scarsa possibilit\u00e0 di economie di scala, i 2.500 miliardi di lire ai valori del 1995."}
{"id": "586246", "revid": "287204", "url": "https://it.wikipedia.org/wiki?curid=586246", "title": "Classe MEKO 360", "text": "le MEKO 360 sono una classe di unit\u00e0 navali appartenenti alla famiglia di navi militari MEKO, il cui progetto \u00e8 stato sviluppato e prodotto dalla tedesca Blohm und Voss verso la fine degli anni settanta. Le navi di questa classe sono state acquisite dalla Nigeria e dall'Argentina nella cui marina sono classificate come cacciatorpediniere, ma hanno capacit\u00e0 simili a quelle di una fregata. \nLa prima nave di questo tipo \u00e8 stata l'Aradu, ordinata nel 1977 come principale e unica nave moderna della Nigeria. \nNel 1978 arriv\u00f2 l'ordine per quattro navi da parte della Marina Argentina, che in origine voleva immetterne in linea addirittura sei esemplari, di cui quattro da costruire nei propri cantieri. In pratica, l'accordo finale ha visto la realizzazione di sole quattro navi, tutte nei cantieri tedeschi, cui per\u00f2 fece seguito un ordine per sei corvette Espora da costruire su licenza tedesca in Argentina. Un contratto di simili proporzioni negli stessi anni era stato stipulato dall'Iraq, che aveva ordinato ai cantieri italiani quattro fregate \"tipo Lupo\" sei corvette Tipo \"al-Asad\" ed una nave da rifornimento della Classe Stromboli, ma il contratto non venne mai ottemperato nonostante la costruzione delle navi a causa dell'embargo bellico dovuto prima alla guerra Iran-Iraq e dopo alla Guerra del Golfo. \nAl tempo dell'ordine argentino vi fu una competizione con le navi Maestrale, non ancora entrare in servizio, e basate sulle Lupo che erano state ordinate ai cantieri italiani da Per\u00f9 e Venezuela. Le navi italiane avrebbero retto il confronto in termini di prestazioni e permesso di dialogare con una struttura molto pi\u00f9 semplificata, perch\u00e9 realizzabili in Italia quasi totalmente, senza dialogare con fornitori multinazionali. Tuttavia due fattori vennero contro questa possibilit\u00e0. La prima di ordine politico, in quanto all'arrivo della commissione argentina in Italia per valutare l'eventuale acquisto delle Maestrale, vi furono da parte delle maestranze dei cantieri delle forti manifestazioni visto che l'Argentina era una dittatura militare di estrema destra. Accoglienza che invece, quando gli argentini andarono in Germania Ovest, non trovarono. Stranamente, quando si tratt\u00f2 di esaudire l'ordine iracheno per le Lupo non vi furono tali manifestazioni. La seconda era forse ancora pi\u00f9 importante, perch\u00e9 le \"Maestrale\" erano mezzi tutto sommato convenzionali, mentre le MEKO erano un concetto interamente nuovo, quello della nave-contenitore con struttura modulare. Cos\u00ec, quel primo contratto di grande importanza, dopo l'avvisaglia dell'Aradu, vide il passaggio di consegne, e di un'era costruttiva, tra i cantieri italiani, per alcuni anni quelli pi\u00f9 attivi nell'export, con quelli tedeschi.\nProgetto.\nCostruite in due varianti denominate e MEKO 360 H1 MEKO 360 H2, come tutte le navi del loro tipo, \"le MEKO 360\" sono costituite da un grande scafo con componenti interni modulari e sostituibili. L'architettura modulare facilita l'ammodernamento di tutti i sottosistemi (armamento, elettronica e altro) e aumenta la longevit\u00e0 del mezzo. La capacit\u00e0 di resistere e contenere i danni \u00e8 anche una parte del concetto MEKO, avendo i moduli funzionali una certa indipendenza nell'aerazione, alimentazione elettrica e altro ancora. \nLo scafo \u00e8 dato da un ponte unico continuo, con un ridotto cavallino di prua e una doppia angolazione delle fiancate. Le sovrastrutture sono costituite da un blocco unico, dalla struttura solida e compatta. Vi sono due ponti per tutta la lunghezza delle sovrastrutture (circa il 60% di quella totale) con un terzo ponte che \u00e8 quello della plancia di comando. Gli alberi sono due, uno sopra la parte posteriore della plancia, a struttura tronco-piramidale, l'altro dietro il fumaiolo. La poppa \u00e8 a specchio, aperta con una struttura sotto il ponte di volo. Il disegno complessivo \u00e8 molto pulito, razionale, con una plancia simile a quella di navi mercantili e spazi abbondanti per l'equipaggio.\nLa Aradu fa parte del tipo MEKO 360H1, mentre le unit\u00e0 argentine che costituiscono la Classe Almirante Brown sono del tipo MEKO 360H2.\nLapparato motore delle unit\u00e0 argentine hanno una configurazione mai pi\u00f9 ripresa dalle navi MEKO, con due turbine a gas Tyne per la velocit\u00e0 di crociera, e due Olympus da 51000 hp per gli spunti di alta velocit\u00e0. Le turbine sono pi\u00f9 efficienti dei diesel alle alte potenze e velocit\u00e0, ma sotto i 20 nodi sono i diesel che hanno un molto migliore rendimento, per cui in genere i motori di crociera sono diesel. L'autonomia non \u00e8 in effetti molto valida per i lunghi trasferimenti, anche se le turbine a gas sono compatte e leggere. Nella Aradu la propulsione \u00e8 di tipo CODOG, con diesel di crociera e turbine per alta velocit\u00e0. I due fumaioli sono inclinati verso l'esterno, accoppiati, come tradizione per le navi MEKO 200 e MEKO 360.\nLarmamento \u00e8 costituito da:\nLe unit\u00e0 hanno un ampio hangar, che grazie alla larghezza dello scafo, consente di ospitare 2 elicottero. \nLelettronica \u00e8 relativamente limitata, con un solo radar multiruolo, piazzato sull'albero poppiero, quello pi\u00f9 basso. L'albero anteriore ha invece un radar MW-25 per il controllo tiro, un radar di tiro per i missili Aspide di poppa, due radar ciascuno per una coppia di CIWS, quella di prua e quella di poppa. Il sonar non ha un elemento a profondit\u00e0 variabile, cosa che limita la capacit\u00e0 di scoprire sottomarini, specie in caso di maltempo o di alta velocit\u00e0 della nave. \nLa componente ECM comprende lanciatori Breda SCLAR, per razzi con chaff e flare.\nClasse Almirante Brown.\nLe MEKO 360H2, o Classe Almirante Brown, sono le navi pi\u00f9 potenti e temibili della Marina Argentina.\nIl loro progetto ha dato il massimo livello di importanza alle capacit\u00e0 antiaeree, specie per l'autodifesa della nave. La presenza di 4 grandi e potenti torrette CIWS, sistemate praticamente ai 4 punti cardinali, consente di difendere efficacemente la nave a 360 gradi. \nI loro limiti sono l'autonomia, che \u00e8 inferiore a quanto desiderabile, e la dotazione elettronica, non del tutto soddisfacente. In termini di sensori principali, le MEKO 200, pur pi\u00f9 piccole sono dotate anche di un radar di scoperta a bassa quota di bersagli aerei e in superficie, mentre le pi\u00f9 grandi MEKO 360 hanno un solo radar principale. \nAradu.\nLa Aradu, nave ammiraglia della flotta nigeriana, \u00e8 a tutt'oggi senza pari nella marina della pi\u00f9 popolosa nazione africana. L'Aradu, costruita in una sola unit\u00e0 si differenzia dalle navi argentine per avere un hangar capace di un solo elicottero, ma \u00e8 dotata di missili antinave OTOMAT, i quali con un turbogetto, hanno gittata di oltre 100 km ed infine, fatto non meno importante, ha un apparato motore CODOG, con diesel di crociera e turbine per alta velocit\u00e0, per cui non si potrebbe dire che essa sia inferiore rispetto alle Almirante Brown.\nDopo un lungo periodo di inattivit\u00e0, questa nave, nonostante sia quasi trentenne e quindi per gli standard delle nazioni del Primo mondo, da radiare, \u00e8 stata di recente aggiornata e revisionata e dovrebbe prestare servizio ancora per un decennio.\nBibliografia.\nArmi da guerra N.42\nArticolo di Tullio Marcon, Rivista Italiana Difesa 5/91"}
{"id": "586247", "revid": "633110", "url": "https://it.wikipedia.org/wiki?curid=586247", "title": "Classe MEKO 200", "text": "Le fregate MEKO 200 non sono una vera e propria classe intesa in senso classico, quanto piuttosto una tipologia di navi, appartenente ad un'intera famiglia sviluppata dai cantieri Blohm &amp; Voss, sulla base di una nuova tecnologia che questi cantieri di Amburgo hanno sviluppato, quella di una nave che possa soddisfare tutti i requisiti che i clienti possano porre per equipaggiare e ammodernare le navi ordinate.\nLe fregate MEKO 200 sono suddivise in varie sottoclassi di tipo diverso, che nella loro caratteristica di flessibilit\u00e0 sono state adottate da numerosi clienti. Tra le caratteristiche pi\u00f9 importanti, vi \u00e8 sempre un cannone da 100 o 127mm, uno o pi\u00f9 CIWS, un sistema missilistico superficie-aria, lanciasiluri ASW leggeri, una batteria di missili antinave Harpoon e un elicottero antisommergibile. I motori sono di tipo diverso, ma in generale di tipo CODOG e quelli di crociera sempre diesel. La massa \u00e8 leggermente superiore a quella di una fregata Classe Lupo, e leggermente inferiore a quella di una Classe Maestrale.\nLe dimensioni sono simili a quelle delle fregate Lupo. Introdotte limitate caratteristiche per la riduzione delle segnature, incluse quelle radar, con fiancate a doppia curvatura, alberi piramidali e fumaioli caratteristici della classe, accoppiati e inclinati verso l'esterno, sui lati della nave.\nIl successo delle unit\u00e0 di questa classe, o meglio famiglia, \u00e8 dato da una serie di contratti stipulati con numerosi clienti, rendendo queste unit\u00e0 quelle di maggiore successo di sempre. Se le Type 12 inglesi sono state quelle di maggior successo tra quelle degli anni sessanta, le Lupo hanno costituito il best seller del decennio successivo, ma hanno ceduto 10 anni dopo il primato alle navi tedesche, anche se molte sono state realizzate su licenza in altri Paesi. Anche se apparse appena dopo le Maestrale, le Meko sono di fatto le navi dell'epoca del \"dopo-Guerra fredda\".\nUnit\u00e0.\nFino ad oggi sono ventinove le unit\u00e0 navali costruite in oltre un ventennio, a conferma della validit\u00e0 del progetto, di cui otto per la Turchia, otto per l'Australia e due per la Nuova Zelanda, quattro per la Grecia, tre per il Portogallo ed infine ultimamente quattro per il Sudafrica.\nTurchia: Meko 200TN.\nLe navi di concezione tedesca sono state sempre apprezzate in riva al Bosforo, sin dai tempi della prima guerra mondiale. Gli incrociatori da battaglia Goeben e Breslau, entrati in servizio nella Kaiserliche Marine nel 1912 sono stati ceduti all'Impero ottomano. Il Breslau ribattezzato Midilli, nome turco dell'isola di Lesbo, venne affondato da una mina il 20 gennaio 1918, mentre il Goeben entrato a far parte della marina turca il 16 agosto 1914 e ribattezzato Yavuz Sultan Selim \u00e8 rimasto in servizio fino al 20 dicembre 1960 per essere demolito nel 1973.\n1982, Turchia: Classe Yavuz.\nIl primo grosso contratto per questa classe di navi venne fatto nel 1982 tra i cantieri tedeschi e la Turchia che aveva la necessit\u00e0 di sostituire i vecchi cacciatorpediniere americani della Seconda guerra mondiale sottoposti agli aggiornamenti del Programma FRAM. L'ordine fatto ai cantieri tedeschi era di quattro navi, di cui due da costruirsi in Germania, dove esiste anche una notevole componente di immigrati turchi, e due in Turchia.\n1990, Turchia: Meko 200 Barbaros.\nDopo quasi dieci anni dalle Meko 200TN \"Yavuz\" venne stipulato con la Turchia un secondo contratto, firmato il 19 gennaio 1990 per altre quattro navi migliorate, classe Barbados o Meko 200TN II, anche queste costruite due ad Amburgo e due in Turchia. Rispetto alle precedenti hanno una lunghezza maggiore di 6m e un diverso apparato motore. Le unit\u00e0 sono state realizzate in due lotti Track II A e Track II B, che costituiscono le sottoclassi Barbaros e Salih Reis identiche ad eccezione dei missili antiaerei a lungo raggio. Le unit\u00e0 del Lotto IIA sono armate con il lanciamissili Mk 29 per missili Sea Sparrow, mentre le unit\u00e0 del Lotto IIB sono armate con lanciamissili Mk 41 con celle a lancio verticale per missili ESSM. L'entrata in servizio delle due unit\u00e0 del Lotto IIA \u00e8 avvenuta tra il 1995 e il 1996, mentre l'entrata in servizio delle due unit\u00e0 del Lotto IIB \u00e8 avvenuta tra il 1998 e il 2000.\n1986, Portogallo: Classe Vasco da Gama.\nIl secondo contratto firmato per le fregate MEKO 200, firmato il 25 luglio 1986, con acquirente la marina portoghese, che aveva avuto gi\u00e0 l'esperienza di avere navi di concezione tedesca nella propria flotta.\n1989, Grecia: Classe Hydra.\nIl terzo ordine per le MEKO 200 \u00e8 stato fatto dalla Marina Greca nel finire della Guerra fredda, per ammodernare massivamente la flotta di prima linea, oramai invecchiata essendo costituita, come la flotta turca, da vecchie unit\u00e0 ex-americane. Le Meko 200 HN greche se confrontate con le Maestrale, mostrano dimensioni simili, con radar di scoperta aerea a medio raggio e a corto raggio quasi identici anche nella forma, pur essendo per lo pi\u00f9 di modello diverso; l'armamento artiglieresco costituito da un cannone da 127mm, ma di tipo diverso (Mk 45 per le MEKO HN 200 e Compatto per le Maestrale) e 2 CIWS ma disposti in maniera diversa. L'aspetto delle MEKO greche \u00e8 molto pi\u00f9 voluminoso delle Maestrale, come confermano i dati dimensionali, con la plancia pi\u00f9 alta e lo scafo pi\u00f9 corto.\n1989, Australia/N.Z.: Classe ANZAC.\nIl pi\u00f9 grande contratto per le fregate MEKO 200 si \u00e8 avuto per il programma congiunto ANZAC Australia-N.Z. Esso si \u00e8 sviluppato a partire dal 1989, in un totale di 10 navi, di cui otto per l'Australia e due per la Nuova Zelanda.\n2000, Sud Africa: Meko 200 Valour.\nL'ultimo contratto in ordine di tempo per le Meko 200 \u00e8 stato stipulato all'inizio del nuovo millennio con la Marina del Sudafrica per quattro fregate MEKO A-200SAN \"Valour\", costruite nei cantieri tedeschi. La costruzione delle unit\u00e0 \u00e8 iniziata nel 2001 e le navi sono entrate in servizio tra il 2006 e il 2007.\nBibliografia.\nEnrico Po, articolo su RID 5/2002"}
{"id": "586248", "revid": "120809798", "url": "https://it.wikipedia.org/wiki?curid=586248", "title": "Classe MEKO 140 Espora", "text": "Sviluppato e prodotto dalla tedesca Blohm &amp; Voss verso la fine degli anni settanta, il progetto MEKO 140 \u00e8 una classe di navi da guerra appartenente alla famiglia di navi militari MEKO. Le navi di questa classe sono classificate come corvette multiruolo oppure fregate leggere, ed erano la fascia pi\u00f9 bassa della famiglia MEKO.\nLe unit\u00e0 tipo 'MEKO 140 sono state ordinate per essere realizzate su licenza dalla AFNE di Rio Santiago, ma il progetto, per una volta, non \u00e8 stato totalmente originale, in quanto basato, sia pure con tecnologia MEKO, sulle unit\u00e0 Jo\u00e3o Coutinho di progettazione portoghese. Il progetto cos\u00ec modificato ha assunto la denominazione MEKO 140A16, che nella marina argentina ha costituito la classe Espora. Le unit\u00e0 di questa classe sono un tipico progetto da esportazione, essendo corvette di progettazione tedesca, realizzazione argentina, armamento silurante e cannoniero italiani, missili francesi, motori tedeschi e sistemi elettronici quasi tutti olandesi.\nProgetto.\nCome tutte le navi del loro tipo, le MEKO 140 sono costituite da un capace scafo, con componenti interni modulari e sostituibili. L'architettura modulare facilita l'ammodernamento di tutti i sottosistemi, quali armamento, elettronica ed altro ancora aumentando la longevit\u00e0 del mezzo. Per navi relativamente piccole la sistemazione modulare risulta meno efficiente di quanto non sia per scafi maggiormente larghi e quindi, meno compromessi da limiti dimensionali dei moduli installabili.\nScafo.\nLo scafo \u00e8 a ponte continuo, con un discreto cavallino di prua per reggere meglio il mare grosso, visto che l'Argentina \u00e8 una nazione oceanica ed \u00e8 quindi necessario avere una nave con buona capacit\u00e0 marina anche se non molto grande. Le sovrastrutture sono assai alte, basate su di una tuga che corre continua per tutta la loro lunghezza. I fumaioli sono sistemati in due strutture trapezoidali, non inclinate come al solito in questo tipo di costruzioni. Sul blocco di sovrastrutture centrale vi sono due leggeri alberi a tripode, sistemati davanti al ponte di volo e dietro la batteria delle artiglierie di prua.\nPropulsione.\nL'apparato motore \u00e8 costituito da 2 diesel su altrettanti assi. La potenza delle turbine sarebbe stata pagata con un consumo troppo alto, per cui ci si \u00e8 accontentati di una motorizzazione che fosse abbastanza potente, ma soprattutto economica nell'uso.\nArmamento.\nL'armamento \u00e8 composto da un cannone da 76 mm Compatto a prua, due sistemi CIWS Dardo, uno a prua e uno a poppa, due mitragliatrici da 12,7\u00a0mm, missili antinave Exocet MM.38, a poppa, dietro la tuga e davanti alla torretta di poppa.\nL'armamento silurante \u00e8 dotato di due lanciasiluri leggeri tripli, da 324\u00a0mm a lato della nave, che consentono di lanciare la riserva di 12 siluri leggeri WASS A/244S, di costruzione italiana, che hanno un sensore sonar attivo particarmente idoneo ad operare in bassi fondali. Malgrado questa capacit\u00e0, il corpo base del siluro ha le stesse prestazioni del vecchio Mk 44, con una gittata di 5,5 km a 30 nodi, molto inferiori al successivo Mk 46 che ha una gittata di 11\u00a0km a 45 nodi e pertanto non \u00e8 un'arma particolarmente idonea contro sottomarini nucleari veloci.\nElettronica.\nI sensori sono interessanti, in quanto non sono solo radar, ma anche particolari sistemi di controllo del tiro e sorveglianza. Vi \u00e8 un radar unico per la scoperta di aerei e navi a breve distanza ed un piccolo radar di navigazione.\nPer i tre pezzi d'artiglieria vi \u00e8 un solo radar di tiro situato sull'albero anteriore, mentre per le due torri da 40mm Dardo vi sono due sistemi optronici LIROD, apparati con sensori televisivi, dotati anche di laser telemetrici per la misurazione della distanza e sensori a immagine termica per l'osservazione notturna e il tiro. In pratica, sono dei sistemi alternativi ai radar, ma se sono adatti per certi aspetti, inclusa l'impossibilit\u00e0 pratica di essere disturbati da echi e ECM, hanno anche limitazioni per l'inseguimento di bersagli ognitempo in presenza di neve, nebbia o fumo.\nElicottero.\nInfine vi \u00e8 un elicottero leggero, per il quale le prime tre navi hanno un ponte di volo, sito a mezzanave per ridurre il beccheggio dello scafo durante il mare mosso. Le ultime tre hanno invece, oltre al ponte di volo, anche un hangar telescopico, che serve per tenere l'elicottero, una volta atterrato, protetto dagli elementi climatici, cosa indispensabile per rendere possibile l'utilizzazione di tale delicato mezzo aereo su di una nave per tempi prolungati.\nTutto \u00e8 controllato da un sistema di elaborazione dati di combattimento Daisy, che coordina tutte le operazioni dei sensori di bordo.\nServizio.\nLe corvette MEKO 140, sono praticamente, per stazza e armamento, la versione ridotta delle MEKO 200.\nSono state costruite in sei esemplari, per la marina militare dell'Argentina.\nLe unit\u00e0 sono: Espora (P 41), Rosales (P 42), Spiro (P 43), Parker (P 44), Robinson (P 45) e Gomez Roca (P 46) ex Seaver (P 46). La base operative di queste unit\u00e0 \u00e8 Puerto Belgrano presso la citt\u00e0 di Punta Alta nel partido di Coronel Rosales.\nL'armamento \u00e8 di tre torri di cannoni e non sono presenti missili terra-aria. Nelle ultime tre unit\u00e0 \u00e8 stata migliorata la sistemazione elicotteristica, ed era anche stata programmata la sostituzione dei missili Exocet MM.38, in due lanciatori doppi con i pi\u00f9 potenti e recenti Exocet MM.40, ma la crisi economica argentina ne ha rinviato la sostituzione. Gi\u00e0 nel 1986 era stata annullata causa problemi finanziari la costruzione delle ultime due unit\u00e0, la cui entrata in servizio si \u00e8 verificata rispettivamente nel 2002 e nel 2004. L'ultima la Seaver \u00e8 entrata in servizio con il nome Gomez Roca, in ricordo di un comandante argentino caduto nella guerra delle Falkland.\nLa \"Spiro\" ha fatto parte, assieme al cacciatorpediniere \"Almirante Brown\", della Classe MEKO 360 nel 1991 della coalizione internazionale durante la guerra del golfo.\nLe MEKO 140 sono concepite come unit\u00e0 di seconda linea e per compiti generici e come supporto delle pi\u00f9 potenti MEKO 360, di cui esse hanno bisogno a loro volta per operare appieno in teatri ostili.\nDopo le tre corvette A-69 e i due cacciatorpediniere Type 42, le dieci unit\u00e0 MEKO hanno costituito la pi\u00f9 grande operazione di ammodernamento generale della flotta argentina."}
{"id": "586249", "revid": "15756", "url": "https://it.wikipedia.org/wiki?curid=586249", "title": "Classe Fletcher", "text": "La classe Fletcher era una classe navale costituita da cacciatorpediniere tipici della Marina statunitense, costruiti durante la seconda guerra mondiale. Nati da un'evoluzione di progetti anteguerra, ma molto pi\u00f9 grandi e robusti, furono costruiti, in pochissimi anni, in oltre centocinquanta esemplari e rimasero in servizio in molte marine per circa cinquanta anni.\nProgetto della nave.\nQueste nuove navi da guerra armate con cinque cannoni da 127mm in installazioni singole e una decina di armi antiaeree, pi\u00f9 bombe di profondit\u00e0 e dieci siluri, erano assai pi\u00f9 grandi e potenti delle precedenti, le prime che si potevano considerare appartenenti al periodo bellico, grazie al maggior dislocamento erano ben pi\u00f9 capaci di offrire una piattaforma di tiro sufficientemente grande e stabile per lo stesso armamento delle unit\u00e0 precedenti, decisamente sovraccaricate di armamenti rispetto alla mole, e che con un armamento pesante rispetto alla loro struttura complessiva, avevano problemi di stabilit\u00e0.\nRispetto alle precedenti unit\u00e0 Benson/Livermoore esse disponevano di uno scafo allungato di 8,53 m, pi\u00f9 largo di 0,91 m con ponte di tipo continuo senza castello prodiero che oltre ad abbassare il centro di gravit\u00e0 dell'unit\u00e0 contribuiva a togliere punti deboli in cui gli sforzi avrebbero potuto accumularsi, specie in caso di esplosioni subacquee. L'albero maestro era stato eliminato e la nave poteva disporre di due fumaioli bassi e compatti, di dimensioni analoghe.\nL'apparato propulsivo era costituito da turbine ad ingranaggi, come del resto era lo standard dell'epoca, che permetteva alla nave una velocit\u00e0 di circa 37 nodi, grazie alla potenza, scaricata su due assi, di ben 60.000hp, 10.000 in pi\u00f9 dei \"Benson\". Ogni gruppo di caldaie aveva un fumaiolo separato.\nL'armamento principale era costituito da cannoni Mk 12 da 127\u00a0mm lunghi 38 calibri (L/38) in cinque torrette singole, disposte due a prua e tre a poppa, una delle quali sul ponte. Questi cannoni erano capaci di ingaggiare sia bersagli navali, sia velivoli, e disponevano di radar di controllo del tiro. L'armamento antiaereo vero e proprio inizialmente era costituito da cannoni da 28mm sostituiti nelle unit\u00e0 successive da tre a cinque cannoni binati Bofors da 40\u00a0mm L/56 e quattro cannoni Oerlikon da 20\u00a0mm L/70.\nI cannoni erano in torrette singole Mk 30 totalmente chiuse e vennero utilizzati efficacemente per il tiro antiaereo grazie alle spolette di prossimit\u00e0 radar ed ai radar di controllo del tiro, che erano presenti come dotazione standard. I cinque cannoni erano presenti anche sui \"Benson\", ma il dislocamento di questi era di appena 1600 tonnellate, 400 in meno, per cui il peso dei cannoni fu talmente eccessivo che almeno a due di essi vennero smontati gli scudi protettivi.\nUna sperimentazione tentata senza successo fu quella di installare, su quattro unit\u00e0, un ricognitore leggero, al posto del cannone centrale. Questo per\u00f2 \u00e8 stato uno dei pochissimi casi in cui un cacciatorpediniere dell'epoca ha almeno tentato di avere un velivolo a bordo, segno delle rilevanti dimensioni del progetto.\nServizio.\nDal febbraio 1942 vennero varati ben centosettantacinque scafi, ed al dicembre di quello stesso anno venivano gi\u00e0 prodotte quattro navi al mese. Al settembre 1944 si era giunti alla fine del programma ed i Fletcher diventate le navi della categoria pi\u00f9 diffuse a livello mondiale, combatterono pesanti scontri come quello del 1943, in cui presso l'isola di Vella Lavella, tre navi di questo tipo si scontrarono di notte con altrettante navi giapponesi. La \"O'Bannon\" fu colpita da un siluro e venne speronata dallo \"Chevalier\", e se non fosse stato per il fatto che anche lo \"Yagumo\" fu colpito ad un certo punto un siluro l'intera formazione americana poteva essere distrutta. I giapponesi persero un caccia, come gli americani, ma riuscirono a far passare il convoglio di rinforzi che scortavano.\nAltre battaglie si svolsero in altre parti del Pacifico, ma alla fine della guerra queste navi vennero impiegate maggiormente per la scorta delle flotte d'invasione sul territorio europeo e sui territori dove erano presenti guarnigioni giapponesi, in cui la maggiore minaccia era costituita dagli U-Boot tedeschi e dai Kamikaze e pertanto gli scontri diretti con le navi maggiori furono rari.\nDurante il conflitto furono diciannove le unit\u00e0 della classe perdute, mentre altre sei pesantemente danneggiate non vennero riparate.\nNel dopoguerra i Fletcher vennero ampiamente mantenuti in servizio, spesso con ammodernamenti consistenti, sia nella flotta americana, dove via via vennero collocati in riserva, sia nelle flotte straniere, con aggiornamenti soprattutto nei sensori di scoperta e nelle artiglierie antiaeree, in particolare con tre cannoni binati da 76/50mm Mk 33, nuove armi apparse alla fine della guerra. Alla fine degli anni cinquanta tre unit\u00e0 della classe entrarono a far parte del Programma FRAM che consisteva nella riconversione della flotta di cacciatorpediniere alla lotta antisommergibile; le unit\u00e0 che entrarono nel programma FRAM vennero inizialmente dotate dell'Hedgehog, che venne rimosso, per essere sostituito da un lanciarazzi antisommergibile nella fase, detta FRAM II, nella quale nelle tre unit\u00e0 venne rimosso il cannone di poppa per l'installazione di un ponte di volo per un elicottero antisommergibile drone DASH. Nonostante questi ammodernamenti i Fletcher terminarono la loro carriera operativa prima delle successive e migliorate classe Allen M. Sumner e classe Gearing.\nMolte furono le unit\u00e0 della classe che oltre al secondo conflitto mondiale presero anche parte sia alla guerra di Corea, con molte unit\u00e0 che erano state collocate in riserva rientrate in servizio, trentanove delle quali riammodernate, sia successivamente alla guerra del Vietnam.\nServizio in altre marine.\nMolte unit\u00e0 vennero cedute a partire dagli anni cinquanta a marine di nazioni amiche nell'ambito del Mutual Defense Assistance Program e ancora nel 1990 nella Marina Greca vi erano ben sei esemplari in servizio, tre in quella brasiliana e altri in quella taiwanese, solo per citarne alcuni, mentre un esemplare il cacciatorpediniere BAM \"Cuitl\u00e1huac\" (IE-02) ex USS \"John Rodgers\" (DD-574), trasferito alla marina messicana nel 1968, \u00e8 andato in disarmo solo il 16 luglio 2002. La marina greca oltre alle unit\u00e0 acquistate dagli Stati Uniti, acquist\u00f2 anche quattro Fletcher dismessi dalla Bundesmarine tedesca, di cui due entrati in servizio ed altri due cannibalizzati per pezzi di ricambio.\nLe unit\u00e0 cedute a marine estere vennero cos\u00ec ripartite:\nArgentina e Spagna.\nSpagna e Argentina ricevettero ciascuna cinque unit\u00e0 navali che nell'Armada Espa\u00f1ola e nell'Armada Argentina costituirono rispettivamente la classe Lepanto e la classe Rosales\nBrasile.\nAlla Marinha do Brasil sono state cedute sette unit\u00e0 della classe Fletcher:\nDopo la loro messa in disarmo, nomi e distintivi ottici di quattro di queste unit\u00e0 sono stati ereditati da altrettante fregate della classe Garcia che il Brasile ha acquisito dagli Stati Uniti e che nella Marina Brasiliana hanno costituito la classe Par\u00e1:\nCile.\nIl Cile ricevette all'inizio degli anni sessanta due di queste unit\u00e0 navali: USS \"Wadleigh\" e USS \"Rooks\" ribattezzate rispettivamente \"Blanco Encalada\" e \"Cochrane\"; successivamente l'Armada de Chile acquis\u00ec un altro cacciatorpediniere della classe, l'USS \"Charles J. Badger\", che messo in disarmo dalla US Navy il 20 dicembre 1957 e radiato il 1\u00ba febbraio 1974 venne acquistato il 20 maggio dello stesso anno dal Cile per essere cannibalizzato per fornire parti di ricambio agli altri due Fletcher.\nAlla fine del 1978 i due Fletcher cileni vennero inviati verso al Terra del Fuoco, quando sembrava imminente una guerra con l'Argentina per il conflitto del Beagle per la sovranit\u00e0 delle isole del canale Beagle e dello spazio marittimo adiacente, che rivestono un notevole valore strategico per il passaggio tra gli oceani Atlantico e Pacifico. Lo scontro venne evitato grazie alla mediazione di Giovanni Paolo II e della Santa Sede.\nMessico.\nAlla Armada de M\u00e9xico furono ceduti l'USS \"Harrison\" (DD-573) e l'USS \"John Rodgers\" (DD-574), ribattezzati rispettivamente ARM \"Cuauht\u00e9moc\" (IE-01) e ARM \"Cuitl\u00e1huac\" (IE-02).\nTaiwan.\nAlla Marina della Repubblica di Cina furono ceduti i cacciatorpediniere USS \"Kimberly\" (DD-521) (rinominato \"An Yang\"), USS \"Mullany\" (DD-528) (\"Chaing Yang\"), USS \"Twining\" (DD-540) (\"Kwei Yang\") e USS \"Yarnall\" (DD-541) (\"Kun Yang\").\nGermania.\nLa Germania ha avuto dagli Stati Uniti cinque cacciatorpediniere classe Fletcher, di cui quattro dopo essere andati in disarmo ceduti alla Grecia. Le unit\u00e0 tedesche erano contrassegnate dalla lettera Z seguita da un numero, dove \"Z\" era l'iniziale di \"Zerst\u00f6rer\" che in tedesco significa cacciatorpediniere (letteralmente \"distruttore\", analogamente al termine inglese \"destroyer\", abbreviativo di \"torpedo boat destroyer\", letteralmente \"distruttore di torpediniere\").\nGrecia.\nLe unit\u00e0 navali che la Grecia acquis\u00ec dagli Stati Uniti furono sei:\nLa marina Greca acquis\u00ec successivamente dalla Germania altre quattro unit\u00e0, di cui due immesse in servizio e due acquisite esclusivamente per essere cannibalizzate per parti di ricambio.\nEntrarono in servizio:\nVennero acquistati per parti di ricambio:\nL'ammutinamento del \"Velos\".\nTra le navi cedute a marine estere, il cacciatorpediniere della Marina Greca \"Velos\", ex USS \"Charrette\", il 23 maggio 1973, durante la dittatura dei colonnelli, fu protagonista di un clamoroso ammutinamento. La nave, al comando del Capitano Nicholaos Pappas, mentre era impegnata in una manovra coordinata NATO si ammutin\u00f2, rifiutando di ritornare in Grecia, come forma di protesta verso il governo militare.\nLa protesta scoppi\u00f2 quando, durante un pattugliamento tra la penisola italiana e la Sardegna, il capitano e gli ufficiali ricevettero via radio la notizia che in Grecia erano stati arrestati alcuni ufficiali di marina che avevano contestato il regime. Il comandante del \"Velos\" faceva parte di un gruppo di ufficiali decisi a disobbedire al regime al potere in Grecia. Pappas convinto che l'arresto dei suoi compagni avesse negato ogni speranza di poter agire dall'interno, decise di portare la situazione del suo paese all'attenzione dell'opinione pubblica con un gesto clamoroso. Dopo aver comunicato all'equipaggio le sue intenzioni ed averne registrato l'adesione alla protesta, il comandante del \"Velos\" comunic\u00f2 le sue intenzioni al quartier generale della NATO citando il preambolo dell'atto di costituzione della NATO stessa: \" \u2026tutti i governi\u2026 sono determinati a difendere la libert\u00e0, i diritti e la civilt\u00e0 dei loro popoli, fondati sui principi della democrazia, della libert\u00e0 individuale e del governo della legge\". Lasciata la formazione fece rotta verso Roma e, ancorato il \"Velos\" di fronte a Fiumicino, un gruppo di rivoltosi prese terra a bordo di alcune lance e si diresse all'aeroporto; da l\u00ec telefonarono alle agenzie di informazione internazionale, comunicando l'ammutinamento e la decisione di tenere una conferenza stampa il giorno seguente.\nL'azione del \"Velos\" produsse un notevole interesse internazionale. Il capitano, sei ufficiali e venticinque sottufficiali ottennero asilo politico in Italia, mentre quelli che decisero di rimanere a bordo una volta ritornati in Grecia avrebbero comunicato alle famiglie ed agli amici quanto era accaduto. Il \"Velos\" ritorn\u00f2 in Grecia il mese successivo con un nuovo equipaggio. Dopo la caduta del governo militare il comandante Pappas e gli altri ammutinati rientrarono in patria dove vennero reintegrati nei ranghi della marina.\nItalia.\nLa Marina Militare acquist\u00f2 tre di queste unit\u00e0 negli anni 1969-70, allo scopo di sostituire i cacciatorpediniere della classe Artigliere. Queste unit\u00e0 costituirono la classe Fante.\nNavi museo.\nQuattro navi sono state trasformate in museo, tre negli Stati Uniti ed una in Grecia. Le quattro navi sono le seguenti:"}
{"id": "586250", "revid": "767487", "url": "https://it.wikipedia.org/wiki?curid=586250", "title": "Classe Allen M. Sumner", "text": "La classe Sumner e la derivata classe Gearing, sono classi di cacciatorpediniere statunitensi, ultime evoluzioni delle navi di questa categoria della US Navy della Seconda guerra mondiale, derivati dai precedenti Fletcher, ma con tre torri binate per cannoni da 127mm Mk 38, mentre l'armamento silurante era come nei Fletcher di 10 tubi lanciasiluri in 2 impianti quintupli. La difesa antiaerea ravvicinata era costituita da dodici cannoni da 40mm in due impianti quadrupli e due binati.\nProgetto.\nLa progettazione della nuova classe di cacciatorpediniere partiva dalla necessit\u00e0 di possedere un potenziale di fuoco antiaereo maggiore, che veniva risolta con una disposizione pi\u00f9 compatta dell'armamento grazie alla sostituzione dei cinque cannoni in impianti singoli con sei cannoni in tre impianti binati, i quali come risultato davano un cannone in pi\u00f9 con una minore lunghezza richiesta delle sovrastrutture. Lo scafo venne allargato di 45cm rispetto ai Fletcher per l'alloggiamento delle torri d'artiglieria pi\u00f9 larghe di quelle precedenti. Con questa modifica alle batterie principali si lasci\u00f2 spazio per ben 12 cannoni Bofors da 40mm installati in due impianti quadrupli e due binati, molto compatti e capaci di offrire un gran volume di fuoco concentrato. Questi cannoni erano ancora privi di munizioni di prossimit\u00e0, ma dotati di piccoli radar di tiro.\nPer il resto le navi erano simili alla classe Fletcher.\nLa classe Gearing.\nLa successiva Gearing ebbe un cambiamento nella sua funzione; essa non era pi\u00f9 quella di nave multiruolo, ma decisamente di nave antiaerea, causa i kamikaze. Le unit\u00e0 della classe \"Gearing\" erano oltre 4m pi\u00f9 lunghe dei \"Sumner\" e l'ingrandimento dello scafo oltre a costituire una piattaforme pi\u00f9 stabile aument\u00f2 la capacit\u00e0 di carico del carburante di 160 tonnellate che incrementarono del 30% il raggio di azione di queste navi.\nClasse Robert H. Smith.\nAlcune unit\u00e0 della Classe Sumner vennero trasformate, piuttosto curiosamente, in cacciatorpediniere posamine con la rimozione dei lanciasiluri, sostituiti con le predisposizioni per 100 mine. Ci\u00f2 accadde per 12 navi sulle 58 complessive. Queste unit\u00e0 costituirono una sottoclasse denominata Classe Robert H. Smith.\nImpiego operativo.\nComparse assai tardi nella guerra, le unit\u00e0 della Classe Allen M. Sumner ebbero un impiego di difesa antiaerea. Il cacciatorpediniere \"Aaron Ward\" venne affondato al quinto attacco kamikaze, mentre il cacciatorpediniere \"Laffey\", sopravvisse a ben sei attacchi ed \u00e8 stato preservato come nave museale.\nNel corso del secondo conflitto mondiale quattro unit\u00e0 vennero affondate in combattimento mentre una quinta nave della classe gravemente danneggiata non ritorno pi\u00f9 in servizio e venne demolita dopo il conflitto. Successivamente i Sumner presero parte sia alla guerra di Corea che alla guerra del Vietnam. Queste navi ebbero un impiego soprattutto postbellico, sia con la flotta USA che con altre marine prendendo parte a innumerevoli dispiegamenti operativi per i 20 anni successivi, prima che i cacciatorpediniere missilistici li sostituissero gradatamente. Queste navi vennero aggiornate agli standard FRAM I e FRAM II, con miglioramenti vari a radar, sonar, armi (cannoni da 76mm) ed altro, ed anche, talvolta, un elicottero drone a poppa e un lanciamissili ASROC a centro nave, al posto dei siluri.\nLa prima \"motivazione\" per l'entrata in guerra degli USA in Vietnam fu il cosiddetto Incidente del Golfo del Tonchino, in cui i caccia \"Turner Joy\" e \"Maddox\" sarebbero stati attaccati da motosiluranti, ma non si sa se questo attacco sia mai realmente avvenuto e, se in caso affermativo, come le cose si siano svolte. Alla fine della guerra, nel 1972, un MiG-17 guidato da uno dei pochi piloti nordvietnamiti addestrati all'attacco antinave attacc\u00f2 il cacciatorpediniere \"Higbee\", e lo colp\u00ec con una bomba, che distrusse uno degli impianti da 127mm, per fortuna in quel momento privo di equipaggio, cos\u00ec vi furono solo quattro feriti.\nServizio per altri paesi.\nMolte navi della classe vennero successivamente cedute a Marine di alleati degli Stati Uniti, nell'ambito del Mutual Defense Assistance Program.\nNell'insieme Argentina, Brasile (5 Sumner e 2 Gearing), Grecia (1 Sumner e 7 Gearing), Turchia, Taiwan ed altre marine vennero in possesso, specie durante gli anni settanta, di navi come queste, che vennero ulteriormente ammodernate, grazie al volume e alla stabilit\u00e0 degli scafi.\nI Sumner furono venduti alle seguenti marine:\nGrecia.\nLa Grecia acquist\u00f2 una nave della Classe Sumner e sette navi classe Gearing che erano state aggiornate agli standard FRAM I/II. Alcune di queste unit\u00e0 erano ancora in servizio negli anni novanta\nTaiwan.\nI cacciatorpediniere Gearing, Sumner e Fletcher sono stati aggiornati in altri standard, costosi e necessari in quanto la nazione aveva difficolt\u00e0 a trovare nuove unit\u00e0 d'altura a causa dell'ostilit\u00e0 della Cina su eventuali fornitori:\nDisponevano di: 1 cannone da 76mm Mk 75 Oto Melara Compatto a prua, 1 sistema CIWS Vulcan Phalanx a poppa, 10 contenitori di lancio per missili SM-1 antiaerei e antinave, 6 a poppa e 4 a prua. Essi sono stati necessari perch\u00e9 non era possibile installare sistemi come gli Mk 13, e non erano ancora disponibili i VLS Mk41, probabilmente abbastanza compatti per essere isntallati negli scafi.\nDelle 27 unit\u00e0, 17 hanno avuto anche un hangar per un minuscolo elicottero Hughes MD500 Defender, in versione antisom: si tratta di un minuscolo elicottero ASW, con MAD, radar e 1-2 siluri Mk 44 o Mk 46. Essi sono utili pure per azioni di designazione bersagli per missili antinave oltre l'orizzonte.\nArgentina.\nL'Argentina aveva invece i suoi cacciatorpediniere equipaggiati con standard FRAM I e soprattutto missili antinave MM.38 Exocet. Il 2 maggio 1982, durante la Guerra delle Falkland, il cacciatorpediniere argentino \"Hip\u00f3lito Bouchard\" (ex USS \"Borie\") , venne silurato dall', durante l'affondamento del \"Belgrano\", e se la cav\u00f2 in quanto il siluro non esplose, lasciando solo un'ammaccatura.\nCile.\nNegli anni settanta il Cile acquist\u00f2 per la sua marina due Sumner.\nIl 15 dicembre, 1973 il cacciatorpediniere \"Douglas H. Fox\" posto in disarmo venne venduto al Cile e ribattezzato \"Ministro Portales\" (DD-17) nella nuova marina di appartenenza. Tra il 1975 e il 1976 venne sottoposto a lavori di ammodernamento, nel corso dei quali venne ingrandito il ponte di volo. Nel 1978, durante la crisi con l'Argentina venne spedito nella zona della Terra del Fuoco. Posto in disarmo nel 1990, venne usato come bersaglio ed affondato alle 15:47 (ora cilena) dell'11 novembre 1998 al largo di Capo Horn.\nIl cacciatorpediniere \"Charles S. Sperry\" venne venduto e trasferito al Cile l'8 gennaio 1974 e ribattezzato \"Ministro Zenteno\" (DD-16) venne radiato nel 1990 venduto per demolizione.\nFine di un'era.\nImpiegate ampiamente con un gran numero di marine altrimenti prive di capacit\u00e0 di acquisire una flotta di navi moderne, le Sumner/Gearing hanno operato per 50 anni e oltre in tutti gli oceani. Anche se ormai queste navi sono state oramai per lo pi\u00f9 rottamate, esse hanno dimostrato quanto i loro robusti e capaci scafi fossero aggiornabili, con una maggiorazione notevole della loro efficacia complessiva. La loro stazza e robustezza lo consentivano, ed esse hanno implementato una serie di ammodernamenti importanti, anche se la mancanza di spazio per lanciamissili antiaerei moderni le ha rese solo una soluzione parziale per le esigenze operative moderne.\nQuesti bastimenti non erano in assoluto i pi\u00f9 potenti e grandi cacciatorpediniere, ma un eccellente compromesso per esigenze diverse (per esempio, i cannoni, non eccessivamente potenti, potevano per\u00f2 essere usati in ruolo anche antiaereo), che dimostrava una dose di pragmatismo notevole nel redigere le specifiche operative, che resistettero alle tentazioni di gigantismo insite nei miglioramenti ai progetti.\nL'ultima classe di cacciatorpediniere convenzionali statunitensi apr\u00ec la strada alla successiva generazione di unit\u00e0 missilistiche."}
{"id": "586251", "revid": "2075722", "url": "https://it.wikipedia.org/wiki?curid=586251", "title": "Borgo Tanaro Trincere Torrazzo", "text": "Il Borgo Tanaro Trincere Torrazzo \u00e8 uno dei 21 Rioni, Borghi, Comuni, partecipanti al Palio di Asti la prima domenica di settembre.\nL'origine del nome.\nIl nome del Borgo deriva dall'unione di tre territori:\nLo sviluppo.\nGian Luigi Bera asserisce che gi\u00e0 nell'et\u00e0 del ferro, il Tanaro costituiva un'importante rotta per i traffici e gli scambi commerciali tra i popoli insediati sul suo percorso, favorendone lo sviluppo demografico.Il fiume Tanaro, per tutto il periodo medievale, correva lungo il perimetro meridionale delle mura.\nNell'XI/XII secolo, all'apice del suo dominio, il Comune di Asti impose a Tommaso I di Savoia:\nL'opera di convogliare il Po ad affluente del Tanaro, per aumentare la navigabilit\u00e0 del fiume, si rivel\u00f2 troppo imponente e dispendiosa e non fu mai realizzata.\nLa deviazione del Tanaro.\nUn ponte sul Tanaro esisteva gi\u00e0 nel 1206, all'incrocio tra corso Venezia e corso Savona.Secondo le carte dell'archivio Capitolare, nelle sue immediate vicinanze, esisteva gi\u00e0 una chiesa dedicata a Santa Maria del Tanaro ed il porto, che raccoglieva i traffici commerciali di uno dei pi\u00f9 importanti collegamenti fra il Piemonte meridionale e le citt\u00e0 Padane. Un documento del 1169 riferisce che i mercanti Alessandrini raggiungevano Asti \"per aquas\".\nNegli ordinati Comunali del 1385, durante la Signoria Viscontea, i bestemmiatori reiterati, per punizione, erano calati dai ponti del Tanaro con una corda nelle acque fino ad essere completamente sommersi.\nIl ponte divenne inutile nel Cinquecento: con la deviazione del fiume pi\u00f9 a meridione, fu abbandonato ed i resti si notano ancora nella carta del Laurus del 1639.\nSotto la supervisione del governatore Tommaso Valperga di Masino, nel 1587 cominciarono i lavori per la deviazione del fiume: il progetto prevedeva lo spostamento di circa un chilometro a sud del fiume. L'opera, rallentata anche da buona parte dei cittadini astigiani e dalla \"Societ\u00e0 del Moleggio\", che non vedevano di buon occhio la modifica, termin\u00f2 solamente nel 1588 grazie all'intervento di Carlo Emanuele I di Savoia, che invi\u00f2 ad Asti Fabio Argentero in qualit\u00e0 di commissario ducale per sbloccare la situazione. Solo nel 1590 l'opera pot\u00e9 ritenersi conclusa.\nIl ponte sul Tanaro.\nI ponti sul Tanaro, molto importanti per la viabilit\u00e0 ed il commercio della repubblica astese, erano al tempo infrastrutture imponenti, che richiedevano una costante cura e continue spese per la manutenzione. Spese che gravavano sul bilancio cittadino: non a caso il transito su di essi era regolato da un pedaggio.Dopo la deviazione del fiume, molti ponti provvisori si alternarono durante i secoli, fino al 1806, quando la costruzione divenne pi\u00f9 stabile con spalle in muratura. Questo ponte resistette fino al 1840, quando una delle cicliche \"piene\" del fiume, rovin\u00f2 tre arcate.\nIl ponte fu abbattuto ed al suo posto ne fu costruito uno sospeso, sostenuto da gomene di ferro.\nIl Borgo.\nNell'Ottocento, il Borgo era unito al Rione San Paolo e solamente nel 1930, ottenne il riconoscimento come parrocchia, anche se disponeva di una propria chiesa gi\u00e0 dal 1914 (la chiesa della SS.Annunziata).\nLo stemma.\nIl Borgo Tanaro Trincere Torrazzo, fin dalle sue prime apparizioni, ha adottato i colori bianco azzurri ondati. Negli anni ottanta, al centro dello stemma campeggiava un 3T d'oro.Tra la fine del XX secolo ed il XXI secolo, il borgo ha adottato uno scudo alla francese antico troncato: la parte superiore presenta su fondo azzurro una forcella da barcaiolo d'argento cimata d'oro, accompagnata da due pesci addossati d'argento; nella parte inferiore, su fondo bianco, tre fasce ondate azzurre con la bordura rossa. Nel 2006 \u00e8 stata modificata la foggia dello scudo, optando per la forma \"a testa di cavallo\", rinascimentale.\nLe vittorie al Palio.\nIl sodalizio che ha visto il Borgo partecipare nelle edizioni degli anni Trenta, con il fantino Vincenzo Viarengo, ha portato questo alla vittoria del 1933 (in quel periodo il Borgo si chiamava Ponte Tanaro)\nNel periodo post bellico le vittorie sono state tre:"}
{"id": "586253", "revid": "185788", "url": "https://it.wikipedia.org/wiki?curid=586253", "title": "Festival della letteratura di Mantova", "text": ""}
{"id": "586256", "revid": "339392", "url": "https://it.wikipedia.org/wiki?curid=586256", "title": "Rai Sat Extra", "text": ""}
{"id": "586260", "revid": "183581", "url": "https://it.wikipedia.org/wiki?curid=586260", "title": "Ventola", "text": ""}
{"id": "586263", "revid": "767487", "url": "https://it.wikipedia.org/wiki?curid=586263", "title": "Miracle Workers", "text": "I Miracle Workers sono stati un gruppo musicale garage rock statunitense originario di Portland, Oregon.\nBiografia.\nGli inizi: 1982-1986.\nIl primo nucleo della band si forma nel gennaio del 1982 dall'incontro tra Gerry Mohr (voce) e Joel Barnett (basso). Gli inizi non sono facili, soprattutto per l'avvicendarsi dei musicisti all'interno della band. Il chitarrista ed il batterista originali lasciano il gruppo subito dopo la formazione dello stesso, perch\u00e9 non interessati al genere garage rock. Un amico di Joel Barnett, Matt Rogers, subentra allora come chitarrista, mentre Ron Sheridan diventa il batterista (salvo abbandonare dopo poco tempo per seguire una diversa carriera). La band si stabilizza nel 1984, dopo l'ingresso di Danny Demiankow l'anno precedente alle tastiere ed alla chitarra, e Gene Trautmann alla batteria. Dopo la pubblicazione dei primi due EP (\"Miracle Workers\" (1983, 4 pezzi, nella quale \u00e8 accreditato come batterista Jeff Grassi), e \"1000 Micrograms of the Miracle Workers\" (1984, 6 pezzi)), fu grazie all'incontro con Greg Shaw della Voxx Records, che i Miracle Workers produssero il loro primo album dal titolo \"Inside Out\" nel 1985. Nel 1986 la band si trasferisce a Los Angeles.\nDal 1986 allo scioglimento.\nFino a quel momento la band venne inquadrata nel movimento del garage rock revival, insieme a gruppi come The Chesterfield Kings, Lyres, The Unclaimed ed altri ancora. Nello stesso anno sia Joel Barnett che Danny Demiankow lasciano il gruppo. Barnett viene sostituito al basso da Robert Butler (fino ad allora negli Untold Fables), mentre Demiankow non viene rimpiazzato, e la band rimane composta da quattro elementi. Da quel momento si nota un cambiamento nel sound della band, che passa dall'influenza delle band prettamente anni sessanta, ad un suono pi\u00f9 ruvido e grezzo, influenzato principalmente dalle prime band proto-punk dei primi anni settanta (soprattutto di gruppi come MC5, Stooges e Flamin' Groovies). Nel 1988 quindi vengono pubblicati gli album \"Live at the Forum\" (live) e \"Overdose\", che testimoniano il cambiamento di direzione della band. Con il successivo \"Primary Domain\" del 1989 assistiamo all'affinamento del suono della band, che tenendo come base sempre il suono dei primi anni settanta, introduce una venatura blues, che troveremo anche nel successivo \"Roll Out the Red Carpet\" del 1991. Tra questi due album, nel 1990 viene pubblicata la compilation \"Moxie's Revenge\", che \u00e8 composta da b-side e pezzi fino ad allora inediti, e Gene Trautmann viene sostituito da Aaron Sperske. La band per\u00f2 si scioglie nel 1992, anno nel quale registra anche l'ultimo lavoro, \"Anatomy of a Creep\", pubblicato solo nel 1995 dalla casa discografica Triple X."}
{"id": "586266", "revid": "322321", "url": "https://it.wikipedia.org/wiki?curid=586266", "title": "Rai Premium", "text": "Rai Premium \u00e8 un canale televisivo tematico gratuito italiano edito dalla Rai e gestito dalla struttura Rai Gold.\nStoria.\nGli anni su Sky Italia.\nIl canale venne lanciato il 31 luglio 2003 con il nome di RaiSat Premium, in occasione della riorganizzazione del bouquet di canali RaiSat per la nascita di Sky Italia, dall'apparente fusione di RaiSat Album e RaiSat Fiction. Il nuovo canale era visibile solo a pagamento via satellite su Sky al canale 122 e successivamente anche via cavo con i bouquet IPTV TV di Fastweb, Alice Home TV e Infostrada TV.\nIl passaggio al digitale terrestre.\nIl 31 luglio 2009 termina il contratto tra RaiSat e Sky Italia e la rete esce dal bouquet Sky, lasciando il posto al canale femminile Lady Channel; di conseguenza da quella stessa data, RaiSat Premium diventa un canale gratuito, ed \u00e8 visibile sul digitale terrestre nelle zone coperte dal RAI Mux A. \u00c8 disponibile, inoltre, anche via satellite con il \"bouquet\" Tiv\u00f9sat, e in streaming su RaiPlay.\nIl 18 maggio 2010 il canale cambia logo e nome in Rai Premium. Il 26 novembre il canale confluisce nella nuova direzione Rai Gold, che si occupa anche di Rai Movie. Il 19 dicembre 2011 il canale rinnova la propria veste grafica, cambio gi\u00e0 anticipato da alcuni promo in onda su tutti i canali Rai.\nNel luglio 2015 subisce un ulteriore restyling, adottando un nuovo claim: \"Emozioni che vuoi rivivere\" (quello precedente era \"Il canale per veri affictionati\"). Ci\u00f2 per via del parziale cambio di programmazione di Rai Premium, ossia l'aggiunta di repliche dei programmi Rai andati in onda nel corso della settimana (come faceva Rai Extra nel 2010, prima che quest'ultimo canale diventasse Rai 5) o di trasmissioni passate (come I migliori anni) oltre alle fiction di Rai Fiction gi\u00e0 in palinsesto. Nel restyling \u00e8 inclusa anche una nuova veste grafica dei bumper di apertura e chiusura degli spot, seguendo le tracce dei nuovi bumper di Rai 2, Rai Movie e Rai Storia.\nDal 26 maggio 2016, il canale inizia a trasmettere in alta definizione sulla piattaforma satellitare Tiv\u00f9sat.\nDal 19 settembre viene diffuso anche in alta definizione anche sul digitale terrestre sul Mux 5. Con il cambio di emissione avvenuto nello stesso periodo, il canale ha cominciato a trasmettere le storiche fiction e serie tv in formato immagine in pillarbox, assieme a Rai Movie e agli altri canali Rai digitali terrestri che hanno avviato nel corso dell'anno le trasmissioni HD su Tiv\u00f9sat.\nIl 10 aprile 2017 Rai Premium rinnova logo, grafiche e colori, passando dal verde scuro al blu ceruleo.\nIl 20 ottobre 2021 la versione in definizione standard sul digitale terrestre passa alla codifica MPEG-4, rimanendo visibile solo su dispositivi HD. Inoltre, a causa della riorganizzazione dei multiplex, la versione in HD resta disponibile solo su Tiv\u00f9sat.\nIl 14 dicembre 2021, a seguito della riorganizzazione delle frequenze, viene eliminata da Tiv\u00f9sat la versione in SD.\nL'ipotizzata chiusura.\nIl 15 aprile 2019 la Rai ha rilasciato un comunicato stampa ufficiale nel quale si annunciava un progetto di fusione tra il canale e Rai Movie al fine di creare una nuova emittente con una programmazione al femminile, Rai 6, nel quadro di una riorganizzazione dell'offerta televisiva dell'azienda. L'annuncio ha scatenato non poche polemiche, che hanno portato alla creazione di una petizione sulla piattaforma Change.org che ha raccolto pi\u00f9 di 150.000 firme. Il progetto, tuttavia, non ha avuto seguito e la realizzazione del nuovo canale \u00e8 stata sospesa in attesa di un pi\u00f9 chiaro programma editoriale.\nPalinsesto.\nInizialmente il canale trasmetteva alcuni programmi televisivi della Rai del passato. Tra gli eventi speciali, in occasione del cinquantenario dell'inizio delle trasmissioni televisive italiane, l'emittente ha proposto una retrospettiva di monografie dedicata ciascuna ad ogni stagione televisiva dal 1953 al 2004. Il canale, in occasione del 150\u00ba anniversario dell'Unit\u00e0 d'Italia nel 2011, ha invece proposto un ciclo di repliche sulle fiction dedicate a questo avvenimento. Essendo il canale dedicato principalmente alla fiction, Rai Premium segue le varie edizioni del Roma Fiction Fest, inoltre trasmette i backstages delle fiction Rai in produzione.\nAttualmente Rai Premium \u00e8 principalmente una \"catch-up TV\", poich\u00e9 trasmette in replica svariate produzioni televisive realizzate da Rai Fiction, assieme alla riproposizione di alcuni dei programmi TV del recente palinsesto delle principali reti Rai. Dal 1\u00ba aprile 2012 Rai Premium trasmette anche dei brevi notiziari realizzati dalla redazione di Rai News.\nTra le poche produzioni del suo palinsesto in prima visione, nel 2006 ha trasmesso la serie TV spagnola \"Mujeres\", mentre nel 2012 ha trasmesso parte della miniserie TV \"Zodiaco - Il libro perduto\". Nell'estate del 2015 viene trasmessa la miniserie \"Isola Margherita\", girata nel 1993 ma rimasta inedita per 22 anni. Il canale realizza inoltre alcuni programmi d'approfondimento dedicati al mondo della serialit\u00e0 TV e dello spettacolo, come \"Fictionmania\", \"Fiction Magazine\" e \"Uniche\" ; tra i principali conduttori di Rai Premium, figurano Arianna Ciampoli, Francesca Fialdini, Tiberio Timperi, Marco Liorni, Monica Leofreddi, Maurizio Costanzo, Max Tortora, Ettore Bassi, Perla Pendenza e Roberta Capua.\nAscolti.\nShare 24h di Rai Premium.\nDati Auditel relativi al giorno medio mensile sul target individui 4+."}
{"id": "586269", "revid": "1543377", "url": "https://it.wikipedia.org/wiki?curid=586269", "title": "Leptostraca", "text": "I Leptostraci (Leptostraca Claus, 1880) sono un ordine di crostacei della classe Malacostraca (sottoclasse Phyllocarida).\nDescrizione.\nSono la forma pi\u00f9 primitiva nella classe Malacostraca e si distinguono soprattutto per avere l'addome diviso in otto segmenti invece che sei."}
{"id": "586274", "revid": "125975176", "url": "https://it.wikipedia.org/wiki?curid=586274", "title": "Sophia Lombardo", "text": "Biografia.\nEsord\u00ec ancora adolescente nelle commedie sexy italiane e partecip\u00f2 a svariati altri generi spaziando dal tardo spaghetti western, al film comico. Meglio nota al grande pubblico come la signorina Mazzacurati, maestra nubile ed isterica dei film \"Pierino contro tutti\" (1981), \"Pierino colpisce ancora\" (1982) del regista Marino Girolami e in Sogni mostruosamente proibiti (1982) come promessa sposa di Paolo Villaggio.\nSi \u00e8 ritirata dal mondo del cinema nel 1987."}
{"id": "586279", "revid": "21880", "url": "https://it.wikipedia.org/wiki?curid=586279", "title": "Hoplocarida", "text": "Hoplocarida \u00e8 una sottoclasse di crostacei, appartenenti alla classe dei Malacostraca.\nAspetti morfologici.\nSi distinguono dagli altri rappresentanti dei Malacostraca principalmente per la specializzazione degli arti che in questi crostacei possono essere estroflessi assolvendo alla loro funzione raptatoria. Hanno quattro paia di massillipedi e non sono dei buoni nuotatori. Hanno un corpo appiattito dorso ventralmente, un carapace piccolo e un addome segmentato.\nRiproduzione.\nSono dioici."}
{"id": "586280", "revid": "599013", "url": "https://it.wikipedia.org/wiki?curid=586280", "title": "Hugo Sconochini", "text": "Carriera.\nClub.\nComincia a Reggio Calabria, nell'allora Panasonic. Il primo anno le cose non andranno benissimo, visto che la squadra guidata da coach Carlo Recalcati non riuscir\u00e0 a salvarsi e lui stesso verr\u00e0 tagliato nel marzo del 1991. L'anno successivo, con la squadra in A2, la dirigenza calabrese richiamer\u00e0 l'argentino, che sar\u00e0 uno dei protagonisti della immediata promozione della compagine reggina. Sempre con Recalcati in panchina nel 1992, Sconochini scriver\u00e0 da protagonista le pagine pi\u00f9 belle della storia sportiva della compagine calabrese: la squadra far\u00e0 in quella stagione un figurone, raggiungendo i quarti di finale dei play-off, sfiorando le semifinali, venendo sconfitta dalla Benetton Treviso.\nL'anno dopo, Sconochini andr\u00e0 all'Olimpia Milano dove rimarr\u00e0 per due anni, allenato il primo anno da Mike D'Antoni, raggiungendo i quarti di finale dei play-off, e il secondo da Boscia Tanjevi\u0107, con il quale si isser\u00e0 fino alle semifinali e giocher\u00e0 la finale di Coppa Kora\u0107\nNel 1995 si trasferir\u00e0 alla Virtus Roma, dove giocher\u00e0 un solo anno lasciando un grande ricordo tra i tifosi virtussini che ne apprezzano lo spirito combattivo e la grinta agonistica.\nFinalmente arriva la grande occasione, ossia la chiamata della Virtus Bologna, che proprio in quegli anni sta raggiungendo l'apice del periodo Alfredo Cazzola. \u00c8 la Virtus di Sasha Danilovi\u0107 e coach Ettore Messina, di Alessandro Abbio e di Zoran Savi\u0107. Rimane in bianconero per quattro anni vincendo due scudetti, una Coppa Italia ed due Eurolega, quella del 1998, di cui sar\u00e0 assoluto protagonista nella final four, e quella del 2001.\nSi trasferisce poi in Spagna dove gioca nei paesi baschi con il Tau Vitoria, dove vincer\u00e0 il campionato spagnolo nel 2002. Dal 2002 torna in Italia disputando, come cavallo di ritorno, due campionati a Milano e due a Roma. A fine marzo del 2008 viene ingaggiato dall'Unione Cestistica Piacentina, formazione in serie C1 del girone B, per disputare i play-off. Alla fine della stagione lascia la squadra.\nSi \u00e8 trasferito stabilmente a Milano, e dal 2010 al 2012 ha militato nella Bettinzoli di Monticelli Brusati in Serie C1 contribuendo a due promozioni consecutive fino alla serie B.\nNazionale.\nComincia giovanissimo ad essere chiamato nella nazionale argentina. A fine anni '90 la nazionale non \u00e8 per\u00f2 ancora fortissima, come testimonia l'ottavo posto raggiunto ai Mondiali del 1998.\nLa situazione cambia radicalmente quando la generazione di Gin\u00f3bili, Scola, Nocioni e Delfino entra nella maturit\u00e0 e raggiunge nel 2002 la finale dei Mondiali ad Indianapolis, perdendola contro gli jugoslavi. Raggiunse il maggior risultato a livello di nazionale alle Olimpiadi di Atene 2004, quando la nazionale argentina vince la competizione sconfiggendo in finale l'Italia, dopo aver battuto in semifinale i campioni statunitensi."}
{"id": "586284", "revid": "1543377", "url": "https://it.wikipedia.org/wiki?curid=586284", "title": "Peracarida", "text": "I Peracarida sono un superordine di crostacei della classe dei Malacostraca, che comprende specie sia marine, che di acqua dolce che terrestri.\nDescrizione.\nSono in genere di piccole dimensioni. \nSono caratterizzati da un singolo paio di massillipedi (raramente 2\u20133), da una mandibola con un processo accessorio articolato tra i molari e gli incisivi (denominato \"lacinia mobilis\"), da un carapace che \u00e8 spesso di dimensioni ridotte e che non \u00e8 saldato con i somiti toracici posteriori.\nHanno sviluppo diretto e recano le uova in una tasca ventrale (\"marsupium\") per tutto il periodo dell'incubazione, sviluppatasi da un'estensione del segmento basale della zampa, l'oostegite. Dal marsupium emerge un peracaride in uno stadio pre-giovanile detto \u00a0manca. Questa caratteristica \u00e8 presente in tutti gli ordini, eccetto che nei Thermosbaenacea."}
{"id": "586293", "revid": "1543377", "url": "https://it.wikipedia.org/wiki?curid=586293", "title": "Patti parasociali", "text": "I patti parasociali sono degli accordi tra soggetti appartenenti ad una stessa societ\u00e0 al fine di allearsi e di regolare l'agire comune all'interno della societ\u00e0.\nNatura e nozione.\nLa natura giuridica dei patti parasociali \u00e8 quella di contratti plurilaterali con comunione di scopo. Lo scopo comune \u00e8 quello della \"stabilizzazione dell'assetto proprietario\" di una S.p.A. o del suo controllo. Un dato essenziale che va sottolineato \u00e8 che tali patti hanno un'efficacia puramente obbligatoria e non reale. Questo significa che il patto produce effetti solo tra i sottoscrittori e non verso i terzi: un eventuale rottura del patto pu\u00f2 valere solo come colpa contrattuale tra i soggetti sottoscrittori, ma non \u00e8 opponibile ai terzi. Per fare un esempio, un voto in assemblea contrario al patto produrr\u00e0 la responsabilit\u00e0 contrattuale di chi ha leso il patto di fronte agli altri sottoscrittori, ma non toccher\u00e0 il piano della legittimit\u00e0 della delibera assembleare.\nSono due piani differenti, uno dei quali esterno a quello societario.\nSpesso per rendere pi\u00f9 efficaci questi patti, viene sottoscritta anche una clausola penale che comporta il pagamento di una somma (spesso ingente) per il sol fatto di aver rotto l'accordo, indipendentemente dalla dimostrazione di un effettivo danno subito che costituirebbe il presupposto di un'azione di risarcimento.\nPrima del D.lgs. 24 febbraio 1998, n. 58 (T.U. sulla Finanza) i patti parasociali erano una realt\u00e0 della prassi, ma non avevano un riconoscimento normativo. Nella vita reale erano gli strumenti di controllo delle S.p.A., ma non vi si accompagnavano n\u00e9 obblighi di pubblicit\u00e0 e trasparenza, n\u00e9 limiti di durata. Parte della dottrina li riteneva illeciti. Dal T.U. sulla Finanza in poi tale istituto \u00e8 stato legittimato e regolato, prima per la sola S.p.A. quotata, poi (dalla riforma del 2003) anche per la S.p.A. di tipo chiuso e per quella aperta ma non quotata.\nLa durata massima di cinque anni pu\u00f2 essere derogata qualora i patti parasociali si inseriscano in un contesto di concertazione fra soci di natura pi\u00f9 ampia. Tale situazione \u00e8 esemplificata dal patto parasociale di una Srl che ha durata superiore a cinque anni e non rinnovabile, ovvero da patto di non-concorrenza e controllo congiunto di un'impresa comune. Il controllo congiunto pu\u00f2 sussistere quando i co-controllanti dispongono di un pari numero di rappresentanti negli organismi decisionali oppure godono di un diritto di veto sulle decisioni strategiche (fusioni, acquisizioni, cessioni di societ\u00e0 e impianti produttivi) loro attribuito dalla statuto societario, dai patti parasociali o da altre tipologie di accordi.\nData la natura contrattuale dei patti parasociali la base di disciplina applicabile \u00e8 quella generale dei contratti. Su due aspetti particolari il legislatore ha voluto per\u00f2 dettare delle norme particolari: durata e pubblicit\u00e0 del patto. Proprio nella disciplina di questi due aspetti si pu\u00f2 notare come si attui la diversificazione tra i tre diversi tipi reali di S.p.A.\nPrincipali tipi di patti.\nI principali tipi di patti (o \"sindacati\") sono:\nSpesso per garantirne l'efficacia vengono stipulati entrambi i sindacati con il risultato di avere il controllo del voto e l'assicurazione della stabilit\u00e0 del patto.\nSociet\u00e0 chiuse.\nBench\u00e9 gli articoli del codice civile che si riferiscono ai patti parasociali siano il 2341 \"bis\" (durata) e 2341 \"ter\" (pubblicit\u00e0), solo il primo si pu\u00f2 applicare alle societ\u00e0 per azioni cosiddette \"chiuse\", in quanto il secondo si riferisce solo alle S.p.A. facenti ricorso al mercato dei capitali di rischio. Ne consegue che dei due aspetti, durata e pubblicit\u00e0 dei patti, risulta disciplinato nelle S.p.A. chiuse solo quello relativo alla durata.\nNell'art. 2341 \"bis\" viene individuata la fattispecie sottoposta a disciplina: non tutti i patti stipulati tra i soci ma solo alcuni, quelli che \"\"al fine di stabilizzare gli assetti proprietari o il governo della societ\u00e0:\"\nSi tratta dei sindacati di voto o di blocco. Tali patti non possono avere una durata superiore a 5 anni, e in caso che sia stata prevista una durata maggiore il termine quinquennale viene imposto di diritto (nullit\u00e0 della clausola con sostituzione, \"ex\" art. 1419, 2\u00b0 comma c.c.). I patti sono per\u00f2 rinnovabili.\n\u00c8 prevista anche la possibilit\u00e0 di stipulare patti con durata indeterminata, salva la facolt\u00e0 di recesso con preavviso di sei mesi. Sono escluse dall'applicazione della disciplina del 2341 \"bis\" le cosiddette \"joint venture\".\nSociet\u00e0 aperte non quotate.\nAlle societ\u00e0 che fanno ricorso al mercato dei capitali di rischio ma che non sono quotate si applica sia la disciplina sopra menzionata dell'art. 2341 \"bis\" in tema di durata del patto (in quanto disciplina comune a tutte le S.p.A.), sia quella dell'art. 2341 \"ter\" sulla pubblicit\u00e0.\nLa norma prescrive che nelle S.p.A. aperte non quotate ai patti venga data una duplice pubblicit\u00e0:\nIl problema che sorge \u00e8 sul profilo delle eventuali sanzioni a comportamenti che vadano contro questa regola. L'unica prevista \u00e8 nel caso di mancata dichiarazione in apertura dell'assemblea e comporta il divieto di esercitare il diritto di voto per i soggetti parte del patto e la possibilit\u00e0 di impugnativa della delibera adottata con il voto determinante dei soggetti che hanno stipulato il patto di sindacato.\nSociet\u00e0 aperte quotate.\nIl primo problema che si \u00e8 posto in seguito all'emanazione della disciplina codicistica dei patti parasociali nel 2003 \u00e8 stato se questa si applicasse anche alle S.p.A. quotate, per le quali esisteva gi\u00e0 una disciplina speciale agli artt. 122 e 123 del T.U. sulla Finanza (D.lgs. 24 febbraio 1998, n. 58). Il comma 5 \"bis\" (aggiunto all'art. 122 con il D.lgs 6 febbraio 2004, n. 37) ha fugato ogni dubbio sancendo l'inapplicabilit\u00e0 della disciplina codicistica degli artt. 2341 \"bis\" e \"ter\" alle S.p.A. quotate. Ne consegue che la disciplina applicabile \u00e8 solo quella di cui agli artt.122 e 123. \nL'art. 122 detta la disciplina in termini di pubblicit\u00e0:\n\"I patti, in qualunque forma stipulati, aventi per oggetto l'esercizio del diritto di voto nelle societ\u00e0 con azioni quotate e nelle societ\u00e0 che le controllano sono:\nLa sanzione per l'inosservanza \u00e8 molto pesante: nullit\u00e0 del patto (gli aderenti al sindacato possono rompere l'accordo senza incorrere in nessuna conseguenza) e divieto di esercizio del diritto di voto in assemblea. \nL'inosservanza di tale divieto comporta che la deliberazione adottata in assemblea, con il voto determinante delle azioni aderenti al patto (art. 14, comma 5, Tuf) \u00e8 impugnabile ex art 2377 del codice civile.\nL'impugnazione delle delibere viziate \u00e8 proponibile anche dalla CONSOB, nel termine lungo di 180 giorni.\nL'art. 123 disciplina la durata del patto in modo analogo a quello descritto per le S.p.A. aperte ma non quotate, con la differenza che il limite massimo \u00e8 di tre anni, invece che di cinque. L'ultimo comma dell'art.123 prevede invece un correttivo per non paralizzare l'assetto proprietario di una societ\u00e0: in caso di offerta pubblica d'acquisto o di scambio gli aderenti al patto di sindacato della societ\u00e0 gravata da offerta hanno la possibilit\u00e0 di recedere dal patto senza preavviso (e senza dover risarcire nessuno)."}
{"id": "586295", "revid": "1573940", "url": "https://it.wikipedia.org/wiki?curid=586295", "title": "Isopoda", "text": "Gli Isopodi () sono un ordine di crostacei della classe dei Malacostraca, superordine Peracaridi. Comprendono non meno di 10.000 specie, sia terrestri che marine, diffuse in tutti i continenti.\nDescrizione.\nGli isopodi hanno usualmente il corpo schiacciato in senso dorso-ventrale (pi\u00f9 largo che alto), non hanno carapace, le sette paia di zampe sono tutte uguali tra loro (da cui il nome).\nIl capo (cephalon), che include anche il primo segmento del torace, ha due paia di antenne, ma in molte specie, particolarmente in quelle specie terrestri, solo un paio \u00e8 funzionale, l'altro \u00e8 ridotto e vestigiale. Gli occhi sono composti e sessili, non peduncolati. L'apparato boccale comprende un paio di mandibole e tre paia di mascelle (compresi i maxillipiedi).\nIl torace (\"pereion\") comprende sette segmenti liberi (uno \u00e8 invece incluso nel capo), a cui corrispondono le sette paia di zampe. Solo in poche specie il primo paio di zampe \u00e8 modificato, normalmente sono tutte uguali.\nL'addome (\"pleion\") porta una serie di appendici biforcute, che funzionano, nelle specie acquatiche, da branchie e propulsori per il nuoto. Gli ultimi segmenti dell'addome sono spesso fusi con la coda (\"telson\").\nCome in tutti gli artropodi, il corpo \u00e8 protetto da un esoscheletro chitinoso, che negli isopodi dorsalmente ha l'aspetto di una successione di sottili piastre articolate.\nLe dimensioni degli adulti variano da meno di 1\u00a0mm (diversi Microcerberidi) fino a quasi mezzo metro (Bathynomus giganteus dell'Oceano Pacifico).\nIl colore pi\u00f9 comune \u00e8 grigio o bruno di varie tonalit\u00e0, ma esistono isopodi verdi, rossi, bianchi, multicolori.\nEcologia.\nQuest'ordine \u00e8 peculiare tra i crostacei per aver conquistato gli ambienti terrestri. Gli isopodi terrestri vivono in ambienti umidi e hanno la capacit\u00e0 di potersi avvolgere su se stessi se disturbati.\nCirca 4500 specie sono rimaste marine e abitano i fondali, sia costieri che profondi (compresi gli ambienti intertidali). Gli isopodi hanno colonizzato anche le acque dolci (laghi, fiumi ecc.), comprese le acque sotterranee (grotte e altro).\nAlcuni isopodi sono ectoparassiti di pesci (p.es. \"Cymothoa exigua\") o di altri crostacei (p.es. la famiglia dei Bopiridi).\nLe abitudini alimentari degli isopodi sono molto varie, secondo le specie: erbivori, detritivori, carnivori, filtratori, parassiti. Esistono anche isopodi xilofagi, che scavano gallerie nel legno o nelle erbe sommerse, in particolare la famiglia dei Limnoriidi.\nCome gli altri membri del superordine Peracaridi, le femmine degli isopodi rilasciano le uova in una tasca ventrale paragonabile a un marsupio (e detta appunto \"marsupium\"), nella quale esse sono mantenute in incubazione fino alla schiusa. Le larve hanno gi\u00e0 aspetto simile agli adulti, differendone principalmente per il numero di segmenti toracici.\nTassonomia.\nL'ordine degli Isopodi \u00e8 diviso nei seguenti sottordini:\nIl vecchio sottordine Flabellifera (Sars, 1882) \u00e8 generalmente considerato invalido e le specie a esso assegnate sono ripartite tra Cymothoida e Sphaeromatidea."}
{"id": "586307", "revid": "327773", "url": "https://it.wikipedia.org/wiki?curid=586307", "title": "Jansky", "text": "Il jansky (simbolo Jy) \u00e8 una unit\u00e0 di misura del flusso e della densit\u00e0 di flusso elettromagnetico, non appartenente al Sistema Internazionale, usata comunemente in radioastronomia. Un jansky vale 10\u221226 watt per metro quadro per hertz e prende il nome dal fisico statunitense Karl Guthe Jansky che scopr\u00ec le onde radio di origine galattica nel 1930.\nLa \"densit\u00e0 di flusso\" o \"flusso monocromatico\" formula_1 di una sorgente \u00e8 l'integrale della radianza formula_2 sull'angolo solido della sorgente:\nIl jansky, rispetto agli altri sistemi di misura standard, viene definito come\nLa densit\u00e0 di flusso espressa in jansky pu\u00f2 essere convertita in magnitudine facendo le opportune ipotesi sullo spettro della sorgente. Per esempio, la conversione di una magnitudine AB in una densit\u00e0 di flusso espressa in \u03bcJy \u00e8 lineare:\nPoich\u00e9 il jansky \u00e8 ottenuto integrando il flusso sull'intero angolo solido, \u00e8 molto semplice usarlo per descrivere le sorgenti puntiformi. Ad esempio i flussi delle sorgenti radio contenute nel \"Terzo catalogo di radiosorgenti di Cambridge\" (3C) sono espressi in jansky.\nLa brillanza superficiale di sorgenti estese \u00e8 spesso espressa in jansky per unit\u00e0 di angolo solido anche a frequenze diverse da quelle radio; per esempio le mappe ottenute dal satellite IRAS nel lontano infrarosso sono espresse in MJy/sr. Mentre i flussi delle sorgenti estese possono essere espressi con queste unit\u00e0 di misura praticamente a tutte le lunghezze d'onda, nelle mappe del cielo ottenute alle frequenze radio i loro flussi sono tradizionalmente espressi in termini di temperatura di brillanza. Ad esempio la mappatura di tutto il cielo nel continuo radio alla frequenza di 408\u00a0MHz ottenuta da Haslam con l'ausilio di vari radiotelescopi \u00e8 riportata in termini di temperatura di brillanza espressa in kelvin.\nUtilizzo.\nLa densit\u00e0 di flusso delle sorgenti radio pi\u00f9 brillanti pu\u00f2 raggiungere valori da uno fino a un centinaio di jansky, facendo s\u00ec che questa unit\u00e0 di misura sia molto adatta per l'uso in radioastronomia. Ad esempio il catalogo di sorgenti radioastronomiche 3C, che fu preparato nel 1959 e rivisto nel 1962, raccoglie 300 delle 400 sorgenti pi\u00f9 brillanti di 9 Jy dell'emisfero nord alla frequenza di 159\u00a0MHz. \nPer capire l'utilizzo di questa unit\u00e0 di misura, \u00e8 importante comprendere l'esatto il significato dell'espressione \"per hertz\" nella definizione di jansky. Quando si misura un'emissione continua a banda larga dove l'energia \u00e8 \ndistribuita in modo irregolare lungo tutta la larghezza di banda del rivelatore, l'intensit\u00e0 del segnale registrato aumenter\u00e0 in proporzione alla larghezza della banda del rivelatore (al contrario di quanto accade ai segnali con una banda pi\u00f9 stretta di quella del rivelatore stesso). Pertanto, per calcolare la densit\u00e0 di flusso in jansky, la potenza totale registrata (tipicamente espressa in watt) viene divisa per la superficie di raccolta dello strumento (espressa in metri quadrati) e per la larghezza di banda del rivelatore (in hertz). Poich\u00e9 1\u00a0W\u00a0m\u22122\u00a0Hz\u22121 \u00e8 molto grande rispetto ai valori di densit\u00e0 di flusso che si registrano nelle sorgenti, il risultato viene moltiplicato per 1026, in modo da dare una pi\u00f9 appropriata unit\u00e0 di misura per i fenomeni astrofisici."}
{"id": "586309", "revid": "287204", "url": "https://it.wikipedia.org/wiki?curid=586309", "title": "Spallazione", "text": "Spallazione \u00e8 un termine generico che indica l'emissione di frammenti di materiale in seguito ad un impatto o a stress. Assume significato specifico in funzione del contesto in cui viene utilizzato."}
{"id": "586310", "revid": "2373", "url": "https://it.wikipedia.org/wiki?curid=586310", "title": "Hogzilla", "text": "Hogzilla \u00e8 il nome dato ad un animale meticcio nato dall'incrocio tra un cinghiale e un maiale domestico, ucciso ad Alapaha, Georgia (Stati Uniti), il 17 giugno 2004.\nNel 2004 fu riportata la presenza di un enorme maiale selvatico da parte di un agricoltore della Georgia, Chris Griffin: egli disse di aver visto e ucciso un animale lungo 4 metri e dal peso di , seppellendolo poi vicino alla sua fattoria.\nQuando un gruppo di scienziati del National Geographic riesum\u00f2 la salma di Hogzilla, 6 mesi dopo la sua sepoltura, vennero calcolate le dimensioni esatte: per 2,4 metri di lunghezza. Dall'esame del DNA si rivel\u00f2 essere un meticcio tra una femmina di maiale e un cinghiale; quando fu abbattuto, aveva un'et\u00e0 di sette anni."}
{"id": "586311", "revid": "121843755", "url": "https://it.wikipedia.org/wiki?curid=586311", "title": "Liquidazione coatta amministrativa", "text": "La liquidazione coatta amministrativa \u00e8 una procedura concorsuale prevista dalla legge italiana che si applica ad alcuni enti e categorie d'impresa predeterminate dalla legge.\nHa le sue fonti regolamentari in parte nella legge fallimentare italiana e, in parte, nelle leggi speciali.\nStoria.\nLa liquidazione coatta amministrativa fu introdotta nell'ordinamento italiano con la legge 15 luglio 1888, n. 5546 sulle casse di risparmio.\nInizialmente questa procedura era vista come uno strumento al servizio di interessi pubblici differenti rispetto a quelli del fallimento, cio\u00e8 quelli della Cassa di Risparmio che era un ente non assoggettabile al fallimento poich\u00e9 privo del carattere della commercialit\u00e0.\nIn seguito la procedura fu estesa anche ad altri enti come gli istituti per le case popolari e gli enti autonomi di consumo.\nIn seguito alla crisi economica americana del 1929, l'intervento dello Stato sull'economia aument\u00f2, anche grazie all'introduzione di vari strumenti, come la concessione di finanziamenti e di garanzie alle imprese e, soprattutto, grazie all'assunzione di partecipazioni da parte dell'Istituto per la Ricostruzione Industriale (IRI), che fu costituito proprio per far fronte ai dissesti avvenuti in seguito alla crisi del 1929.\nL'interesse pubblico acquist\u00f2 una caratterizzazione particolare e la procedura di liquidazione coatta amministrativa venne prevista nel 1933 per le societ\u00e0 controllate dall'IRI e nel 1935 per le societ\u00e0 finanziate dallo Stato o garantite per quattro volte il capitale sociale.\nCon il progressivo ritirarsi dello Stato dall'esercizio delle attivit\u00e0 economiche, i casi considerati divennero marginali, ma la procedura di liquidazione coatta rimase uno strumento di rilievo per la gestione delle imprese in crisi assoggettate a controllo pubblico, poich\u00e9 erano e sono chiamate a gestire mezzi finanziari affidati da una grande quantit\u00e0 di soggetti.\nIn particolare il sistema di vigilanza fu introdotto in primis per le imprese assicurative, poich\u00e9 dovevano gestire una liquidit\u00e0 notevole, costituita dai premi versati dagli assicurati. L'assoggettamento alla procedura di liquidazione coatta di queste imprese fu introdotta gi\u00e0 negli anni venti.\nIl controllo pubblico era previsto come tutela per l'ingente massa di assicurati nei confronti della gestione scorretta della liquidit\u00e0. A fronte del rischio d'insolvenza delle suddette imprese, infatti, la procedura di liquidazione coatta era considerata pi\u00f9 adatta rispetto al fallimento, in quanto presupponeva un controllo quasi continuo da parte dello Stato. Per lo stesso rischio d'insolvenza, un controllo pi\u00f9 serrato da parte dello Stato era previsto per le imprese del settore bancario, anche se inizialmente un controllo pubblico era previsto solo da norme-provvedimento. e solo in un secondo momento venne previsto l'assoggettamento alla procedura di liquidazione coatta per il sistema bancario e le aziende di credito nel loro complesso.\nCon il passare del tempo l'assoggettamento a controllo pubblico e, conseguentemente, alla procedura di liquidazione coatta amministrativa, venne esteso anche alle societ\u00e0 fiduciarie, alle societ\u00e0 di gestione dei fondi comuni d'investimento, alle societ\u00e0 di intermediazione mobiliare (SIM) e alle societ\u00e0 di investimento a capitale variabile (SICAV).\nLa disputa sulla natura commerciale degli enti pubblici veniva superata con la riforma della legislazione civile e commerciale del 1942, dato che lo statuto dell'imprenditore commerciale venne esteso agli enti pubblici economici ma, allo stesso tempo, la natura particolare dell'interesse pubblico evidenziava l'insufficienza dei tradizionali strumenti di regolazione della crisi e l'assoggettabilit\u00e0 al fallimento degli enti pubblici era chiaramente esclusa dal testo normativo. Con la legge fallimentare del 1942 si fece fronte ad una necessit\u00e0 di regolamentazione della materia, poich\u00e9 la liquidazione coatta amministrativa era disciplinata solo dalle leggi speciali che la prevedevano per l'uno o l'altro tipo d'impresa.\nAlla nuova legislazione fallimentare, per un'esigenza di chiarezza ed uniformit\u00e0, si consentiva di derogare alle leggi speciali preesistenti e di imporsi come fonte in grado di abrogare le disposizioni delle leggi speciali incompatibili con quelle relative all'accertamento giudiziario dello stato d'insolvenza, al concorso tra fallimento e liquidazione coatta amministrativa, agli effetti del provvedimento di liquidazione per l'impresa, agli effetti della liquidazione per i creditori e sui rapporti giuridici preesistenti, all'accertamento giudiziario dello stato d'insolvenza, agli effetti dell'accertamento giudiziario dello stato d'insolvenza, della formazione dello stato passivo, alle societ\u00e0 con responsabilit\u00e0 sussidiaria limitata o illimitata dei soci, alla chiusura della liquidazione.\nL'apertura del procedimento di liquidazione coatta preclude al creditore le azioni individuali in sede di giurisdizione ordinaria, poich\u00e9 i creditori devono far valere le proprie istanze nella procedura amministrativa di accertamento dei crediti attuata dal commissario giudiziale.\nOrgani.\nCommissario liquidatore.\nL'art. 198 l. Fall. prevede la nomina di un commissario liquidatore, ovvero di tre commissari, laddove l'importanza dell'impresa lo consigli. \nIl Commissario liquidatore, cui \u00e8 affidata l'amministrazione del patrimonio dell'impresa, pu\u00f2:\nIl commissario liquidatore \u00e8 un pubblico ufficiale e deve dunque adempiere con diligenza ai doveri del proprio ufficio e la responsabilit\u00e0 dell'organo sottost\u00e0 al medesimo regime che si applica al curatore fallimentare.\nL'autorit\u00e0 di vigilanza pu\u00f2 revocare il commissario con un provvedimento amministrativo; tale provvedimento pu\u00f2 essere impugnato davanti al giudice amministrativo.\nComitato di sorveglianza.\nIl comitato di sorveglianza \u00e8 composto da 3 o 5 membri che divengono pubblici ufficiali e sono scelti tra persone con esperienza nell'attivit\u00e0 imprenditoriale dell'impresa in liquidazione.\nLa funzione del comitato di sorveglianza \u00e8 paragonabile a quella del comitato dei creditori nel fallimento, anche se \u00e8 un organo consultivo i cui pareri, dunque, non sono vincolanti.\nIl comitato d\u00e0 pareri in materia di:\nAutorit\u00e0 amministrativa di Vigilanza.\nL'autorit\u00e0 amministrativa di vigilanza ha una funzione di indirizzo e controlla l'attivit\u00e0 del Commissario liquidatore tramite i ragguagli del Comitato di sorveglianza.\nInoltre chiede chiarimenti al commissario ed impartisce direttive generali, nomina e revoca gli altri due organi della liquidazione, autorizza le vendite in blocco ed i riparti parziali, liquida i compensi.\nIl procedimento.\nLa liquidazione coatta amministrativa \u00e8 la procedura di gestione delle imprese assoggettate a controllo pubblico.\nI presupposti per l'apertura della procedura sono:\nLa procedura si apre con un provvedimento amministrativo dell'autorit\u00e0 amministrativa competente, solitamente su proposta dell'autorit\u00e0 di vigilanza o conseguentemente ad una sentenza che abbia accertato lo stato d'insolvenza. La sentenza in questione vincola l'autorit\u00e0 amministrativa competente a disporre la liquidazione coatta.\nNel caso in cui ci sia concorso tra liquidazione coatta amministrativa e fallimento vige la regola della prevenzione, per cui l'apertura di una delle due procedure preclude l'accesso all'altra. La preclusione ha luogo nel momento in cui si ha il deposito in cancelleria della sentenza di fallimento e dalla data di pubblicazione sulla gazzetta Ufficiale del provvedimento che ordina la liquidazione coatta.\nLa procedura pu\u00f2 essere iniziata anche contro la volont\u00e0 dei creditori o dell'imprenditore, poich\u00e9 la logica della liquidazione coatta \u00e8 l'eliminazione dell'ente o dell'impresa dal mercato.\nQuindi la liquidazione si apre con un provvedimento della Pubblica Amministrazione pubblicato sulla Gazzetta ufficiale della Repubblica, anche se gli effetti decorrono dal momento dell'emanazione del provvedimento e non da quella della pubblicazione che pu\u00f2 avvenire fino a dieci giorni dopo l'emissione.\nIl decreto di messa in liquidazione coatta \u00e8 impugnabile dinanzi al tribunale del luogo ove l'impresa ha sede ed \u00e8 revocabile dalla stessa Amministrazione che l'ha emanato.\nL'autorit\u00e0 amministrativa nomina il commissario liquidatore ed il comitato di sorveglianza.\nLe limitazioni al diritto di difesa nel corso della procedura e alla libert\u00e0 d'iniziativa economica hanno sollevato alcuni dubbi sulla Costituzionalit\u00e0 della liquidazione coatta, ma la Corte Costituzionale ha confermato la legittimit\u00e0 di quest'ultima, poich\u00e9 i limiti alla libert\u00e0 d'impresa sono giustificati dagli interessi generali che si intende tutelare.\nLe fasi in cui si svolge la procedura di liquidazione coatta amministrativa sono analoghe a quelle del fallimento: formazione dello stato passivo, liquidazione e ripartizione dell'attivo.\nFormazione del passivo.\nLa formazione dello stato passivo subisce rilevanti modificazioni rispetto alla procedura del fallimento, data la diversa struttura degli organi della liquidazione. Infatti non c'\u00e8 un dibattito davanti al giudice delegato, ma il commissario deve comunicare l'ammontare dei crediti riconosciuti ad ogni singolo creditore a mezzo raccomandata. La comunicazione \u00e8 effettuata con riserva di verifica delle eventuali contestazioni, per cui non \u00e8 vincolante per il commissario.\nIl creditore che non sia soddisfatto deve comunicare entro quindici giorni le proprie osservazioni, che possono essere relative al quantum o alla natura del credito. I creditori e i titolari di diritti immobiliari che non hanno ricevuto alcuna comunicazione dal commissario liquidatore hanno l'onere di presentare la propria domanda entro 60 giorni dalla pubblicazione sulla Gazzetta Ufficiale Della repubblica Italiana.\nTutti i creditori devono sottostare al vaglio del commissario giudiziale e tutte le pretese devono essere azionate in via amministrativa.\nCon il deposito in cancelleria lo stato passivo diviene esecutivo e non \u00e8 pi\u00f9 possibile modificarlo o revocarlo. Il deposito assolve una duplice funzione: pubblicit\u00e0 notizia sui debiti dell'impresa e sui debitori concorrenti.\nEntro novanta giorni dal provvedimento di liquidazione, il commissario forma l'elenco di creditori ammessi o respinti e lo deposita nella cancelleria nel luogo in cui l'impresa ha la sede principale.\nIn una fase eventuale di formazione del passivo, i creditori e gli altri interessati possono presentare opposizioni o impugnazioni, queste sono regolate dalla legge fallimentare, se e per quanto compatibile. Ovviamente sostituendo al giudice delegato ed al curatore, rispettivamente, il giudice istruttore ed il commissario liquidatore.\nIl termine per le opposizioni e le impugnazioni decorre dalla comunicazione individuale del deposito in cancelleria, poich\u00e9 non vi \u00e8 un provvedimento giudiziale che renda esecutivo lo stato passivo.\n\u00c8 incerta l'applicazione di alcune norme sul fallimento, in questa fase eventuale, soprattutto per quanto riguarda le pretese da far valere in sede di formazione del passivo ed il rito, in particolare sulle modalit\u00e0 di accertamento del passivo e la loro compatibilit\u00e0 con le norme dell'art. 103 l.fall. sulle domande tardive.\nLiquidazione dell'attivo.\nIn questa fase si nota moltissimo il distacco dalla procedura fallimentare.\nIl commissario liquidatore ha la massima autonomia per quanto riguarda le operazioni di liquidazione dell'attivo, tranne che per la vendita in blocco di beni immobili e mobili, per la quale necessita dell'autorizzazione dell'Autorit\u00e0 di Vigilanza, previo parere del comitato di sorveglianza. Le operazioni di liquidazione possono essere effettuate in qualsiasi momento. Il commissario liquidatore, dunque, pu\u00f2 procedere anche con strumenti di liquidazione privatistici (per esempio un contratto di compravendita per la liquidazione di un immobile e non un decreto di trasferimento), ma si tratta sempre di vendite coattive, per cui non possono essere esclusi alcuni effetti tipici di queste vendite, come l'effetto purgativo.\nLa cancellazione dei pignoramenti e delle iscrizioni ipotecarie esistenti sui beni liquidati dal commissario pu\u00f2 essere effettuata soltanto con il consenso del creditore o in forza di sentenza passata in giudicato o di \u00abaltro provvedimento definitivo emesso dalle autorit\u00e0 competenti.\u00bb\nAltra operazione tipica della liquidazione dell'attivo \u00e8 a riscossione dei crediti, cui il commissario pu\u00f2 provvedere anche con gli strumenti ordinari come il procedimento di cognizione o il procedimento di esecuzione, infatti per il versamento dei decimi dovuti dai soci limitatamente responsabili si applicano le norme relative al fallimento.\nLe leggi speciali, relativamente alla liquidazione e ripartizione dell'attivo nella liquidazione coatta, possono prevedere poteri particolari in capo ai commissari: \u00abi commissari, con il parere favorevole del comitato di sorveglianza e previa autorizzazione della Banca d'Italia, possono cedere le attivit\u00e0 e le passivit\u00e0, l'azienda, rami d'azienda nonch\u00e9 beni e rapporti giuridici individuabili in blocco. La cessione pu\u00f2 avvenire in qualsiasi stadio della procedura, anche prima del deposito dello stato passivo; il cessionario risponde comunque delle sole passivit\u00e0 risultanti dallo stato passivo. I commissari possono, nei casi di necessit\u00e0 e per il miglior realizzo dell'attivo, previa autorizzazione della Banca d'Italia, continuare l'esercizio dell'impresa o di determinati rami di attivit\u00e0, secondo le cautele indicate dal comitato di sorveglianza. Anche ai fini dell'eventuale esecuzione di riparti agli aventi diritto, i commissari possono contrarre mutui, effettuare altre operazioni finanziarie passive e costituire in garanzia attivit\u00e0 aziendali, secondo le prescrizioni e le cautele disposte dal comitato di sorveglianza e previa autorizzazione della Banca d'Italia.\u00bb\nL'impugnazione dei provvedimenti in materia di liquidazione dell'attivo pu\u00f2 avvenire davanti l'autorit\u00e0 giudiziaria ordinaria se vengono lesi diritti soggettivi, oppure alla giurisdizione amministrativa se l'impugnazione riguarda atti posti in essere dal commissario liquidatore che mirano alla cura di determinati interessi pubblici che possono \u00abfondare soltanto situazioni di interesse legittimo\u00bb.\nRipartizione dell'attivo.\nSi procede innanzitutto con ripartizioni parziali, in occasione delle quali vengono effettuati gli accantonamenti, poi si procede con la ripartizione finale.\nIl commissario pu\u00f2 distribuire acconti parziali, sia a tutti i creditori, sia ad alcune categorie di essi, anche prima che siano realizzate tutte le attivit\u00e0 e accertate tutte le passivit\u00e0, una volta sentito il comitato di sorveglianza e con l'autorizzazione dell'autorit\u00e0. Ma questi non hanno carattere irrevocabile come le ripartizioni parziali, ma sono provvisori e revocabili.\nL'erogazione degli acconti parziali \u00e8 espressione della discrezionalit\u00e0 amministrativa, per cui \u00e8 insindacabile, salvi, ovviamente, i vizi rilevabili davanti al giudice amministrativo. I riparti parziali possono essere impugnati con gli stessi mezzi previsti per il riparto finale di cui all'art. 213, 2\u00b0 l.fall.\nL'articolo 212 della legge fallimentare inoltre recita: \u00abLe domande tardive per l'ammissione di crediti o per il riconoscimento dei diritti reali non pregiudicano le ripartizioni gi\u00e0 avvenute, e possono essere fatte valere sulle somme non ancora distribuite.\u00bb\nChiusura del procedimento.\nNon sono previsti specifici atti per la chiusura della procedura, n\u00e9 \u00e8 previsto un procedimento di chiusura.\nIl commissario liquidatore redige il bilancio finale della liquidazione con il conto della gestione ed il riparto finale; il comitato di sorveglianza stende una relazione.\nL'autorit\u00e0 di vigilanza sottopone questi atti al controllo di regolarit\u00e0 formale e sostanziale, se non ritiene di dover formulare osservazioni, ne autorizza il deposito nella cancelleria del tribunale ove ha sede l'impresa.\nL'Autorit\u00e0 liquida il compenso del commissario, prima dell'approvazione del rendiconto.\nAi creditori viene data notizia dell'avvenuto deposito mediante pubblicazione sulla Gazzetta ufficiale e sui giornali che l'autorit\u00e0 di vigilanza ha indicato nel provvedimento autorizzativo. Gli interessati possono presentare contestazioni od osservazioni con ricorso al tribunale entro 20 giorni dalla pubblicazione sulla Gazzetta. Se non vengono presentate contestazioni, il conto di gestione ed il riparto finale si danno per approvati ed il commissario liquidatore pu\u00f2 procedere con il riparto finale.\nSe ci sono ricorsi, la cancelleria ne fa pervenire notizia all'Autorit\u00e0 di Vigilanza ed al comitato di sorveglianza che possono presentare, entro 20 giorni, le loro osservazioni.\nIl presidente del tribunale nomina un giudice istruttore.\nIl giudizio pu\u00f2 avere ad oggetto le contestazioni relative a tutti i documenti depositati ed \u00e8 devoluto al giudice istruttore che funge da giudice unico.\nAvvenuti i pagamenti, conseguentemente al riparto finale dell'attivo, la procedura si chiude, decadono tutti gli organi e l'impresa si estingue.\nSe dovesse risultare un residuo della liquidazione, questo si divider\u00e0 tra i soci con conseguente estinzione dei rapporti e cancellazione della societ\u00e0 dal Registro delle imprese.\nL'unico motivo per il quale si avr\u00e0 la riapertura della procedura di liquidazione \u00e8 in caso di annullamento o risoluzione del concordato il quale costituisce modalit\u00e0 di chiusura della stessa.\nLa liquidazione dei consorzi agrari.\nUna applicazione diffusa ed importante della normativa della liquidazione coatta amministrativa la si \u00e8 avuta nei confronti dei consorzi agrari.\nNel 1991 travolta da un'esposizione debitoria insostenibile la Federconsorzi fin\u00ec dapprima commissariata e poi in concordato preventivo. Le sue articolazioni provinciali (ufficialmente si trattava di societ\u00e0 cooperative si trovarono anch'esse in difficolt\u00e0. Un numero rilevante fu posto in \"liquidazione coatta\" e la maggioranza di esse furono ammesse all'esercizio provvisorio dell'impresa. Doveva essere una situazione assolutamente provvisoria e contingente, ma successivi provvedimenti legislativi autorizzarono il trascinarsi dei rinnovi."}
{"id": "586313", "revid": "125774476", "url": "https://it.wikipedia.org/wiki?curid=586313", "title": "Sky Music", "text": "Sky Music (fino al 27 giugno 2010 music on SKY) \u00e8 stato un canale interattivo a pagamento disponibile sulla televisione satellitare Sky nel pacchetto \"Famiglia\". Nato il 31 luglio 2006, era composto da 25 radio che trasmettevano musica non stop 24 ore su 24.\nNel 2015 e nel 2018 cambia grafica e logo per uniformarsi a Sky UK. Il Production manager era Gianluca Costella. Francesco Ciocca firm\u00f2 la programmazione del canale \"Chillout Cover\".\nIl 1\u00ba agosto 2020 il mosaico ed i canali Sky Music chiudono i battenti.\nInterattivit\u00e0.\nDal 31 luglio 2006, sulla piattaforma Sky, sono state introdotte funzioni interattive disponibili sul canale 701 premendo il tasto verde oppure andando sul men\u00f9 dei canali interattivi e selezionando l'opzione 6. Con questo servizio era possibile vedere in tempo reale il nome della canzone in ascolto premendo il tasto OK, mentre con quello blu e rosso era possibile salvare e cancellare il proprio canale preferito di Sky Music."}
{"id": "586320", "revid": "1566286", "url": "https://it.wikipedia.org/wiki?curid=586320", "title": "E.B. Clucher", "text": "Biografia.\nNato nel 1922, Enzo Barboni cominci\u00f2 come operatore alla macchina gi\u00e0 nel 1942, a soli vent'anni, e nel 1961 divenne direttore della fotografia con il film \"I due marescialli\" di Sergio Corbucci. Contemporaneamente cominci\u00f2 a lavorare anche come sceneggiatore. Il passaggio alla regia, con lo pseudonimo di E.B. Clucher (Clucher era il cognome della nonna materna), avvenne nel 1970 con un western \"tradizionale\", \"Ciakmull - L'uomo della vendetta\" che non fu di gran successo. Nello stesso anno diresse il cult-movie \"Lo chiamavano Trinit\u00e0...\" con Terence Hill e Bud Spencer del quale scrisse anche il soggetto e la sceneggiatura.\nIl successo di questo film and\u00f2 oltre ogni aspettativa, risultando uno dei pi\u00f9 grandi incassi dell'epoca. Tra le chiavi del successo sicuramente vi \u00e8 l'ironia portata nel genere rigido e freddo del western. Cos\u00ec dopo il primo film con la coppia Spencer/Hill, Barboni diresse nel 1971 il seguito \"...continuavano a chiamarlo Trinit\u00e0\", che riscuoter\u00e0 anch'esso un enorme successo commerciale. Stipulato un contratto, Enzo Barboni diriger\u00e0 altri tre film con Terence Hill e Bud Spencer: \"I due superpiedi quasi piatti\" (1977), \"Nati con la camicia\" (1983), \"Non c'\u00e8 due senza quattro\" (1984) e \" Renegade - Un osso troppo duro \" col solo Hill nel 1987. \nLa produzione di Barboni \u00e8 considerata distinta per garbo e per un taglio \"per famiglie\" che il pubblico mostr\u00f2 di apprezzare moltissimo fino ai primi anni ottanta. Certamente la verve dei film di Trinit\u00e0 non fu pi\u00f9 raggiunta e lo spaghetti western, sia in forma classica che ironica, entr\u00f2 in una crisi profonda da cui non si \u00e8 pi\u00f9 risollevato. Barboni continu\u00f2 a scrivere anche per altri film ma poi pian piano si ritir\u00f2: gli ultimi film infatti furono sceneggiati dal figlio Marco Tullio Barboni, tra i quali l'ultimo della sua carriera \"Trinit\u00e0 &amp; Bambino... e adesso tocca a noi!\" (1995), un infelice tentativo di rievocare lo storico successo di \"Lo chiamavano Trinit\u00e0...\", mettendo insieme la coppia di attori statunitensi Heath Kizzier e Keith Neubert. Enzo Barboni mor\u00ec nel 2002, pochi giorni prima di compiere 80 anni."}
{"id": "586321", "revid": "37401", "url": "https://it.wikipedia.org/wiki?curid=586321", "title": "Game of life", "text": ""}
{"id": "586324", "revid": "1543377", "url": "https://it.wikipedia.org/wiki?curid=586324", "title": "Area marina protetta Isole Ciclopi", "text": "L'area marina protetta Isole Ciclopi (semplificato AMP Isole Ciclopi) \u00e8 un'area marina protetta che si estende nel tratto di mare antistante Aci Trezza e comprende il piccolo arcipelago delle \"Isole dei Ciclopi\" e il tratto di mare tra Capo Mulini e Punta Aguzza nel comune di Aci Castello, istituita con Decreto Istitutivo Ministeriale del 09/11/2004.\nIl tratto di costa compreso nella riserva fa parte della piattaforma continentale basaltica originata dal sollevamento dei fondali marini e dalle antichissime colate del vulcano Etna. Sono visibili nel porto di Acitrezza e nei faraglioni le caratteristiche formazioni basaltiche colonnari del tipo di quelle presenti nelle gole dell'Alcantara.\nFlora e fauna.\nLa riserva presenta una ricca flora sottomarina con varie centinaia di specie di alghe e vasti insediamenti di \"Posidonia oceanica\". Rappresenta inoltre l'area principale di contatto tra fauna marina tirrenica e ionica e un importante mezzo di ripopolamento marino. Grande \u00e8 anche la variet\u00e0 di fauna invertebrata. La riserva pu\u00f2 esser visitata da Acitrezza, con barche e battelli appositi a fondo trasparente.\nAccessi.\nLa riserva marina Isole Ciclopi \u00e8 raggiungibile in auto per mezzo della S.S.114 Messina-Catania. Da Catania \u00e8 raggiungibile per mezzo di Autolinea interurbana dell'AST.\nLa sede e il centro visite si trovano ad Acitrezza, Via Provinciale 226."}
{"id": "586325", "revid": "767487", "url": "https://it.wikipedia.org/wiki?curid=586325", "title": "Roll Out the Red Carpet", "text": "Roll Out the Red Carpet \u00e8 un album della band statunitense dei Miracle Workers, pubblicato nel 1991 dalla casa discografica Triple X. \u00c8 stato il penultimo album della band prima dello scioglimento avvenuto nel 1992."}
{"id": "586330", "revid": "1226", "url": "https://it.wikipedia.org/wiki?curid=586330", "title": "Enzo Barboni", "text": ""}
{"id": "586334", "revid": "1842072", "url": "https://it.wikipedia.org/wiki?curid=586334", "title": "Falsoscopo", "text": "Il falsoscopo (o falso scopo) \u00e8 un punto di riferimento naturale o artificiale al quale \u00e8 necessario ricorrere, in balistica esterna, per il puntamento indiretto verso un obiettivo non individuabile a vista.\nIl sistema di puntamento con falsoscopo \u00e8 stato ormai abbandonato, dopo l'entrata in uso dei rilevatori satellitari di posizione che ne rendono inutile il riferimento visivo.\nIn senso figurato, il falsoscopo \u00e8 l'obiettivo al quale si vuol far credere vengano rivolte critiche o azioni, per nascondere le reali finalit\u00e0 che si intendono perseguire.\nDescrizione.\nNelle operazioni di puntamento di un obice d'artiglieria, quando per eccessiva distanza o per impedimento non si ha la visuale libera sull'obiettivo che si vuole colpire, occorre avvalersi dei rilievi di posizione riferiti a visibili capisaldi noti e riportati sulle carte geografiche militari e, mediante calcoli trigonometrici, pervenire alle coordinate geografiche dell'obiettivo, regolando di conseguenza la direzione e l'alzo di tiro. \nIn questo modo, adattando il calcolo di traiettoria ai dati estemporanei d'una vicina stazione meteorologica, si possono colpire obiettivi impediti alla vista o distanti decine di chilometri, con sufficiente precisione. "}
{"id": "586337", "revid": "339392", "url": "https://it.wikipedia.org/wiki?curid=586337", "title": "Classe Meko 360", "text": ""}
{"id": "586342", "revid": "228587", "url": "https://it.wikipedia.org/wiki?curid=586342", "title": "Dylan (linguaggio)", "text": "Il linguaggio di programmazione Dylan, (, come il cognome di Bob Dylan), \u00e8 funzionale, object-oriented, riflessivo e dinamico. Fu inventato nei primi anni novanta da un gruppo della Apple Computer.\nDylan \u00e8 principalmente una versione pulita e semplificata di CLOS, un sistema di programmazione object-oriented (orientato agli oggetti) basato su Common Lisp. In Dylan, praticamente tutte le entit\u00e0 (inclusi i tipi di dato primitivi, i metodi e le classi) sono oggetti di prima classe. I programmi possono essere scritti con una gamma che va dall'uso di soli tipi di dato dinamici a soli tipi di dato statici, permettendo una progettazione rapida, ma lasciando spazio per future ottimizzazioni. Dylan supporta eredit\u00e0 multiple, polimorfismo, dispatch multipli, argomenti con parole chiave, introspezione degli oggetti, macro e molte altre funzionalit\u00e0 avanzate.\nLo scopo principale di Dylan \u00e8 di essere un linguaggio dinamico adatto allo sviluppo di programmi commerciali. Dylan cerca di risolvere i problemi di prestazioni con l'introduzione di limiti \"naturali\" alla piena flessibilit\u00e0 dei sistemi Lisp, cos\u00ec da permettere al compilatore di riconoscere chiaramente le unit\u00e0 compilabili (come le librerie). Le prime versioni di Dylan erano molto simili ai sistemi CLOS esistenti, ma nel 1993 il linguaggio torn\u00f2 in sviluppo, a causa dei feedback degli sviluppatori, per uscirne con una sintassi pi\u00f9 chiara.\nStoria.\nDylan fu inventato nei primi anni '90 da un gruppo di lavoro della Apple Computer. Fu pensato, durante il suo sviluppo, di usarlo nei computer Apple Newton, ma l'implementazione di Dylan non raggiunse in tempo una maturit\u00e0 sufficiente e Newton us\u00f2 una combinazione di C e di NewtonScript sviluppato da Walter Smith. Apple smise lo sviluppo della loro implementazione di Dylan nel 1995, anno in cui rilasciarono una \"technology release\" (\"Apple Dylan TR1\") che includeva un IDE avanzato.\nAltri due gruppi hanno contribuito alla definizione del linguaggio ed allo sviluppo di implementazioni: Harlequin ha prodotto un IDE commerciale per Microsoft Windows e la Carnegie Mellon University ha prodotto un compilatore open source per i sistemi operativi Unix. Entrambe le implementazioni sono oggi open source e sostenute da un gruppo di volontari, i Gwydion Maintainers.\nIl linguaggio Dylan aveva il nome in codice Ralph. James Joaquin scelse il nome Dylan da \"DYnamic LANguage.\" (linguaggio dinamico).\nSintassi.\nAll'inizio, Dylan usava la sintassi Lisp, che \u00e8 basata sulle s-expression:\n (bind ((radius 5)\n (circumference (* 2 $pi radius)))\n (if (&gt; circumference 42)\n (format-out \"Hello big circle! c is %=\" circumference)\n (format-out \"Hello circle! c is %=\" circumference)))\nIl linguaggio fu poi cambiato verso l'uso di una sintassi in stile ALGOL, progettata da Mike Kahl. Questa avrebbe dovuto essere pi\u00f9 familiare ai programmatori C:\n begin\n let radius = 5;\n let circumference = 2 * $pi * radius;\n if (circumference &gt; 42)\n format-out(\"Hello, big circle! c = %=\", circumference);\n else\n format-out(\"Hello, circle! c is %=\", circumference);\n end if\n end\nCome altri linguaggi di programmazione funzionali, l'ultimo passo di una funzione \u00e8 il valore di ritorno. Questo significa che il codice seguente \u00e8 una funzione valida che ritorna uno dei due possibili valori alla funzione chiamante:\n define method a_number(isTen :: &lt;string&gt;)\n if (isTen = \"10\")\n 10;\n else\n 11;\n end if;\n end method;\nConfronto tra moduli e namespace.\nNella maggior parte dei linguaggi orientati agli oggetti, la classe \u00e8 il sistema di incapsulazione primario; il linguaggio \u00e8 generalmente inteso come \"un modo per costruire classi\". I linguaggi moderni orientati agli oggetti di solito includono anche un costrutto di alto livello conosciuto come namespace, necessario a raccogliere insieme le classi simili. In aggiunta, il sistema namespace/classe in molti linguaggi definisce una singola unit\u00e0 che deve essere usata interamente: ad esempio, se si volesse usare la funzione String.concat, si dovrebbe importarla e compilarla su tutte le stringhe, o sul namespace che le include.\nIn Dylan i concetti di unit\u00e0 di compilazione e di importazione sono separati, e le classi non hanno niente in comune con loro. Un modulo definisce oggetti che dovrebbero essere compilati e maneggiati insieme, mentre una \"interfaccia\" definisce il namespace. \nLe classi possono essere messe assieme ai moduli, oppure in opposizione a questi, secondo le preferenze del programmatore. Di solito la definizione completa di una classe non \u00e8 inclusa in un modulo singolo, ma \u00e8 distribuita su pi\u00f9 moduli che possono essere raggruppati. Programmi differenti possono avere differenti definizioni della stessa classe, includendo solo quello di cui hanno bisogno.\nQual \u00e8 la differenza? Consideriamo una libreria per il supporto delle espressioni regolari sulle stringhe. Nei linguaggi tradizionali, per includere la funzionalit\u00e0 nelle stringhe, questa deve essere aggiunta allo namespace String. Appena si esegue questa operazione, la classe String diventa pi\u00f9 pesante e le persone a cui le espressioni regolari non servono vengono penalizzate da questo aumento. Per questa ragione queste aggiunte sono di solito messe nello namespace e negli oggetti personali. Il rovescio della medaglia di questo approccio \u00e8 che la nuova funzionalit\u00e0 non \u00e8 pi\u00f9 parte di String; invece, \u00e8 isolata nel suo set di funzioni che devono essere chiamate separatamente. Al posto del chiaro codice_1, sintassi che segue i concetti classici della programmazione ad oggetti, si \u00e8 obbligati ad usare qualcosa di simile: codice_2 che ribalta effettivamente l'ordine naturale.\nIn aggiunta, in Dylan si possono definire pi\u00f9 interfacce per lo stesso codice. Ad esempio, String.concat potrebbe essere messa sia sull'interfaccia String che sull'interfaccia \"concat\" che riunisce tutte le funzioni di concatenazione delle varie classi. Questa funzionalit\u00e0 \u00e8 usata spesso nelle librerie matematiche, dove le funzioni vanno spesso applicate a tipi di oggetto molto differenti.\nUn uso pi\u00f9 pratico delle interfacce \u00e8 di costruire una versione pubblica ed una privata di un modulo, qualcosa che altri linguaggi includono come funzionalit\u00e0 \"bolt on\" che inevitabilmente causa problemi ed aggiunge sintassi. In Dylan il programmatore pu\u00f2 semplicemente inserire ogni funzione nell'interfaccia \"Private\" o \"Development\", ed inserire le funzioni che vuole siano accessibili pubblicamente in \"Public\". In Java od in C++ la visibilit\u00e0 di un oggetto \u00e8 definita nel codice, nel senso che per fare un simile cambiamento il programmatore sarebbe obbligato a riscrivere le definizioni completamente e non potrebbe avere due versioni disponibili contemporaneamente.\nClassi.\nLe classi in Dylan descrivono categorie (slot: membri dei dati, campi, ivars, etc.) di oggetti in un modo simile alla maggior parte dei linguaggi OO. Tutti gli accessi alle categorie sono eseguiti attraverso i metodi (una funzionalit\u00e0 della maggior parte dei linguaggi dinamici). I metodi standard per prelevare od impostare dati sono generati automaticamente in base al nome della categoria. Al contrario di molti altri linguaggi OO, gli altri metodi usabili sulla classe sono spesso definiti fuori da questa. Anzi, spesso le definizioni di classe in Dylan includono solo la definizione di immagazzinamento dati. Per esempio:\n define class &lt;window&gt; (&lt;view&gt;)\n slot title :: &lt;string&gt; = \"untitled\", init-keyword: title:;\n slot position :: &lt;point&gt;, required-init-keyword: position:;\n end class;\nIn questo esempio viene costruita la classe \"codice_3\". La sintassi del &lt;nome della classe&gt; \u00e8 solo una convenzione utile per renderlo visibile: le parentesi ad angolo sono, infatti, parte del nome della classe. Come in altri linguaggi \u00e8 consuetudine iniziare il nome della classe con una lettera maiuscola, oppure con una \"c\" od una \"T\" (ad esempio), cos\u00ec in Dylan si racchiude il nome tra parentesi ad angolo. codice_3 deriva da una singola classe: codice_5, e contiene due slot: codice_6, che contiene una stringa per il nome della finestra, e codice_7, che contiene le distanze cartesiane dall'angolo in alto a sinistra della finestra. In questo esempio specifico il titolo ha il nome di \"default\", mentre la posizione non ha nulla. Il codice opzionale \"init-keyword\" permette al programmatore di specificare il valore iniziale dello slot quando creer\u00e0 istanze della classe.\nIn linguaggi come C++ o Java, la classe dovrebbe anche definire la sua interfaccia. In questo caso il codice non ha istruzioni al riguardo, quindi in questi linguaggi l'accesso a slot e metodi avverrebbe in modalit\u00e0 codice_8, nel senso che questi possono essere usati solo dalle sottoclassi. Per permettere a codice esterno di usare istanze di &lt;window&gt;, si dovrebbe dichiarare la classe come codice_9.\nIn Dylan queste regole di visibilit\u00e0 non solo considerate parte del codice in s\u00e9, ma del sistema modulo/interfaccia. Questo porta ad una notevole flessibilit\u00e0: ad esempio, una interfaccia usata nelle prime fasi di sviluppo potrebbe dichiarare qualsiasi cosa come pubblica, mentre pi\u00f9 tardi questa potrebbe passare a protetta. Con C++ o Java questi cambiamenti richiederebbero modifiche al codice, mentre in Dylan \u00e8 un concetto completamente separato.\nBench\u00e9 questo esempio non la usi, Dylan supporta anche l'eredit\u00e0 multipla.\nMetodi e funzioni generiche.\nIn Dylan, i metodi non sono strettamente associati ad una classe particolare, ma possono essere pensati come se esistessero al di fuori di esse. Come CLOS, Dylan si basa sui multimetodi, dove il metodo da chiamare specifico \u00e8 scelto considerando i tipi di tutti i suoi argomenti. Il metodo non deve necessariamente essere conosciuto al momento della compilazione, la conoscenza riguarda che la funzionalit\u00e0 richiesta sia o no disponibile, in base alle preferenze dell'utente.\nIn Java gli stessi metodi verrebbero isolati in una classe particolare. Per poter usare questa funzionalit\u00e0 il programmatore dovrebbe importare questa classe e riferirsi ad essa in modo esplicito per chiamare il metodo. Se questa classe non \u00e8 disponibile, od \u00e8 sconosciuta al momento della compilazione, il programma non si compiler\u00e0.\nIn Dylan, il codice \u00e8 isolato dalle \"funzioni\". Molte classi hanno metodi che chiamano le proprie funzioni, e sembrano come la maggior parte degli altri linguaggi OO. Comunque, il codice pu\u00f2 anche essere contenuto in \"funzioni generiche\", nel senso che non sono legate ad una classe particolare, e possono essere chiamate nativamente da chiunque. Il collegamento di una funzione generica ad un metodo in una classe \u00e8 eseguito nel modo seguente:\n define method turn-blue (w :: &lt;window&gt;)\n w.color := $blue;\n end method;\nQuesta definizione \u00e8 simile alle rispettive di altri linguaggi, e potrebbe essere inserita nella classe codice_3. Si pu\u00f2 notare la chiamata:= la quale \u00e8 syntactic sugar per codice_11.\nL'utilit\u00e0 di metodi generici diventa evidente quando si considerano esempi pi\u00f9 generali. Per esempio, una funzione comune in molti linguaggi \u00e8 codice_12, la quale restituisce qualcosa di umanamente leggibile dall'oggetto. Con questa, una finestra potrebbe restituire il suo titolo e la sua posizione tra parentesi, mentre una stringa ritornerebbe se stessa. In Dylan questi metodi potrebbero essere tutti riuniti in un modulo singolo chiamato \"codice_12\", rimuovendo cos\u00ec questo codice dalla definizione stessa di classe. Se un particolare oggetto non poteva essere analizzato da codice_12, potrebbe, invece, essere aggiunto nel modulo codice_12.\nEstensibilit\u00e0.\nQuesta parte potr\u00e0 sembrare molto strana ad alcuni lettori. Il codice per gestire codice_12 per una finestra non \u00e8 definito in codice_3? Questo potrebbe non avere senso se non si considera come Dylan gestisce la chiamata codice_12. Nella maggior parte dei linguaggi quando il programma viene compilato, viene ricercata codice_12 per codice_3 e viene rimpiazzata con un puntatore (pi\u00f9 o meno) ad un metodo. In Dylan questo avviene quando si esegue per la prima volta il programma: in questa occasione, il runtime costruisce una tabella di nomi-metodo/parametri e cerca i metodi dinamicamente attraverso questa tabella. Questo significa che una funzione per un metodo particolare pu\u00f2 essere dislocata ovunque, non solo nella unit\u00e0 compile-time. Per concludere, il programmatore ha la possibilit\u00e0 di inserire il codice quasi dove preferisce, inserendolo tra le righe di una classe quando lo ritiene appropriato e nelle righe funzionali quando ritiene che non lo sia.\nQuesto significa che un programmatore pu\u00f2 aggiungere funzionalit\u00e0 ad una classe esistente con la costruzione di funzioni in un file separato. Per esempio, si potrebbe voler aggiungere il controllo grammaticale a tutte le codice_21 che, in molti linguaggi, richiederebbe l'accesso al codice sorgente della classe string\u2014, ma queste classi base a volte non lo hanno disponibile. In Dylan (ed in altri \"linguaggi estensibili\") il metodo per il controllo grammaticale pu\u00f2 essere aggiunto nel modulo codice_22 con la definizione di tutte le classi a cui pu\u00f2 essere applicato, attraverso il costrutto codice_23. In questo modo la funzionalit\u00e0 effettiva pu\u00f2 essere definita in una singola istruzione generica, la quale prende una stringa e ritorna gli errori. Quando il modulo codice_22 viene compilato in un programma, tutte le stringhe (ed altri oggetti) avranno la funzionalit\u00e0 aggiunta.\nQuesto potrebbe ancora non sembrare cos\u00ec ovvio, ma nella realt\u00e0 \u00e8 un problema comune a quasi tutti i linguaggi OO; in un costrutto classe non ci sta tutto: alcuni problemi si applicano a \"tutti\" gli oggetti del sistema, ma non c'\u00e8 un modo naturale per gestire questa situazione.\nApple Dylan.\nApple Dylan aveva il nome in codice \"Leibniz\", in onore all'inventore del calcolo. In origine fu sviluppato come toolbox e linguaggio per applicazioni per la macchina Apple Newton.\nAmbiente di sviluppo.\nLa parte relativa all'interfaccia utente dell'ambiente di sviluppo di Apple Dylan (ossia trascurando il compilatore, il linker e le librerie di esecuzione) aveva il nome in codice \"Hula\". Era un ambiente di sviluppo cross-platform ispirato a Smalltalk, Macintosh Common Lisp e Think C. Esso contiene:\nLa finestra principale in Hula \u00e8 Binder. Una finestra Binder \u00e8 composta da pannelli interconnessi. Ogni pannello pu\u00f2 avere un input, un aspetto ed uno stile proprio. Un input di un pannello \u00e8 un pannello a parte; un pannello mostra informazioni relative agli oggetti selezionati. L'aspetto \u00e8 una propriet\u00e0 dell'ingresso, come il codice sorgente, i contenuti, le chiamate, le letture, le scritture, i riferimenti o gli avvisi di compilazione. Questa informazione pu\u00f2 essere rappresentata come uno schema od un grafico. Gli input, gli aspetti e gli stili possono essere usati per costruire repliche del navigatore di sorgenti di Smalltalk, o grafici statici, o display specifici come quello necessario per mostrare le chiamate di lettura delle variabili scritte da una funzione. Tutte le viste sono live: ad esempio, la ricompilazione di una funzione provoca l'aggiornamento di tutti i display che contengono informazioni su di essa.\nLa vista dello schema include una serie di indicatori che avvisano se il sorgente \u00e8 stato salvato, compilato o ha dato avvisi.\nFramework per il disegno di interfacce utente.\nApple Dylan contiene un framework per la costruzione di interfacce utente scritto in Dylan da Mike Lockwood. Il framework \u00e8 strettamente integrato con un costruttore di interfacce WYSIWYG chiamato Meccano, scritto da Robin Mair. Collegando il costruttore di interfacce ad un programma, si pu\u00f2 passare tra i modi Edit e Run mentre l'applicazione \u00e8 in esecuzione. Gli oggetti che controllano allineamenti e decorazioni dei bordi erano rappresentati come oggetti grafici che possono essere trascinate in un oggetto \"interfaccia utente\" per modificare il suo comportamento od il suo aspetto.\nImplementazione.\nApple Dylan \u00e8 stato implementato in Macintosh Common Lisp (MCL). La sede Apple Cambridge nacque con l'acquisizione di Coral Software, i sviluppatori di Macintosh Common Lisp.\nQuando Dylan fu spostato da ARM a desktop, il back end fu modificato per l'uso con APPLEX, un assembler portabile costruito dal gruppo di Wayne Loufborrow alla Apple Cupertino.\nSviluppatori.\nCompilatore e Runtime:\nDefinizione del linguaggio:\nHula:\nMCL:"}
{"id": "586346", "revid": "767487", "url": "https://it.wikipedia.org/wiki?curid=586346", "title": "Anatomy of a Creep", "text": "Anatomy of a Creep \u00e8 l'ultimo album della band statunitense dei Miracle Workers, pubblicato nel 1995 dalla casa discografica Triple X. Registrato nel 1992 (anno dello scioglimento della band), \u00e8 stato pubblicato solo successivamente allo scioglimento. Per questa registrazione, rientr\u00f2 in formazione il batterista Gene Trautmann, che aveva lasciato la band nel 1990, sostituito nel precedente lavoro \"Roll Out the Red Carpet\" da Aaron Sperske."}
{"id": "586354", "revid": "1604512", "url": "https://it.wikipedia.org/wiki?curid=586354", "title": "Devonport", "text": "Devonport \u00e8 una citt\u00e0 della Tasmania, in Australia; essa si trova 280 chilometri a nord di Hobart ed \u00e8 la sede della Citt\u00e0 di Devonport. Al censimento del 2006 contava 22.315 abitanti.\nDevonport si trova alla foce del fiume Mersey; insieme alla piccola cittadina di Burnie costituiscono i due maggiori centri del nord-ovest dello Stato. Per i visitatori che arrivano in Tasmania, Devonport \u00e8 innanzitutto il porto di attracco dello \"Spirit of Tasmania\", il traghetto che la collega con Melbourne.\nLa regione fu per la prima volta esplorata dal capitano Charles Hardwicke nel 1823. L'area, inizialmente nota come Port Frederick, fu poi chiamata Mersey River, il nome del fiume che attraversa la citt\u00e0. Pi\u00f9 tardi venne divisa in due citt\u00e0 separate - \"Formby\" nella parte ovest, e \"Torquay\" in quella est. Le due parti vennero poi riunite in un'unica citt\u00e0 nel 1890, chiamata Devonport dall'omonima localit\u00e0 in Inghilterra. La parte est della citt\u00e0 \u00e8 conosciuta come East Devonport.\nDevonport fu dichiarata citt\u00e0 nel 1981."}
{"id": "586356", "revid": "2110845", "url": "https://it.wikipedia.org/wiki?curid=586356", "title": "Paola Cagnoni", "text": "Biografia.\nDal 1972 al 2002 insegn\u00f2 Lingua e letteratura giapponese e Storia del teatro dello spettacolo (Giappone) presso l'Universit\u00e0 \"Ca' Foscari\" di Venezia, applicando metodi sperimentali ai suoi corsi, volti a superare il tradizionalismo accademico.\nNel 1973 fu tra i soci fondatori dell'Associazione Italiana per gli Studi Giapponesi (AISTUGIA).\nLe sue ricerche si caratterizzano per un background teorico strettamente legato al pensiero francese strutturalista e poststrutturalista degli anni Sessanta e Settanta e alla semiotica, e si concentrarono soprattutto sul teatro giapponese, e in particolar modo sul N\u014d, di cui diede un originale e innovativo schema di lettura. Tra i suoi contributi pi\u00f9 significativi in questo campo, il saggio \"Proposta di analisi strutturale del teatro N\u014d\" (1979).\nMor\u00ec nel 2004. Nel 2006 il suo fondo librario \u00e8 stato donato alla biblioteca del Dipartimento di Studi sull'Asia Orientale dell'Universit\u00e0 Ca' Foscari di Venezia. Con le sue 322 monografie (193 delle quali in giapponese) costituisce uno dei fondi pi\u00f9 importanti in Italia su questo argomento."}
{"id": "586364", "revid": "110157", "url": "https://it.wikipedia.org/wiki?curid=586364", "title": "Airbus Helicopters", "text": "La Airbus Helicopters, dal 1992 al 2013 Eurocopter, \u00e8 un'industria internazionale che produce elicotteri ed ha sede a Marignane in Francia.\nStoria.\nLa societ\u00e0 si \u00e8 costituita nel 1992 dopo la fusione delle divisioni elicotteri della francese A\u00e9rospatiale e della tedesca Deutsche Aerospace.\nCome conseguenza delle fusioni avvenute tra le societ\u00e0 che possedevano la propriet\u00e0 azionaria, il \"Gruppo Eurocopter\" divenne propriet\u00e0 della EADS.\nDal 2 gennaio 2014 fu ridenominata (contestualmente al cambio nome delle altre sussidiare dell'Airbus Group) come Airbus Helicopters.\nNel 2001, la produzione Eurocopter rappresentava il 40% del mercato mondiale e il 30% di quello americano.\nIl 14 maggio 2005, un elicottero \u00c9cureuil di produzione ha raggiunto la punta del monte Everest e, eseguendo un atterraggio, ha realizzato il record mondiale per la pi\u00f9 alta quota di decollo di un elicottero.\nVelivoli prodotti.\nDi seguito la lista dei velivoli prodotti dalla Airbus Helicopters o dalle societ\u00e0 preesistenti che si sono fuse sotto questo nome.\nPer i modelli prodotti da Eurocopter (EC) valgono queste convenzioni:\nesempi:\nDalla sigla del modello \u00e8 possibile risalire al costruttore che originariamente avvi\u00f2 la produzione:\nClassi di peso:\nMotorizzazione:\nTutti gli elicotteri.\n(1): in collaborazione con Westland Helicopters (Regno Unito)(2): nell'ambito del consorzio NHIndustries, costituito con AgustaWestland e Stork Fokker Aerospace\nAeromobili sperimentali.\nRotori silenziosi.\nDal 1998/99 Airbus Helicopters lavora a un possibile rotore silenzioso. La caratteristica \u00e8 il rotore, progettato per la riduzione del rumore; le turbine con emissione sonora ridotta. L'effetto raggiunto dalle pale del rotore con angolo d'incidenza doppio (simile alle ali di un Albatros). La riduzione del rumore da 3 a 4\u00a0dB \u00e8 il risultato.\nNell'autunno 2005 il sistema sperimentale \u00e8 stato testato su un MBB-Kawasaki BK 117 S7045 presso la sede tedesca di Donauw\u00f6rth. Lo sviluppo di serie \u00e8 pensato per l'introduzione con l'EC 145. E successivamente agli altri velivoli.\nPropulsione Diesel.\nAl salone internazionale dell'aeronautica e dello spazio di Parigi-Le Bourget 2009 venne presentato il concept di un elicottero con motore Diesel, designato \"Bluecopters\". Questo permetterebbe una diminuzione del rumore di 10\u00a0dB, la riduzione di anidride carbonica del 30% e del 60% di ossidi di azoto.\nAirbus Helicopters X3.\nIl 25 gennaio 2008 viene presentato un elicoplano. La denominazione \u00e8 in tedesco \"Flugzeug-Helikopter-Hybrid\", in inglese \"Highspeed-Hybrid-Helicopter\", abbreviato H3, e poi successivamente X3 \"(X-Cube)\", dove X sta per \"eXperimental\". Lo X3 si basa sulla cellula e sul rotore del EC155 (AS365 N4 Dauphin) con due turbine del NH90 tipo RTM322 della Rolls-Royce, e trasmissione del EC175. La velocit\u00e0 raggiunta sia massima che di crociera \u00e8 pi\u00f9 elevata. Il rotore di coda non \u00e8 presente in quanto la funzione di questo dispositivo, quella di contrastare l'imbardata indesiderata generata dal rotore principale, \u00e8 data dalla propulsione dei due motori a eliche laterali. Con questa configurazione si possono raggiungere i 220\u00a0kn (410\u00a0km/h). Il 6 settembre 2010 Airbus Helicopters effettua il volo di prova del X3 presso Istres-Le Tub\u00e9 (\"Base A\u00e9rienne 125\") con codice di registrazione degli aeromobili: F-ZXXX. Il passo successivo \u00e8 il velivolo \"Airbus Racer\".\nEurocopter X6.\nCome successore del Super Puma viene pensato lo sperimentale X6.\nEurocopter X9.\nL\"Eurocopter X9\" \u00e8 un dimostratore tecnologico per un nuovo biturbina leggero, della gamma Eurocopter EC 135 e Eurocopter EC 145. La chiusura del programma Eurocopter X9 avvenne nell'agosto 2012 dal CEO Lutz Bertling e dal Bundeswirtschaftsminister Philipp R\u00f6sler. Il costo di sviluppo fu di 1 miliardo di Euro.\nDroni.\nIn aprile 2013 Eurocopter presenta il drone basato sul EC 145. Sistema pensato per usi civili e militari.\nAirbus Racer.\nAl Paris Airshow 2017 viene mostrato una configurazione aerodinamica a ala chiusa per il programma ad alta velocit\u00e0 Clean Sky 2. Il nome \u201eRacer\u201c sta per Rapid And Cost-Effective Rotorcraft. La velocit\u00e0 di crociera di oltre 400\u00a0km/h. L'assemblaggio finale \u00e8 previsto per il 2019 e il primo volo nell'anno seguente. Si basa sul concept X3, con rotore principale e due eliche di spinta laterali. La propulsione data da due motori Rolls-Royce Turbom\u00e9ca RTM322."}
{"id": "586366", "revid": "767487", "url": "https://it.wikipedia.org/wiki?curid=586366", "title": "Inside Out (Miracle Workers)", "text": "Inside Out \u00e8 il primo album \"full length\" della band statunitense dei Miracle Workers, pubblicato nel 1985 dalla Voxx Records/Bomp!. Prima di \"Inside Out\", la band aveva pubblicato nel 1984 due EP, l\"'omonimo\" e \"1000 Micrograms of the Miracle Workers\". Con questo album entrano nel novero delle band garage rock revival di quel periodo, come ad esempio The Chesterfield Kings e The Unclaimed."}
{"id": "586367", "revid": "767487", "url": "https://it.wikipedia.org/wiki?curid=586367", "title": "Colle Vaticano", "text": "Il colle Vaticano \u00e8 un colle di Roma posto sulla riva destra del Tevere.\nIl termine \"vaticano\" deriva, secondo alcuni \u2013 fra cui l'autore latino Marco Terenzio Varrone, riportato da Aulo Gellio \u2013 dal nome di un'antica divinit\u00e0 romana, \"Vaticanus\", mentre altri \u2013 fra cui Gellio stesso \u2013 sostengono derivi dal verbo latino \"vaticin\u00e0ri\", in italiano \"predire\", supponendo che nella zona fossero attivi diversi oracoli, intesi sia come luoghi di preghiera sia predizione del futuro.\nSecondo Barthold Georg Niebuhr il nome della regione deriverebbe invece da \"Vaticum\" o \"Vatica\", il nome della zona o dell'insediamento (\"pagus\") posto sulla riva destra del Tevere in corrispondenza del moderno Rione Prati.\nSesto Pompeo Festo ricorda infatti come questo fosse un luogo di riunione per alcuni indovini etruschi.\nPlinio il Vecchio racconta dell'esistenza sul colle di un leccio creduto il pi\u00f9 antico di Roma, al quale si attribuivano poteri magici e sul cui tronco era affisso un cartello bronzeo con alcune lettere etrusche.\nIn effetti, sul colle era insediata una grande necropoli e, dal primo secolo, venne aggiunta anche un'arena per pubblici giochi e spettacoli, meglio nota come \"Circo di Nerone\".\nSi pu\u00f2, quindi, ragionevolmente desumere la fissa presenza di luoghi di preghiera e di sacerdoti, in una zona dedicata tradizionalmente al culto dei defunti e molto frequentata a causa degli spettacoli circensi.\nNel II secolo, probabilmente per dare il buon esempio ai cittadini romani nello scegliere luoghi lontani dal centro storico per inumare i defunti, l'imperatore Adriano fece costruire ai piedi del colle Vaticano il proprio mausoleo, che verr\u00e0 poi trasformato nell'attuale Castel Sant'Angelo.\nIl colle Vaticano non \u00e8 compreso nei tradizionali sette colli di Roma ed \u00e8 stato inserito nei confini della citt\u00e0 al tempo del papato di Leone IV, che ingrand\u00ec le mura cittadine tra l'848 e l'852, allo scopo di proteggere la basilica di San Pietro.\nFino alla formazione dello Stato della Citt\u00e0 del Vaticano, istituito con i Patti Lateranensi nel 1929, il Colle Vaticano faceva parte del rione Borgo."}
{"id": "586368", "revid": "235890", "url": "https://it.wikipedia.org/wiki?curid=586368", "title": "Attrazione gravitazionale", "text": ""}
{"id": "586369", "revid": "125762389", "url": "https://it.wikipedia.org/wiki?curid=586369", "title": "Alessandro Melli", "text": "Carriera.\nGiocatore.\nClub.\nFiglio di Emilio Melli, a sua volta calciatore, Alessandro nasce ad Agrigento durante la militanza del padre nell'. Cresciuto nel settore giovanile dell'Audace Parma, a 13 anni viene tesserato dal con cui esordisce in Serie C1 l'8 dicembre 1985.\nDurante la prima stagione, con Arrigo Sacchi in panchina, totalizza 6 presenze e 1 rete, conquistando immediatamente la promozione in Serie B. Sebbene come comprimario, viene confermato nelle successive due stagioni di cadetteria. Nel campionato 1988-1989 torna temporaneamente in Serie C1 giocando alcuni mesi in prestito al , \nIn Serie B gioca titolare e conquista la promozione in Serie A al termine della stagione 1989-1990. Debutta in massima categoria il 9 settembre 1990 in Parma- (1-2). In giallobl\u00f9 conquista negli anni seguenti la Coppa Italia, chiusa da capocannoniere, la Coppa delle Coppe e la Supercoppa UEFA.\nPassato alla , il 10 novembre 1994 \u00e8 al centro di uno scambio col , con Melli a Milano in prestito gratuito e Ruud Gullit a Genova a titolo definitivo. Dopo 6 presenze e una rete in rossonero, in estate torna a Parma dove rimane per il successivo biennio.\nL'11 dicembre 1997 passa al , in Serie B, riuscendo con gli umbri a conquistare un'altra promozione in Serie A nella stagione 1997-1998, e mantenendo poi per due anni la categoria. Il 25 ottobre 2000 passa all', ma pochi mesi dopo, a soli 31 anni, opta per il ritiro.\nIn Serie A ha giocato 202 partite siglando 44 reti.\nNazionale.\nHa vinto con la selezione Under-21 l'Europeo 1992, e ha partecipato con la nazionale olimpica ai Giochi di . Dopo una prima convocazione nel 1991, senza scendere in campo, ha giocato solo due partite con la nazionale maggiore: il 24 marzo 1993 in Italia- (6-1), e il 14 aprile dello stesso anno in Italia- (2-0), entrambe da titolare.\nDirigente.\nIl 12 luglio 2005 ritorna al Parma in qualit\u00e0 di team manager in sostituzione di Lorenzo Minotti. Il 3 luglio 2006 viene riconfermato dalla squadra emiliana. Il 26 giugno 2007 rinnova per altri due anni. Il 23 giugno 2015 con la societ\u00e0 appena fallita, decade il suo ruolo.\nDal 2015 \u00e8 il Responsabile Tecnico del Settore Giovanile del Felino Calcio."}
{"id": "586370", "revid": "100452809", "url": "https://it.wikipedia.org/wiki?curid=586370", "title": "Progressione armonica", "text": "Nella teoria musicale, la progressione armonica \u00e8 un insieme di trasposizioni ascendenti o discendenti di una sequenza di accordi.\nUna progressione risulta corretta, secondo le regole dell'armonia di scuola insegnate nei corsi di composizione dei conservatori, se l'armonizzazione e l'agganciamento alla ripetizione successiva sono corretti. Sono cio\u00e8 giustificate le anomalie armoniche che si verificano \"durante\" la progressione.\nLe progressioni si suddividono in:\nNel gergo musicale si parla di progressione armonica anche per riferirsi alla struttura armonica di una qualunque progressione."}
{"id": "586395", "revid": "125970971", "url": "https://it.wikipedia.org/wiki?curid=586395", "title": "Boomerang (Italia)", "text": "Boomerang \u00e8 un canale televisivo della Warner Bros. Entertainment Italia lanciato nel 2003.\nIl canale trasmette sia cartoni animati originali Hanna-Barbera che cartoni inediti e film per la famiglia e possiede la pi\u00f9 vasta library di cartoon del mondo (oltre 2000 personaggi e 8500 cartoni animati) con un'audience di tutte le et\u00e0 non solo per bambini ma anche per ragazzi fino a 14 anni.\nStoria.\nLa nascita di Boomerang il 31 luglio 2003 ha fatto s\u00ec che la programmazione di Cartoon Network fosse concentrata esclusivamente sulle produzione originali come \"Le Superchicche\", \"Leone il cane fifone\", \"Il Laboratorio di Dexter\", \"Johnny Bravo\" e \"Samurai Jack\", portando il catalogo della Hanna-Barbera sul nuovo canale.\nBoomerang \u00e8 trasmesso sulla piattaforma Sky, disponibile al canale 609 dello Sky Box nel pacchetto \"Sky Kids\".\nDal 20 dicembre 2008 sul canale 610 di Sky \u00e8 presente anche \"Boomerang +1\" che trasmette gli stessi programmi di Boomerang un'ora dopo. \nDal 23 dicembre 2013 Boomerang +1, a seguito del cambio frequenza, trasmette tutta la programmazione in formato 16:9.\nDal 16 settembre 2015 anche la versione originale del canale \u00e8 trasmessa nel formato panoramico .\nPer il digitale terrestre l'emittente, assieme a Cartoon Network, ha partecipato all'ultima gara di assegnazione del 40% della capacit\u00e0 trasmissiva per i multiplex nazionali classificandosi al 6\u00ba posto, rientrando quindi nella graduatoria.\nDal 25 marzo 2019 il canale \u00e8 trasmesso in Svizzera.\nDal 1\u00ba maggio 2020, insieme a Cartoon Network, \u00e8 visibile anche su NOW.\nPalinsesto.\nDestinato ai cartoon fan di ogni et\u00e0, Boomerang trasmette i grandi classici dell'animazione, come \"Scooby-Doo\", \"Gli Antenati\", \"Wacky Races\", \"Braccio di Ferro\", \"Tom &amp; Jerry\", i \"Looney Tunes\" i \"Puffi\", \"Hello Kitty\", \"Le avventure di Piggley Winks\" e \"Sam Sam\" e alcune di Warner Bros..\n\"Cinema Boomerang\" \u00e8 l'appuntamento fisso del fine settimana con i lungometraggi Warner Bros., Hanna-Barbera e di altre produzioni: protagonisti sono sempre i celebri personaggi dell'animazione, tra i quali \"Scooby-Doo\" e \"Gli Antenati\". Il canale \u00e8 dedicato quasi interamente ai bambini di et\u00e0 prescolare, anche se riprende a trasmettere i vecchi cartoons Hanna-Barbera tutti i giorni dalle 22:50.\nDal 2003 al 2012 lo speaker ufficiale del canale era il doppiatore Diego Sabre, mentre dal 2012 al 2015 era il doppiatore Luca Sandri, nel 2015 (per un breve periodo) il doppiatore Davide Albano, dal 2015 al 2017 il doppiatore Marco Balzarotti, mentre dal 2017 al 2018 \u00e8 stato Ruggero Andreozzi. Dal 2018 lo speaker \u00e8 Luigi Rosa.\nDal 19 al 26 dicembre 2015 il canale e la sua versione timeshift sono stati rinominati \"Boomerang Looney Tunes\", con una programmazione speciale dove hanno trasmesso film e serie animate dei Looney Tunes.\nDal 19 al 27 dicembre 2016, Boomerang +1 (canale 610 di Sky) diventa \"Tom&amp;Jerry Channel\", un canale dedicato all'omonima serie.\nDal 7 al 17 giugno 2018 la versione timeshift si \u00e8 trasformata in \"ScoobyDoobyBoom\", trasmettendo varie serie animate dedicate a Scooby-Doo. "}
{"id": "586396", "revid": "729019", "url": "https://it.wikipedia.org/wiki?curid=586396", "title": "Tonaca intima", "text": "La tonaca intima, o pi\u00f9 semplicemente intima, \u00e8 lo strato pi\u00f9 interno di un vaso sanguigno ed \u00e8 presente sia nelle arterie che nelle vene. \u00c8 costituita da: un monostrato di cellule endoteliali che sono in contatto diretto con il sangue; una sottile membrana basale alla quale \u00e8 ancorato l'endotelio; un sottile strato subendoteliale (lamina propria) di tessuto connettivo lasso, assente nei vasi di calibro minore; una membrana elastica interna fenestrata che separa la tonaca intima dalla media.\nAnatomia microscopica.\nL'endotelio \u00e8 formato da cellule appiattite, poligonali e allungate nella direzione della corrente sanguigna. Le cellule sono congiunte tra loro mediante giunzioni occludenti e giunzioni comunicanti (\"gap junction\"). Nelle arterie \"post mortem\" lo strato endoteliale \u00e8 corrugato, perch\u00e9 in tal modo \u00e8 in grado di sostenere gli sforzi dovuti a dilatazioni rapide e ripetute del vaso, tipiche del sistema arterioso. Tra le numerose funzioni dell'endotelio (mediazione dello scambio di metaboliti tra sangue e parete vasale, controllo del tono vasale, azione trofica sulle cellule vasali, regolazione dell'emostasi e dell'infiammazione) vi \u00e8 quella di sintetizzare componenti della matrice extracellulare (ECM), quali collageno IV, laminina e perlecano. La superficie basale delle cellule endoteliali possiede recettori per le proteine della ECM e grazie a tali interazioni le deformazioni della parete vasale indotte dalle forze meccaniche (pressione arteriosa) possono essere trasmesse direttamente all'endotelio (vedi Patobiologia dell'aterosclerosi - Endotelio e stress emodinamici).\nLa membrana basale si presenta come un sottile strato poroso, spesso circa 50 nm. Alla osservazione al microscopio elettronico dopo fissaggio con sostanze chimiche, in essa si riconoscono due strati, una zona interna poco densa (la lamina rara) e una zona esterna pi\u00f9 densa (la lamina densa), mentre dopo criofissaggio essa appare come un unico strato denso e omogeneo, per cui l'aspetto bilaminare \u00e8 attualmente ritenuto un artefatto.\nL'impalcatura fondamentale della membrana basale \u00e8 costituita da due reti indipendenti, ma strettamente unite l'una all'altra, formate dal collageno non fibrillare di tipo IV (\"collageno laminare\") e dalla glicoproteina laminina. Il collageno di tipo IV \u00e8 una molecola lunga (\u223c2,000 \u00c5) e flessibile, che si orienta parallelamente alla superficie, mentre la laminina \u00e8 una voluminosa molecola (\u223c900 kDa) a forma di croce latina. Soltanto la rete della laminina \u00e8 connessa direttamente alla membrana plasmatica delle cellule endoteliali, sulla quale si trovano specifici recettori integrinici. La formazione della rete di laminina richiede il legame del braccio lungo della laminina con le rispettive integrine endoteliali, seguito dalla spontanea formazione di legami tra i tre bracci corti delle molecole di laminina. Della membrana basale fanno parte anche altre proteine, in particolare la glicoproteina entactina/nidogeno, l'eparansolfato-proteoglicano perlecano e altri tipi di collageno: VII (\"collageno di ancoraggio\" che lega il collageno IV alle sottostanti fibre reticolari della matrice extracellulare), VIII, XV e XVIII. Il perlecano (\u223c450 kDa), un proteoglicano con tre catene di eparansolfato, e il nidogeno (\u223c150 kDa) legano sia il collageno IV che la laminina, stabilizzando e rinforzando l'impalcatura della doppia rete della membrana basale. Come la laminina, anche il perlecano interagisce con le integrine della membrana plasmatica delle cellule endoteliali.\nLo strato subendoteliale \u00e8 particolarmente evidente nei vasi di grande calibro. \u00c8 costituito da fibre collagene (principalmente collageno I e III) ed elastiche e dalla sostanza fondamentale, sostanza allo stato di gel composta da acido ialuronico, proteoglicani e glicoproteine (vedi Patobiologia dell'aterosclerosi - Spazio subendoteliale). In questo spazio possono essere presenti cellule muscolari lisce pi\u00f9 o meno scarse, pi\u00f9 numerose verso il confine con la tonaca media. Nelle grandi arterie lo strato subendoteliale pu\u00f2 essere chiaramente distinto in uno straterello interno pi\u00f9 lasso, lo strato dei proteoglicani, e in uno pi\u00f9 esterno, lo strato muscolo-elastico, contenente una maggiore quantit\u00e0 di fibre elastiche e collagene. Lo spessore dello strato subendoteliale tende ad aumentare con l'et\u00e0. Nelle coronarie di giovani adulti misura circa 100 \u03bc.\nLa membrana elastica interna consiste di una lamina di fibre elastiche di spessore variabile (in genere di circa 70-100 nm). La lamina \u00e8 fenestrata per consentire una pi\u00f9 facile diffusione delle sostanze nutritizie dal lume alla media. Nelle grandi e medie arterie la membrana elastica interna \u00e8 spessa e pu\u00f2 risultare di due o pi\u00f9 lamelle. \"In vivo\" questa membrana \u00e8 distesa, ma nelle arterie isolate \u00e8 increspata in pieghe longitudinali. La sua sintesi \u00e8 opera congiunta delle cellule endoteliali e di quelle muscolari lisce. Le sue funzioni sono quelle di conferire elasticit\u00e0 alla parete vasale e di creare una barriera fisica alla diffusione delle sostanze provenienti dal sangue."}
{"id": "586408", "revid": "767487", "url": "https://it.wikipedia.org/wiki?curid=586408", "title": "Hellraiser - La stirpe maledetta", "text": "Hellraiser - La stirpe maledetta (\"Hellraiser: Bloodline\") \u00e8 un film del 1996 diretto da Alan Smithee (pseudonimo di Kevin Yagher), quarto capitolo della saga di \"Hellraiser\".\nTrama.\nAnno 2127. L\u2019ingegnere Paul Merchant, a bordo della stazione spaziale Minosse da lui progettata, si serve di un robot per aprire a distanza la Configurazione del Lamento, liberando Pinhead. In quel momento sopraggiungono delle guardie che arrestano Merchant. Interrogato dall\u2019agente Rimmer, Merchant le racconta la sua storia.\nNella Francia del 1796, il suo antenato Phillip LeMarchand, un fabbricante di giocattoli, realizza la Configurazione del Lamento su commissione del duca de L'Isle, un fanatico dell\u2019occulto, il quale, a sua insaputa, gli ha chiesto di realizzare un portale per l'Inferno. Dopo avergli consegnato la scatola, LeMarchand osserva L\u2019Isle e il suo assistente Jaques sacrificare una donna per evocare attraverso la scatola un demone, Angelique, che prende il suo aspetto. LeMarchand scappa terrorizzato e inizia a progettare una seconda scatola per rimandare i demoni all\u2019Inferno. Tornato alla villa di L'Isle per rubare la scatola, LeMarchand scopre che Jacques ha ora il controllo di Angelique e che ha gi\u00e0 ucciso L\u2019Isle. Sorpreso dalla coppia, viene ucciso e Jacques lo informa che la sua stirpe \u00e8 ora maledetta, per aver aperto un portale per l'Inferno. I suoi progetti restano cos\u00ec irrealizzati.\nNel 1996 l\u2019architetto John Merchant, discendente di LeMarchand, ha spesso incubi su Angelique. Questa, che si trova con Jacques a Parigi, scopre da una rivista che la Configurazione del Lamento si trova a New York. Angelique parte allora per l\u2019America, dopo essersi liberata di Jacques, che aveva tentato di fermarla. Mentre Merchant riceve un premio nel palazzo che ricorda la Configurazione del Lamento da lui progettato e mostrato alla fine del capitolo precedente, nota Angelique. Essa, dopo aver sedotto un uomo, recupera la scatola dalle fondamenta dell\u2019edificio, usando il sangue della sua vittima per invocare Pinhead, al quale comunica che la stirpe di LeMarchand sta ancora cercando di distruggerli. Angelique seduce Merchant, il quale le rivela di stare lavorando sui progetti del suo antenato. Intende cio\u00e8 mettere a punto un sistema a base di specchi e laser per chiudere permanentemente la porta dell'Inferno. Presto Pinhead si stanca delle tecniche seducenti di Angelique. Dopo aver trasformato due guardie in cenobiti, rapisce il figlio e la moglie di Merchant, attirandolo nel palazzo da lui progettato. Quando Merchant sopraggiunge, Pinhead gli ordina di finire il suo lavoro, per aprire un varco definitivo tra l\u2019Inferno e il mondo, che potr\u00e0 cos\u00ec dominare. La moglie e il figlio riescono a sfuggire agli scagnozzi di Pinhead, impossessandosi anche della scatola e Merchant, aiutato da Angelique, che intende liberarsi dal controllo dell\u2019inferno, attira Pinhead nella sua invenzione. Tuttavia, il prototipo difettoso di Merchant fallisce. Pinhead uccide Merchant, ma sua moglie apre la scatola, rimandando Pinhead e Angelique all'inferno e salvandosi insieme al figlio.\nDi nuovo nel 2127, Rimmer non crede alla storia del dottor Merchant. Presto per\u00f2 Pinhead e i suoi seguaci, tra cui Angelique divenuta ora un cenobita, uccidono tutte le altre guardie. Paul rivela a Rimmer che la Minosse \u00e8 la forma finale del prototipo del suo antenato e la attiva, innescando un conto alla rovescia. Pinhead insegue Merchant, ma questi lo distrae con un ologramma, mentre si imbarca su una capsula di salvataggio con Rimmer. Appena fuggiti, la Minosse si attiva. Una serie di potenti laser e specchi creano un campo di luce perpetua, mentre la stazione si trasforma e si piega intorno alla luce per creare una scatola enorme, uccidendo Pinhead e i suoi seguaci e chiudendo permanentemente la porta dell'Inferno.\nProduzione.\nRealizzato per iniziativa di Doug Bradley, deciso a non far terminare la saga, annunciando un progetto che garantisca l'uscita periodica di un episodio. Accompagn\u00f2 personalmente tutte le anteprime nei pi\u00f9 importanti \"festival\" con una presentazione dal vivo, cos\u00ec pure al \"XVI Fantafestival\" il 23 giugno 1996 ore 20,30 al \"Multisala Savoy\" di Roma.\nAccoglienza.\nIl budget del film era di 4 milioni di dollari e ne incass\u00f2 9\u00a0336\u00a0886."}
{"id": "586416", "revid": "46291", "url": "https://it.wikipedia.org/wiki?curid=586416", "title": "Gentianales", "text": "Gentianales \u00e8 un ordine di piante della classe Magnoliopsida, sottoclasse Asteridae.\nDescrizione.\nHanno fiori attinomorfi, con corolla gamopetala, androceo composto da un numero di stami uguale a quello dei lobi corollini, ovario supero composto da due carpelli saldati.\nSistematica.\nSecondo il Sistema Cronquist l'ordine Gentianales comprende le seguenti 5 famiglie:\nLa classificazione APG IV considera le Asclepiadaceae come sottofamiglia delle Apocynaceae (Asclepiadoideae) e aggiunge all'ordine la famiglia delle Rubiaceae."}
{"id": "586425", "revid": "729019", "url": "https://it.wikipedia.org/wiki?curid=586425", "title": "Spallazione nucleare", "text": "La spallazione nucleare rappresenta l'effetto del bombardamento atomico con particelle di energia molto elevata (oltre 100 MeV): tale fenomeno pu\u00f2 descriversi come una particella che colpendo il nucleo continua a colpire tutto ci\u00f2 che incontra sul suo tragitto. Tale concetto fu originariamente coniato nel 1937 dal vincitore del Premio Nobel per la chimica Glenn Theodore Seaborg, durante i suoi studi sullo scattering anelastico di neutroni.\n\u00c8 uno dei processi tramite il quale un acceleratore di particelle pu\u00f2 essere utilizzato per produrre un fascio di neutroni. I bersagli utilizzati sono il mercurio, il tantalio o un altro metallo pesante e dopo ogni impatto sono espulsi da venti a trenta neutroni. Sebbene questo sia un modo pi\u00f9 costoso di produrre neutroni rispetto a una reazione a catena di fissione, si ha il vantaggio che il fascio pu\u00f2 essere pulsato con relativa facilit\u00e0.\nLa spallazione nucleare \u00e8 un fenomeno che avviene naturalmente nell'atmosfera terrestre e sulla superficie dei corpi celesti a seguito dell'impatto con i raggi cosmici. Studiando la composizione chimica di tale superficie \u00e8 possibile dimostrare l'effetto della radiazione cosmica e stimare l'arco di tempo in cui \u00e8 avvenuta l'esposizione. La stessa composizione dei raggi cosmici che raggiungono la Terra \u00e8 indicativa di avvenuta spallazione: la quantit\u00e0 di elementi leggeri quali litio, boro e berillio \u00e8 superiore rispetto all'abbondanza cosmica media. Questi elementi si sono evidentemente formati dalla spallazione di ossigeno, azoto, carbonio e forse silicio durante il loro lungo viaggio. Particolari isotopi di alluminio, berillio, cloro, iodio e neon sono stati identificati sul nostro pianeta e addebitati alla spallazione di elementi terrestri."}
{"id": "586426", "revid": "6923", "url": "https://it.wikipedia.org/wiki?curid=586426", "title": "Rob Rensenbrink", "text": "Ala sinistra dalle notevoli qualit\u00e0 tecniche e atletiche, fece parte della famosa nazionale di calcio olandese degli anni settanta che rivoluzion\u00f2 il football praticando il cosiddetto calcio totale pur venendo sconfitta nelle finali del campionato mondiale del 1974 e del 1978. \u00c8 il primatista di gol (33) con la maglia dell'Anderlecht nelle competizioni UEFA per club.\nBiografia.\nRob Rensenbrink \u00e8 morto il 24 gennaio del 2020 di atrofia muscolare progressiva.\nCaratteristiche tecniche.\nGiocava normalmente in posizione di ala sinistra.\nCarriera.\nClub.\nFa il suo esordio in prima squadra con la maglia di una squadra della sua citt\u00e0 natale, il di Amsterdam, nella Eredivisie 1965-1966. Nel 1969 si trasferisce quindi in Belgio, nel , con cui conquista subito la Coppa nazionale.\nNel 1971 avviene per\u00f2 il trasferimento nel club nel quale si consacrer\u00e0 definitivamente e che lo elegger\u00e0 nel 2008 miglior giocatore della sua storia, l'. Con i biancomalva vince infatti due titoli belgi, cinque Coppe del Belgio, due Coppe delle Coppe e altrettante Supercoppe UEFA. A livello personale \u00e8 invece capocannoniere nel campionato I 1972-1973 e nella Coppa delle Coppe 1975-1976; qui realizza anche una doppietta nella finale di Bruxelles, vinta 4-2 contro il . Con 25 reti complessive risulta anche essere il miglior marcatore di tutti i tempi di questa manifestazione.\nRensenbrink lascia il Belgio nel 1980 per giocare un anno negli Stati Uniti con il . Disputa poi l'ultima stagione in Francia nel e si ritira nel 1982.\nNazionale.\nDebutta in nazionale nel 1968, e poco dopo \u00e8 uno dei pochi olandesi del \"calcio totale\" a vivere al di fuori del proprio paese: viene infatti convocato per il , dove si mette in luce come uno dei migliori calciatori. Salta una sola gara, quella contro la , peraltro l'unica che, finale a parte, gli olandesi non riescono a vincere, e segna anche un gol contro la . Pur in precarie condizioni fisiche viene schierato ugualmente da Rinus Michels anche nella finale, poi persa 2-1 contro la , venendo infatti sostituito nel secondo tempo.\nDopo la poco fortunata partecipazione al \u00e8 tra i giocatori pi\u00f9 importanti dell'Olanda che, nonostante l'assenza di Johan Cruijff, giunge seconda al . Qui gioca tutte le partite, realizza una tripletta contro l' e sigla anche lo storico gol numero 1000 nella storia dei Mondiali, quello nella sconfitta contro la . Va a segno anche contro l', ed \u00e8 in campo anche nella finale contro l'. In questa partita, all'ultimo minuto e sul punteggio di 1-1, Rensenbrink colpisce clamorosamente il palo alla destra di Ubaldo Fillol; dopo questa clamorosa occasione l'andamento della partita volge per\u00f2 a favore dei padroni di casa, che segnano altre due volte nei tempi supplementari. Rensenbrink peraltro non ha mai recriminato per questa occasione mancata: ritiene infatti che, data la posizione estremamente angolata da cui sferr\u00f2 il tiro, fosse praticamente impossibile segnare. Secondo le sue stesse parole: \"er was geen kans\", [quella palla] \"non sarebbe mai potuta entrare\".\nGioca l'ultima partita nel 1979, per un totale di 49 presenze e 14 gol."}
{"id": "586427", "revid": "123921921", "url": "https://it.wikipedia.org/wiki?curid=586427", "title": "Close-In Weapon System", "text": "Un CIWS (dall'inglese Close-in-weapon-system ovvero sistema d'arma ravvicinato o a corto raggio), modalit\u00e0 che in italiano viene definita anche come difesa di punto, \u00e8 un apparato per la difesa antiaerea e antimissile, capace di assicurare la difesa all'obiettivo (generalmente una nave da guerra) da minacce negli ultimi secondi di volo prima dell'impatto del missile ostile contro il bersaglio da proteggere. \nA differenza di altri sistemi per la difesa, il CIWS \u00e8 concepito per cercare di fermare qualunque minaccia perch\u00e9 le navi sono obiettivi troppo costosi, delicati ed importanti per tollerare qualunque colpo che le raggiunga. Cos\u00ec laddove, per un obiettivo terrestre, si accetterebbe di abbattere una certa percentuale degli attaccanti sufficiente per logorarne le forze aeree, nel caso dei CIWS si richiede praticamente il 100% di successo. In genere le caratteristiche di velocit\u00e0 reattiva e di difesa anche a distanze ridottissime richiedono che esso sia un'artiglieria piuttosto che un missile. La gittata utile \u00e8 di circa 2-3km, ma gli ingaggi contro i principali nemici, i missili antinave, avvengono spesso anche a distanze minori.\nTra i CIWS maggiormente noti vi sono l'ADG-630 ed il Vulcan Phalanx americano; quest'ultimo, con il suo nome (\"falange\") spiega bene la necessit\u00e0 di assicurare l'imperforabilit\u00e0 della difesa contro ogni minaccia. I calibri sono in genere dell'ordine dei 20mm ma esistono armi pi\u00f9 grandi (come il cannone super-rapido antiaereo, antimissile e antinave Otobreda 76 mm) con vario munizionamento e spoletta di prossimit\u00e0, che consentono di sparare a distanze maggiori, pi\u00f9 utili per affrontare molte minacce simultaneamente, come aerei, elicotteri, obiettivi di superficie, ecc."}
{"id": "586428", "revid": "2027028", "url": "https://it.wikipedia.org/wiki?curid=586428", "title": "Luigi Malice", "text": "Biografia e produzione artistica.\nFormatosi presso l'Accademia di Belle Arti di Napoli alla fine degli anni cinquanta sotto la guida di Emilio Notte, dopo un primo periodo espressionista, sotto l'influenza di Domenico Spinosa e Renato Barisani si orient\u00f2 verso l'arte informale. Ricorrente in quegli anni fu la tecnica della stesura a spatola del colore, con effetti costruttivisti e post-cubisti. Segu\u00ec uno schiarimento della tavolozza che port\u00f2 negli anni successivi ad una maggior ariosit\u00e0 della composizione.\nNel 1959 fu tra i fondatori a Napoli dell'Organismo rappresentativo artistico nazionale, diretto fino al 1962.\nTrasferitosi a Reggio Calabria nel 1963, \u00e8 stato -insieme a Luca Monaco e Ugo D'Ambrosi- tra i rappresentanti dell'arte informale in Calabria del decennio.\nDalla fine degli anni sessanta inizi\u00f2 a realizzare \u00abestroflessioni in plastica \"cir\u00e9\" su legno sagomato\u00bb (\"Shaped canvas\"), traendo ispirazione dalle contemporanee esperienze milanesi di Enrico Castellani e Agostino Bonalumi. \nL'inizio di questa nuova fase ebbe un primo riscontro con la personale tenutasi nel settembre 1968 al New York Coliseum.\nDalla met\u00e0 degli anni ottanta l'artista \u00e8 ritornato alla pittura \"tout court\" con l'esperienza neoinformale.\nNel 2011 ha partecipato a Reggio Calabria alla sezione calabra del Padiglione Italia per la 54\u00aa Biennale di Venezia con l'opera \"Tempesta di sabbia\" (2011).\nSue opere sono presenti al Museo delle Generazioni Italiane del '900 di Pieve di Cento, al Casoria Contemporary Art Museum, al Museo d'arte dell'Otto e Novecento di Rende, alla Galleria d'Arte Moderna di Patern\u00f2 e alla Pinacoteca AM Interantional di Bivongi.\n\u00c8 stato inoltre docente presso l'Accademia di belle arti di Reggio Calabria, che ha diretto dal 1984 al 1989."}
{"id": "586429", "revid": "17654", "url": "https://it.wikipedia.org/wiki?curid=586429", "title": "Der Todesr\u00e4cher von Soho", "text": ""}
{"id": "586430", "revid": "17654", "url": "https://it.wikipedia.org/wiki?curid=586430", "title": "El muerto hace las maletas", "text": ""}
{"id": "586431", "revid": "438678", "url": "https://it.wikipedia.org/wiki?curid=586431", "title": "I fanciulli del West", "text": "I fanciulli del West (\"Way Out West\"), conosciuto anche come Allegri vagabondi, \u00e8 un film del 1937 diretto da James W. Horne e interpretato da Stan Laurel e Oliver Hardy.\nTrama.\nStanlio e Ollio sono due postini in viaggio, in compagnia solo di un mulo, verso il villaggio di Brushwood Gulch, nel selvaggio West. Sono stati incaricati di consegnare a Mary Roberts, una ragazza che lavora nel locale saloon, l'atto di propriet\u00e0 di una ricchissima miniera d'oro che il padre di colei, Seymore \"Sy\" Roberts, appena defunto, le ha lasciato in eredit\u00e0.\nConsiderato che la strada \u00e8 ancora lunga, e dopo che Ollio (il quale, pur di non camminare, si fa trascinare dal mulo su una specie di slitta) cade in un fiume, infradiciandosi i vestiti, i due compari decidono di farsi dare un passaggio da una diligenza. Saliti a bordo, tentano di fare i playboy con una signora, ignorando che si tratta della moglie dello sceriffo di Brushwood Gulch. Arrivati in citt\u00e0, il marito, udite le lamentele della donna, minaccia Stanlio e Ollio di morte se non se ne andranno con la successiva diligenza.\nMaldestramente, Stanlio svela al proprietario del saloon l'esistenza del prezioso documento: costui, bramoso di appropriarsene, non li conduce da Mary, ma dalla sua compagna, l'attrice Lola Marcel, che si traveste spacciandosi per la figlia del signor Roberts. Ricevuto l'atto di propriet\u00e0, con un escamotage riescono a far firmare a Mary una dichiarazione di cessione di propriet\u00e0.\nI due \"messaggeri\", convinti di aver fatto il loro dovere, brindano con il locandiere e si apprestano ad andarsene, quando incrociano la vera Mary Roberts, che si qualifica. Accortisi della svista, i due irrompono nell'appartamento del padrone e, nel tentativo di appropriarsi del documento, scatenano un furioso inseguimento tra le stanze. D'un tratto nell'appartamento irrompe lo sceriffo, che minaccia di dar seguito alle proprie intenzioni omicide nei loro confronti. Stanlio e Ollio, impauriti, fuggono a gambe levate dal paese e si rifugiano nei boschi.\nLa notte stessa i due ritornano al saloon e, dopo vari disastri, riescono a recuperare l'atto di propriet\u00e0 e a fuggire con Mary verso casa, nel profondo sud, in Georgia.\nProduzione.\nOltre che negli Hal Roach Studios, la pellicola venne realizzata anche presso Santa Clarita, Sherwood Forest e Valencia, in California.\nIl film \u00e8 noto per i suoi originali effetti speciali: ad esempio Stanlio che riesce ad accendere il fuoco facendo schioccare il pollice e le sequenze in cui alcune parti del corpo degli attori si allungano all'inverosimile.\nAltra famosa sequenza \u00e8 quella in cui i due compari improvvisano un balletto sulle note di un complesso musicale country che sta suonando all'ingresso del saloon.\nLa prima versione italiana.\nQuando usc\u00ec in Italia nel 1938, \"Way Out West\" fu doppiato con il titolo \"I fanciulli del West\" dalla coppia Carlo Cassola e Paolo Canali, prime voci ufficiali di Stanlio e Ollio. Il doppiaggio, conservato e distribuito in VHS e in DVD, \u00e8 pressoch\u00e9 integrale tranne la scena dove Finn e lo sceriffo dialogano in un cantuccio a parte mentre Lola Marcel si mette a cantare e a corteggiare i clienti della locanda durante uno spettacolo."}
{"id": "586436", "revid": "125361102", "url": "https://it.wikipedia.org/wiki?curid=586436", "title": "Jackass", "text": "Jackass \u00e8 un programma televisivo statunitense, originariamente trasmesso da MTV dal 2000 al 2002. In Italia \u00e8 andato in onda dal 2001 al 2003 sul canale italiano di MTV. In ciascuna puntata, della durata di mezz'ora, un gruppo di persone si confrontava con una serie di \"stunt\", pericolosi e/o ridicoli. Lo show divenne una rampa di lancio per la carriera televisiva di Johnny Knoxville e di Bam Margera. Dal 2002, tre film furono prodotti e pubblicati da MTV in collaborazione con Paramount Pictures, continuando la serie dopo le tre stagioni televisive. Fu uno degli show di MTV pi\u00f9 popolari di sempre e ispir\u00f2 vari spin-off come \"Viva La Bam\", \"Wildboyz\", \"Homewrecker\", \"Dr. Steve-O\", \"The Dudesons\" e \"Blastazoid\".\nNel 2008, Entertainment Weekly nomin\u00f2 Jackass come 68\u00ba migliore show degli ultimi 25 anni.\nIn lingua inglese il termine \"jackass\" designa il maschio dell'asino, ma pu\u00f2 anche essere usato in senso denigratorio, come i termini \"asino\" e \"somaro\" in lingua italiana.\nStoria.\nLo show nacque dalla rivista di skateboard \"Big Brother\", per la quale lavoravano Jeff Tremaine, Dave Carnie, Rick Kosick e Chris Pontius, aiutati anche da Johnny Knoxville e da Dave England. La genesi di Jackass risale al 1999 quando Johnny Knoxville, aspirante attore e neo scrittore, ebbe l'idea di testare su se stesso diversi articoli di autodifesa, tra cui spray al peperoncino e scosse elettriche, come base per un suo articolo. Propose l'idea a un paio di magazine ma fu respinta, finch\u00e9 non incontr\u00f2 Jeff Tremaine del \"Big Brother Magazine\". Jeff lo ingaggi\u00f2 come giornalista e convinse Johnny a filmare quest'idea e a inventare altre imprese.\nIl filmato, che mostrava Knoxville colpito da scariche elettriche e spray al peperoncino, apparve nel secondo film dedicato allo skateboarding prodotto da \"Big Brother\".\nJohnny Knoxville divenne ben presto un fenomeno. La rivista decise di far partire immediatamente un tour. Da questo show nell'ottobre del 2002 nacque un film intitolato , questi stuntman filmarono tutto ci\u00f2 che gli pass\u00f2 per la testa e che gli venne negato durante la serie televisiva (per motivi di censura). Nel settembre 2006 sono tornati con il seguito del primo film: Jackass Number Two. Il 26 dicembre 2007 fu pubblicato Jackass 2.5, DVD che raccoglie scene girate per il secondo film ma mai viste, oltre a nuovi stunt girati per l'occasione. Nell'inverno 2007 (in Italia a maggio 2008) \u00e8 stato anche pubblicato il videogioco di \"Jackass\", chiamato \"\".\nCast.\nBench\u00e9 i membri del cast siano sempre stati considerati come un'unica troupe, molti filmati sono stati girati da differenti gruppi.\nIl gruppo principale era quello di Los Angeles, formato da Johnny Knoxville, Chris Pontius, Steve-O, Preston Lacy e Wee Man, mentre l'altro gruppo era quello di West Chester (PA), che includeva Bam Margera, Brandon DiCamillo, Ryan Dunn e Raab Himself i quali prima di realizzare la serie televisiva Jackass realizzarono molti filmati sullo stesso genere demenziale: \"CKY\". Inoltre Dave England e Ehren McGhehey operavano autonomamente nell'Oregon.\nGuest star.\nAlcune celebrit\u00e0 che hanno fatto la loro comparsa durante le tre stagioni di \"Jackass\" e i tre film.\nControversie.\nFin dal suo primo episodio, \"Jackass\" sottolineava con speciali avvertenze quanto pericolosi fossero gli stunt eseguiti e di non imitarli a casa.\nMTV si rifiutava inoltre di mettere in onda qualsiasi imitazione dello show. Questi avvisi non apparivano soltanto a inizio e fine programma, ma anche durante alcuni stunt, tra i pi\u00f9 pericolosi.\nNonostante ci\u00f2, lo show fu contestato per un gran numero di morti e feriti, bambini compresi, a causa di imitazioni degli stunt. Nell'autunno 2000, il senatore del Connecticut Joseph Lieberman, inizi\u00f2 una campagna per convincere MTV a non trasmettere pi\u00f9 lo show. MTV rispose cancellando \"Jackass\" dalla programmazione prima delle 22, ma la continua pressione da parte della campagna di Lieberman costrinse MTV a non trasmettere le repliche degli ultimi episodi della stagione, un gesto che suscit\u00f2 rabbia da parte del cast e della produzione che accus\u00f2 MTV di aver ceduto alle richieste di Lieberman.\nJack Ass \u00e8 il vero nome (cambiato all'anagrafe nel 1997) di un uomo originariamente chiamato Bob Craft che accus\u00f2 MTV di plagio al suo nome. Chiese 10 milioni di dollari di risarcimento.\nLa fine.\nNel 2001, in un'intervista per il \"Rolling Stone Magazine\", Johnny Knoxville annunci\u00f2 che lo show sarebbe terminato dopo la terza stagione per permettere a \"Jackass\" un'uscita di scena a testa alta. Inoltre si lament\u00f2 ulteriormente di MTV e delle censure che, dall'inizio della seconda stagione, iniziarono a dire ai produttori dello show cosa potevano e cosa non potevano fare. Quando nel 2002 termin\u00f2 la terza serie, MTV, che detiene i diritti del nome \"Jackass\", pens\u00f2 di far continuare lo show con altri personaggi, ma poi rinunci\u00f2 all'idea. A causa di problemi di MTV e dell'improvvisa partenza di Bam Margera e del suo gruppo, il cast di \"Jackass\" decise di non creare un episodio finale per concludere la serie.\nTerminato lo show, il cast si \u00e8 diviso per seguire strade differenti, salvo poi riunirsi per i tre lungometraggi dedicati a \"Jackass\":\nI film.\nDopo la fine dello show, il cast si riun\u00ec nel 2002 per girare un lungometraggio dal titolo \"\". Il cast fece ben intendere che il film era un addio ai fan e riuscirono persino ad evitare la censura. Curiosamente, MTV Films contribu\u00ec alla distribuzione del film. Girato con un budget minimo di 5 milioni di dollari, ne incass\u00f2 pi\u00f9 di 60 solo negli Stati Uniti, e concluse il primo weekend al primo posto al box office.\nIl sequel, \"Jackass Number Two\" \u00e8 uscito nei cinema americani il 22 settembre 2006. Per sponsorizzare il film, Converse ha lanciato sul mercato mondiale una linea di footwear Chuck Taylor All-Stars in edizione super limitata con il simbolo del cranio con le due stampelle incrociate.\nIn seguito venne rilasciato per il mercato home - video \"Jackass 2.5\" che conteneva footage inedito e scene eliminate del secondo film.\nA met\u00e0 del 2010 iniziarono finalmente le riprese per il nuovo film denominato Jackass 3D, girato appunto in tre dimensioni, uscito il 3 dicembre 2010.\nDopo quest'ultimo titolo venne rilasciato \"Jackass 3.5\" che come per il precedente film conteneva materiale tagliato dal terzo film; in particolare si segnala una scena di uno stunt con bottiglie di Coca Cola e Mentos con la partecipazione di Britney Spears.\nNel 2013 fu lanciato \"\", il primo film della serie con una trama vera e propria. La storia, che vede protagonista Johnny Knoxville nelle vesti di un anziano nonno, include numerose candid camera.\nNel 2021 viene annunciato un quarto capitolo della saga e viene anche annunciato che il comico Eric Andre far\u00e0 parte del cast.\n\"Jackass: The Movie\".\n\"Jackass: The Movie\", diretto da Jeff Tremaine, usc\u00ec nei cinema il 25 ottobre 2002, con il sottotitolo \"Non provate a farlo a casa\". \u00c8 una continuazione pi\u00f9 pericolosa degli stunt e degli scherzi eseguiti dai personaggi nella serie TV di MTV Jackass. Il film fu prodotto da MTV Films e distribuito da Paramount Pictures.\n\"Jackass Number Two\".\n\"Jackass Number Two\" \u00e8 il seguito del film comico \"Jackass: The Movie\" uscito nelle sale nel 2002, anch'esso basato sulla precedente serie televisiva in onda su MTV, Jackass. Tutto il cast del primo film e della serie originale si \u00e8 riproposto per il sequel, inclusi Johnny Knoxville, Bam Margera, Ryan Dunn, Chris Pontius, Steve-O, Dave England, Ehren McGhehey, Preston Lacy, e Jason \"Wee-Man\" Acu\u00f1a. Anche la maggior parte del cast secondario si \u00e8 ripresentata per il secondo film, ad eccezione di Raab Himself, Rake Yohn e Tim Glomb. Le riprese iniziarono nel gennaio 2006. La data di distribuzione nelle sale cinematografiche \u00e8 il 22 settembre 2006. Il 26 dicembre 2006 negli Stati Uniti fu pubblicato il DVD, in due versioni, censurata e non. Il film \u00e8 uscito in Italia (versione DVD) il 15 maggio 2007.\n\"Jackass 2.5\".\n\"Jackass 2.5\", raccolta di materiale inedito tagliato e mai visto in \"Jackass Number Two\" e materiale esclusivo girato per l'occasione, usc\u00ec in DVD il 26 dicembre 2007 negli USA. Il film fu distribuito dal 19 al 31 dicembre 2007 gratis in streaming sul sito di Blockbuster.\nIl film venne poi riproposto, nei mesi successivi, in streaming (e gratis) sul sito ufficiale del gruppo, nella sezione \"Jackass 2.5\", sottotitolato in varie lingue, compreso l'italiano.\n\"Jackass 3D\".\nNell'ottobre 2007, sul sito della WWE fu pubblicata un'intervista tra Dykstra e Chris Pontius, che conferm\u00f2 l'idea di girare un terzo film di \"Jackass\" e successivamente un lungometraggio dello show Wildboyz. Il 25 settembre 2007 Steve-O dichiar\u00f2, durante l\"'Howard Stern Show\" che le riprese di Jackass 3 sarebbero iniziate nel gennaio 2008.\nQuesta notizia venne poi smentita, nei mesi successivi, in quanto Steve-O quella sera sarebbe stato sotto l'effetto di stupefacenti.\nDistribuito nelle sale americane il 15 ottobre 2010, \"Jackass 3D\" \u00e8 il terzo lungometraggio della crew, a quattro anni di distanza da \"Jackass Number Two\". Girato con le pi\u00f9 moderne tecniche di ripresa in 3 dimensioni, il film mostra ancora una volta le imprese di Johnny Knoxville, Steve-o, Bam Margera e tutti gli altri componenti del cast originale. Al Comic-Con di luglio 2010 a San Diego, \u00e8 stata mostrata al pubblico un'anteprima in 3D di 8 minuti, e il cast si \u00e8 messo a disposizione di pubblico e giornalisti per interviste e autografi. Nel mese di agosto vengono girate le ultime scene del film, composto per l'80% circa da materiale filmato in 3D e per il 20% da materiale in 2D. La pellicola sar\u00e0 comunque visibile e godibile in formato classico 2D.\nIl 6 agosto 2010 viene pubblicato su Myspace il primo trailer ufficiale del film.\nIl 3 dicembre 2010 la pellicola viene distribuita in 3D e 2D anche in Italia, in circa 170 sale, doppiata in italiano. Per la promozione del film il 1\u00ba dicembre a Roma si presentano Johnny Knoxville e Bam Margera.\n\"Jackass 3.5\".\nJackass 3.5 \u00e8 un film del 2011 sequel di Jackass 3D, composto da video di stunt non usati durante la registrazione di Jackass 3D e da interviste alla crew di stuntman (simile a Jackass 2.5). La registrazione dell'intero film \u00e8 iniziata il giorno del pesce d'Aprile, il 1\u00ba aprile 2010. Il primo trailer \u00e8 stato distribuito online il 27 gennaio 2011, il film finito \u00e8 stato distribuito in Blu-ray e DVD il 24 giugno 2011. Johnny Knoxville in un'intervista precedente a Jackass 3D disse \"Abbiamo abbastanza materiale per due film\". Originariamente Knoxville disse che il film sarebbe stato pronto per Natale 2010, ma venne poi detto che il film non sarebbe stato distribuito prima di quella data.\n\"Jackass presenta: Nonno cattivo\".\nNel 2013 usc\u00ec un nuovo film ispirato a Jackass. Esso \u00e8 incentrato sul viaggio on the road di Irving Zisman, un nonno ottantaseienne interpretato da Johnny Knoxville, ed il piccolo Billy, interpretato da Jackson Nicoll, che intraprendono un viaggio on the road. Questo film \u00e8 dedicato a Ryan Dunn scomparso 2 anni prima.\nAltro.\n\"Jackass: The Game\".\nNell'inverno 2007 (in Italia a maggio 2008) \u00e8 stato pubblicato \"\", il videogioco ispirato al programma \"Jackass\", dove si vestono i panni dei protagonisti delle show di MTV e bisogna cimentarsi negli stunt visti nelle stagioni e nei film. Tra i 35 minigiochi che caratterizzano il videogioco, ci si pu\u00f2 rotolare gi\u00f9 da una collina dentro a bidoni dell'immondizia, oppure gareggiare a bordo di carrelli della spesa lungo le strade di San Francisco. \u00c8 inoltre disponibile la modalit\u00e0 multiplayer e l'online. Prodotto dalla Red Mile Entertainement, il videogame \u00e8 disponibile per le console PlayStation Portable, PlayStation 2 e Nintendo DS.\n\"Jackass: 10 Years of Stupid\".\nUscito il 9 novembre 2010, \"\" \u00e8 un libro che celebra i 10 anni di vita del programma di MTV \"Jackass\". Scritto da Sean Cliver, il libro \u00e8 una raccolta di immagini e articoli della crew e del cast, che ripercorre le avventure mondiali vissute tra cinema, tv e live show.\n\"Jackassworld\".\nIl 9 febbraio 2008 apr\u00ec i battenti il sito ufficiale di \"Jackass\", gestito dalla crew americana e costantemente aggiornato.\nLa data ufficiale di apertura del sito fu effettivamente il 24 febbraio 2008. L'apertura posticipata del sito coincideva con il \"Jackass 24 Hour Live\".\nCuriosit\u00e0.\nWWE.\nIl team di Jackass ha avuto anche delle interazioni con la World Wrestling Entertainment, in un paio di edizioni di Monday Night Raw. Il 26 agosto 2007 avrebbero dovuto essere anche protagonisti di un Pay Per View della WWE, SummerSlam, ma ci\u00f2 non accadde, visto che il team di Jackass decise, dopo la scomparsa del wrestler WWE Chris Benoit, di tenersi lontano il pi\u00f9 possibile dalla federazione di Stamford.\nJackass 24 Hour Live.\nDomenica 24 febbraio 2008 il team di Jackass \"occup\u00f2\" MTV (U.S.A.) per ben 24 ore consecutive, con un alternarsi di gag dal vivo in studio e filmati sia di repertorio che inediti del gruppo. Non era mai successo che uno show televisivo occupasse un'emittente per cos\u00ec tanto tempo, dalle ore 12 (di New York) alle ore 12 del giorno successivo, domenica 25 febbraio 2008.\nAllo show partecip\u00f2 tutto il cast principale e la crew di Jackass, ad eccezione di Ryan Dunn, assente per motivi sconosciuti."}
{"id": "586440", "revid": "78273", "url": "https://it.wikipedia.org/wiki?curid=586440", "title": "Bartolomeo Pacca, Jr.", "text": ""}
{"id": "586441", "revid": "15756", "url": "https://it.wikipedia.org/wiki?curid=586441", "title": "Subaru Forester", "text": "La Subaru Forester \u00e8 un SUV medio prodotto dalla casa automobilistica giapponese Subaru a partire dal 1997.\nIl contesto.\nVenne presentato al Tokyo Motor Show nel 1995 come \u201cStreega\u201d concept car, entrando poi in produzione due anni dopo. \u00c8 ormai arrivato alla 5\u00aa generazione con il nuovo modello presentato nel marzo del 2018, il MY2018 (MY per \"Model Year\"). Il modello ha come base sulla piattaforma Subaru Global Platform.\nMotorizzata con propulsore boxer come quasi tutte le Subaru, ha un peso contenuto per una macchina di queste dimensioni (poco pi\u00f9 di 1400 kg), grazie allo studio dei tecnici che l'hanno saputo ridurre attraverso vari accorgimenti, tra cui l'uso del motore boxer. Questo consente alla Forester di essere sia agile che sicura praticamente in tutte le situazioni, soprattutto sulla neve, grazie al sistema Symmetrical AWD (All Wheel Drive) di Subaru che garantisce una perfetta simmetria tra motore, trasmissione e assali oltre a conferire a tutte le Subaru un'elevata tenuta di strada, manovrabilit\u00e0 e motricit\u00e0 anche nelle situazioni limite.\nEsistono attualmente 4 versioni in commercio: la versione 2.0i a benzina con cambio automatico o manuale, la versione 2.0i Bi-Fuel con il motore in grado di funzionare sia a benzina che a GPL e la versione 2.0D a gasolio (il cui propulsore \u00e8 il primo motore boxer diesel per auto al mondo) e la variante ibrida e-BOXER.\nPrima generazione (1997-2002).\nLa Subaru Forester \u00e8 stata presentata al motorshow di Tokyo del 1995 con il nome \"Streega\". Nel 1997 ne \u00e8 iniziata la vendita in Giappone, poi dal 1998 in tutto il resto del mondo. Era caratterizzata da una carrozzeria da Station Wagon, ma rialzata e con la trazione integrale, tipica di tutte le Subaru. In Giappone la Forester ha rimpiazzato la Subaru Impreza Gravel Express, conosciuta negli Stati Uniti con il nome di Subaru Outback Sport. All'epoca le principali concorrenti erano la Suzuki Grand Vitara, la Mitsubishi RVR e la Nissan Rasheen. Era disponibile in due versioni: la \"L\" e la \"S\". La versione \"L\" era equipaggiata con accessori standard, quella \"S\" era invece pi\u00f9 lussuosa. In Australia era venduta con un frontale leggermente differente.\nSeconda generazione (2002-2008).\nLa seconda serie \u00e8 stata annunciata nel 2002 al Salone di Chicago, basata sulla nuova generazione della Impreza. L'estetica non fu modificata molto, ma la novit\u00e0 fu l'aggiunta di motori 2.5 turbocompressi e aspirati. I motori avevano una potenza da 137 a 224 CV. Nel 2006 \u00e8 stata sottoposta ad un restyling.\nVersioni speciali.\nDella Subaru Forester seconda serie furono costruite varie versioni speciali:\nSubaru Forester STI.\nLa Subaru Forester STI fu prodotta dal 2004 al 2008 in Giappone. Aveva lo stesso motore della Subaru Impreza WRX STI, e sprigionava 320 CV.\nChevrolet Forester.\nLa Chevrolet Forester era una ri-badged della Subaru Forester destinata al mercato indiano.\nTerza generazione (2008-2011).\nLa Subaru Forester terza serie fu presentata nel 2008 al \"North American International auto show\" di Detroit. Era basata sulla piattaforma della Subaru Impreza berlina americana. L'estetica fu stravolta ed il design si distacc\u00f2 parecchio dal modello precedente, ed anche le dimensioni sono aumentate. Negli Stati Uniti era venduta con un design leggermente differente rispetto ad Europa ed Australia. Nel 2011 \u00e8 stata sottoposta ad un restyling che ne ha modificato la mascherina anteriore.\nQuarta generazione (2012-2019).\nLa Subaru Forester quarta serie \u00e8 venduta dal 2012. Le modifiche apportate sono state:\nLa Subaru Forester si \u00e8 ulteriormente ingrandita ed ora \u00e8 lunga 4590 mm, larga 1796 ed alta 1732. Il peso \u00e8 diventato di 1656 kg.\nQuinta generazione (2018-).\nLa quinta serie della Forester \u00e8 stata presentata il 28 marzo 2018 al New York International Auto Show. Come per le Subaru contemporanei, la nuova Forester viene realizzata sulla piattaforma Subaru Global Platform.\nTutte le Forester hanno di serie il sistema Symmetrical All Wheel Drive (AWD) di Subaru, che varia nel funzionamento a seconda dell'allestimento della vettura. A spingere la Forester c'\u00e8 il motore a 4 cilindri boxer a iniezione diretta aspirato che produce 182 CV (136 kW) a 5800 giri/min e 239 Nm a 4400 giri/min. Il propulsore \u00e8 abbinato a un'unica trasmissione a variazione continua, il Lineartronic CVT.\nNel 2019 il dispositivo Start/Stop \u00e8 stato aggiunto di serie su tutti i modelli Forester. Questo permette di spegnere il motore quando si preme il pedale del freno. Il motore si riavvia quando si rilascia il pedale del freno.\ne-BOXER.\nLa Subaru ha presentato la variante ibrida e-BOXER per il europeo della Forester e XV a Ginevra nel marzo 2019; il sistema e-BOXER integra un motore elettrico nel cambio Lineartronic CVT per migliorare il risparmio di carburante e nel contempo aumentare la potenza. La versione e-BOXER \u00e8 abbinata al motore FB20 da 110 kW/150 CV a 5600\u20136000 giri/min e 194 Nm di coppia a 4000 giri/min. Come per la XV Crosstrek Hybrid di prima generazione, l'e-BOXER Forester aggiunge un singolo motore elettrico con una potenza massima di 12,3 kW (16,7 CV). La batteria per il motore elettrico \u00e8 stivata sopra l'asse posteriore, migliorando la ripartizione dei pesi tra i due assi.\nNell'agosto 2021 ne \u00e8 stato presentato il restyling, introdotto per primo in Giappone."}
{"id": "586447", "revid": "767487", "url": "https://it.wikipedia.org/wiki?curid=586447", "title": "Live at the Forum (Miracle Workers)", "text": "Live at the Forum \u00e8 un album dal vivo della band statunitense dei Miracle Workers, registrato al Forum Enger in Germania. Documenta in parte l'attivit\u00e0 live della band, che ."}
{"id": "586451", "revid": "287204", "url": "https://it.wikipedia.org/wiki?curid=586451", "title": "Edinburgh", "text": ""}
{"id": "586453", "revid": "2173351", "url": "https://it.wikipedia.org/wiki?curid=586453", "title": "Miyavi", "text": "Ha iniziato la sua carriera nel 1999 in qualit\u00e0 di membro del gruppo musicale visual kei Du\u00e9 le quartz. Dopo lo scioglimento del gruppo avvenuto nel 2002, ha intrapreso una carriera da solista ottenendo grande successo. Nel 2007 \u00e8 diventato membro del gruppo musicale S.K.I.N. e nel 2009 ha fondato l'etichetta discografica J-glam.\nNel 2007 ha intrapreso il suo primo tour mondiale. In seguito alla nascita della sua prima figlia nel 2009, ha abbandonato i modi eccentrici e stravaganti che lo avevano contraddistinto negli anni precedenti.\n\u00c8 noto per la sua tecnica di fingerstyle-slapping.\nBiografia.\nLa scoperta della musica ed i Du\u00e9 le quartz.\nMiyavi nasce il 14 settembre 1981 a \u014csaka, in Giappone. Miyavi \u00e8 giapponese da parte di madre e coreano da parte di padre: il cognome originale dei nonni coreani \u00e8 Lee, prima che (trasferitisi in Giappone) lo cambiassero in Ishihara; il vero nome di Miyavi \u00e8 quindi , come confermato da lui stesso in diverse interviste, ed il suo nome d'arte deriva dall'ultimo kanji del suo nome, \u96c5, che vuol dire \"eleganza\" e si legge \"-masa\" quando legato ad un altro ideogramma e \"miyabi\" quand'\u00e8 da solo. A 6 anni si trasferisce nella provincia di Hyogo e passa la giovent\u00f9 e l'adolescenza giocando a calcio nella giovanile del Cerezo Osaka, finch\u00e9 dopo un incidente sul campo decide di lasciare lo sport per dedicarsi alla musica. Miyavi imbraccia quindi la chitarra alla fine delle scuole superiori deciso a sfondare come musicista, ma i primi tempi sono per\u00f2 piuttosto movimentati, trascorsi passando da una band all'altra.\nNel 1998, a 17 anni, Miyavi si trasferisce a Tokyo. Col suo primo pseudonimo , entra nella band indie dei , dove ricopre il ruolo di chitarrista (ma senza scrivere nessuna canzone); quando questa band dopo pochi mesi si scioglie, Miyavi passa ai Loop, che per\u00f2 avranno lo stesso breve destino. Nel 1999 viene invitato da Sakito e Kikasa, con cui aveva gi\u00e0 lavorato nei MINTAISHI, ad entrare nella loro nuova band, i Du\u00e9 le quartz, in sostituzione del chitarrista KEN. Il 29 giugno 1999, durante il concerto al locale CYCLONE, Miyavi compie il suo debutto ufficiale nel gruppo la formazione \u00e8 composta da Sakito (come cantante), Miyavi con il nome di Miyabi (chitarra e voce death), Kikasa (basso) e KAZUKI (batteria), sotto contratto con l'etichetta indipendente PS Company. Dopo sei singoli, tre album e una raccolta, la band si scioglie nel 2002.\n2002\u20132004: l'inizio della carriera da solista.\nPochi mesi dopo lo scioglimento dei Du\u00e9 le quartz, sempre nel 2002, Miyavi annuncia il suo ritorno sulla scena musicale come solista, e per sottolineare il cambiamento modifica il suo nome d'arte da Miyabi (\u96c5\u301c\u307f\u3084\u3073\u301c) a miyavi (\u96c5-miyavi-): scritto in giapponese non c'\u00e8 alcuna differenza, perch\u00e9 la \"B\" e la \"V\" si equivalgono (il cambiamento sta solo nella trascrizione con caratteri occidentali). Inizia quindi la pubblicazione di numerosi singoli e di due album per la stessa PS Company. Miyavi passa nel 2004 alla major Universal Records, a cui \u00e8 per\u00f2 legato per la sola distribuzione dei suoi dischi. Anche nel passaggio da indie a major, il cantante decide di evidenziare l'evento con un nuovo nome, \"MYV\": in questo caso, per\u00f2, quest'ultimo pseudonimo viene usato dall'artista solo per indicare se stesso nei crediti dei suoi CD; esattamente, Miyavi usa \"MYV\" per indicarsi come compositore e arrangiatore delle sue canzoni e per il lato artistico del suo lavoro, mentre \"MYV Jackson\" come produttore e per l'aspetto tecnico/economico. Come major, Miyavi pubblica tre album, una raccolta di singoli, un best of, un album di remix ed un re-take album (raccolta di canzoni riarrangiate) che \u00e8 il sunto della sua filosofia musicale \"neo visualizm\". Interpreta se stesso nel film del 2004 \"Oresama.\"\n2007\u20132008: il primo tour mondiale e il \"neo visualizm\".\nNel 2007 Miyavi parte per il suo primo tour negli Stati Uniti ed in Europa e ritorna a far parte di un gruppo (senza abbandonare la produzione solista); si tratta degli S.K.I.N., un supergruppo nato da un'idea di YOSHIKI e composto da: YOSHIKI stesso (ex degli X JAPAN), Gackt (ex dei MALICE MIZER), SUGIZO (ex dei LUNA SEA) e Miyavi (che modifica di nuovo il suo nome introducendo l'iniziale maiuscola). Il debutto di questa nuova band \u00e8 avvenuto il 29 giugno (lo stesso giorno dei Du\u00e9 le quartz) del 2007 a Long Beach, in California, con un concerto presso la fiera dell'animazione Anime Expo.Nel frattempo, Miyavi prosegue la sua carriera solista continuando ad incidere singoli e album con la sua nuova band di supporto, i Kavki Boiz: si tratta di sei artisti fra pittura, danza e musica dalle molteplici culture musicali con cui porta avanti il suo concetto di nuovo visual, o (secondo la sua stessa definizione) \"neo visualizm\".\n2009\u20132010: la fondazione della J-glam ed il secondo tour mondiale.\nIl 16 febbraio 2009 scrive sul suo blog che, dopo attenta riflessione e non senza tristezza, ha deciso di lasciare la sua etichetta storica PS Company per affrontare altre strade. La decisione nasce come l'ultimo passo di un lento processo di internazionalizzazione del cantante che, dopo aver debuttato nel 1999 con l'etichetta discografica indipendente, si \u00e8 affidato per la distribuzione alla major Universal nel 2004 e dopo molti tour all'estero ha deciso di tentare la strada del mercato occidentale. Il 14 marzo successivo annuncia che ha intenzione di proseguire la propria carriera come manager di s\u00e9 stesso fondando una sua propria etichetta discografica, a cui dar\u00e0 nome J-glam.\nIl 1\u00ba giugno Miyavi apre il suo fanclub ufficiale mondiale C.W.I.F. (\"Co-miyavi Worldwide International Family\") e per l'occasione pubblica la sua nuova canzone \"Super Hero\" attraverso la sua pagina MySpace ufficiale. Dopo aver festeggiato il suo ventottesimo compleanno con un concerto in Giappone, il 19 settembre 2009 inizia il secondo tour mondiale intitolato \"NEO TOKYO SAMURAI BLACK\", che comprende molti paesi in Europa (tra cui anche l'Italia per la prima volta), in Sud America ed in Asia. Durante il tour Miyavi ha confermato in un'intervista di star lavorando ad un nuovo album.\nNel concerto del 29 dicembre 2009 riservato ai membri del fanclub, Miyavi annuncia di aver firmato un contratto con la major EMI con cui distribuir\u00e0 i suoi prossimi lavori, tra cui il nuovo live DVD \"NEO TOKYO SAMURAI BLACK WORLD TOUR VOL.1\" insieme alla nuova canzone \"SURVIVE\" in uscita mondiale su iTunes e il 24 marzo 2010 contenuta nel DVD; anche stavolta sottolinea il cambio di etichetta modificando la grafia del nome che passa dal tutto minuscolo \"miyavi\" al tutto maiuscolo \"MIYAVI\". Dal 28 marzo parte il \"NEO TOKYO SAMURAI BLACK -Japan Circuit-\" che termina a fine maggio mentre il \"-North American Leg-\" il 4 luglio. Ad agosto parte il tour giapponese \"Screaming out from TOKYO\" per poi pubblicare il 15 settembre un nuovo singolo e il 13 ottobre l'album \"What's My Name?\"\nVita privata.\nIl 14 marzo 2009 Miyavi si sposa con la cantautrice melody.. Il 29 luglio 2009 nasce la loro prima figlia, che chiamano . Per dedicarsi alla vita familiare, melody. abbandona la carriera musicale, ed il 21 ottobre dell'anno successivo d\u00e0 alla luce una seconda figlia di nome .\nStile.\nMusica.\nIl genere musicale di Miyavi \u00e8 vario e difficilmente identificabile con precisione, spazia dall'hard rock al pop, dalle melodie spagnoleggianti alla musica tradizionale giapponese, dal blues al country, dal visual kei al boogie. Miyavi, sotto la sigla di MYV, scrive, compone, arrangia e produce da solo tutta la sua musica; non sono interamente sue le canzoni \"Yappari megumi ga suki\" (contenuta nel singolo \"Se\u00f1or Se\u00f1ora Se\u00f1orita\", testo di Miyavi e musica a quattro mani con Naoki Yoshida) e \"Sakihokoru hana no you ni -Neo Visualizm-\" (contenuta nell'omonimo singolo e scritta col beat boxer TYKO). La maggior parte dei suoi brani sono una riuscita fusione di musica elettronica, melodia ed ironia, che i giapponesi chiamano \"koi kei x\": sta per sentimento o amore, per stile, e la \"x\" rappresenta la contaminazione, la \"speziatura\" piccante e divertente che rende vivace un brano romantico. L'esempio pi\u00f9 tipico \u00e8 \"Jingle Bell (Kari)\", un brano dal testo natalizio suonato con pesanti chitarre elettriche e cantato con brio che rispetta la sequenza beatlesiana strofa/ritornello/strofa/ritornello/strumentale/ritornello. Pi\u00f9 raramente Miyavi introduce nelle sue canzoni il bridge fra la strofa ed il ritornello.\nA partire dal 2005 il cantante si fa portatore del cosiddetto \"neo visualizm\", neologismo inventato dal cantante stesso per inaugurare il suo nuovo percorso artistico: secondo la sua idea, il visual classico deve affrancarsi dall'essere solo moda ed immagine, come \u00e8 sempre stato, e dedicarsi pi\u00f9 effettivamente alla parte melodica e musicale; in concreto, l'intenzione \u00e8 di parificare l'importanza di musica ed immagine. Proseguendo l'eredit\u00e0 del visual kei storico, Miyavi inizia ad immettere nel genere elementi colti dalle culture musicali pi\u00f9 varie, dal latino al melodico al rap al Motown, e soprattutto la musica tradizionale giapponese. Anche il look viene rivisto, con grande abbondanza di colori, ed un atteggiamento e modo di porsi in pubblico tendenzialmente espansivo, contrapposto a quello solitamente pi\u00f9 tetro o drammatico del visual pi\u00f9 ortodosso.\nAspetto.\nIl look di Miyavi \u00e8 estremamente eterogeneo e variegato, non rifiutando nessun tipo di stile o contaminazione e sfociando spesso in volontarie contraddizioni: accantonato il BDSM che caratterizzava i suoi anni nei Du\u00e9 le quartz, il cantante \u00e8 famoso per la costante modificazione della sua immagine con vari tagli e colori di capelli, abiti di ogni tipo. Miyavi lavora anche come modello per abiti sia maschili sia femminili, e gioca col cross-over continuo di musica ed abiti indossando insieme kimono e jeans, tute da jogging e stivaletti sanitari in lana merino, costumi da Babbo Natale e da clown, pigiami, gonne, scarpe spaiate, due o tre cappellini da baseball uno sull'altro, smoking e sciarpe rosa.\nRapporto con i fan.\nI fan di Miyavi sono detti Co-miyavi, battezzati cos\u00ec dal cantante stesso: \u00e8 un gioco di parole fra il \"co-\" inteso in senso semantico di \"insieme, collaborazione\", ed il giapponese , che vuol dire \"piccolo, bambino\"; Co-miyavi pu\u00f2 quindi significare sia \"insieme a Miyavi\" sia \"miyavini\".\nI nomi.\nMiyavi nella sua carriera ha cambiato identit\u00e0 pi\u00f9 volte, sia a livello musicale sia come nome. Si tratta di una pratica del tutto comune in Giappone e che deriva dall'uso di cambiare il proprio pseudonimo in base ad un cambio di contesto lavorativo, sentimentale o sociale come usavano fare i maestri stampatori ukiyo-e: lo stesso Hokusai, il pi\u00f9 famoso degli incisori giapponesi del XIX secolo, cambi\u00f2 pi\u00f9 volte il suo pseudonimo.\nMiyabi (\u96c5\u301c\u307f\u3084\u3073\u301c) \u00e8 lo pseudonimo che ha adottato dal 2000 al 2002 durante la sua permanenza in vari gruppi indie, fra cui i Du\u00e9 le quartz, ma in occasione del passaggio alla carriera solista ha modificato il suo nome da \u96c5\u301c\u307f\u3084\u3073\u301c (Miyabi) a \u96c5-miyavi- (miyavi); scritto in giapponese non c'\u00e8 alcuna differenza, perch\u00e9 la B e la V si equivalgono (il cambiamento sta solo nella trascrizione con caratteri occidentali).\nOpere.\nLe specifiche sono indicate fra parentesi \"()\", le note dopo il punto e virgola \";\".\nDiscografia.\nSingoli.\nPeriodo major.\nA ottobre del 2018 ha collaborato con il gruppo musicale psy-trance israeliano nella realizzazione dell'album \"Head of NASA and the 2 Amish Boys\""}
{"id": "586457", "revid": "17351", "url": "https://it.wikipedia.org/wiki?curid=586457", "title": "Savoia-Marchetti SM.81", "text": ""}
{"id": "586464", "revid": "17654", "url": "https://it.wikipedia.org/wiki?curid=586464", "title": "Las vampiras", "text": ""}
{"id": "586466", "revid": "17654", "url": "https://it.wikipedia.org/wiki?curid=586466", "title": "Las Vampiras", "text": ""}
{"id": "586467", "revid": "122960839", "url": "https://it.wikipedia.org/wiki?curid=586467", "title": "Molto forte, incredibilmente vicino", "text": "Molto forte, incredibilmente vicino (\"Extremely Loud and Incredibly Close\") \u00e8 il secondo romanzo di Jonathan Safran Foer, pubblicato nel 2005. \u00c8 stato uno dei primi romanzi ad affrontare il tema degli attacchi terroristici dell'11 settembre.\nTrama.\nIl libro interseca sostanzialmente due storie che si alternano: quella di Oskar Schell, un bambino di nove anni, e quella dei suoi nonni paterni. Oskar ha un dolore incolmabile: ha perso il padre adorato, Thomas Schell, nell'attentato alle torri gemelle dell'11 settembre 2001. Oskar \u00e8 un bimbo sveglio e stracolmo di creativit\u00e0, fantasia, sensibilit\u00e0, curiosit\u00e0 ed intraprendenza. Frugando nel ripostiglio del padre, dentro ad un vaso trova una chiave con una scritta: Black. Si mette a cercare tutti i Black di New York per sapere a chi appartenga e cosa apra. Organizza i nomi in un elenco, divisi per quartieri e comincia a far visita ad ognuno di loro. Dopo ricerche ed incontri strani verr\u00e0 a capo dell'apparente e banale mistero.\nPi\u00f9 complesso l'intreccio della storia dei nonni. Oskar vive con la madre Linda e la nonna, la madre di Thomas. Il nonno paterno non l'ha mai conosciuto cos\u00ec come Thomas non aveva mai conosciuto suo padre. La nonna di Oskar era emigrata in America dalla Germania poco dopo la fine della seconda guerra mondiale. Qualche mese dopo il trasferimento, camminando per New York aveva incontrato, per caso, il fidanzato della sorella Anna morta a Dresda in un bombardamento. L'uomo era rimasto distrutto da quella perdita e aveva smesso di parlare. Comunica solo scrivendo sui diari e mostrando i palmi delle mani su cui ha tatuato le parole \"S\u00cc\" e \"NO\".\nLa donna gli chiede insistentemente di sposarla. Lui \u00e8 riluttante ma acconsente stabilendo rigide regole di convivenza e delimitando con delle strisce sul pavimento gli spazi della casa ciascuno destinata ad una precisa funzione. Lei per\u00f2 desidera un bambino e alla fine rimane incinta ma fa di tutto per nasconderlo. Quando costretta dai tempi, glielo comunica, lui non regge e fugge. Ha paura della vita. Ma decenni dopo quando trover\u00e0 tra l'elenco delle vittime delle torri, il nome del figlio, si ripresenta alla porta della moglie. Lei \u00e8 turbata ma non lo scaccia, lo costringe per\u00f2 a rimanere in incognito nell'appartamento, come \"l'inquilino\" e gli fa promettere di non farsi vedere e soprattutto di non farsi riconoscere dal nipote. I due per\u00f2 finiscono casualmente per incontrarsi. \"La vita \u00e8 pi\u00f9 spaventosa della morte\" confesser\u00e0 in incognito all'ignaro nipote davanti alla bara vuota del figlio, riesumata da entrambi di nascosto una notte, e che riempir\u00e0 con le centinaia di lettere che gli aveva scritto e mai spedite.\nPersonaggi.\nOskar Schell \u00e8 il protagonista del libro. \u00c8 un bambino di nove anni auto proclamatosi inventore, appassionato di collezioni e scienza. Ha un carattere particolare, ha difficolt\u00e0 a relazionarsi con gli altri, ha pochi amici e si rifugia nel suo mondo di invenzioni. Dopo la tragica morte del padre, Thomas Schell, sviluppa autolesionismo e varie fobie per il mondo esterno. Quando Oskar si avventurer\u00e0 nel mondo esterno dovr\u00e0 infatti fare i conti con la paura per i ponti, per i grattacieli, gli aerei, le malattie e le altre persone.\nThomas Schell Senior \u00e8 il nonno di Oskar, di origini tedesche, nel libro viene anche chiamato \"l'inquilino\". Dopo la morte del suo primo amore Anna, perde la voce. Durante la sua vita va in giro con un diario sul quale scrive per comunicare con gli altri. Inoltre si tatua le parole \u201csi\u201d e \u201cno\u201d sui palmi delle mani. Sposa la sorella minore di Anna, che diventer\u00e0 la nonna di Oskar. Quando scopre che la moglie \u00e8 incinta scappa.\nThomas Schell \u00e8 il padre di Oskar, deceduto nell'attentato dell'11 settembre 2001 alle torri gemelle. Oskar lo ricorda come un padre affettuoso con cui aveva un rapporto speciale. Thomas organizzava per il figlio delle spedizioni per la citt\u00e0 affinch\u00e9 Oskar parlasse con le persone e superasse le sue paure.\nLinda Schell \u00e8 la madre di Oskar. Dopo la morte del marito deve riuscire a colmare il vuoto che il lutto ha creato in Oskar. Si capisce che sa che Oskar va in giro per New York a parlare con sconosciuti ma non dice nulla.\nNonna di Oskar. \u00c8 di origini tedesche, \u00e8 emigrata in America quando era giovane. Ha sposato il nonno di Oskar con il quale ha avuto un matrimonio difficile, tanto che i due si lasciano. \u00c8 molto protettiva nei confronti del nipote.\nAbby Black \u00e8 una donna di quarantotto anni divorziata. \u00c8 la prima persona a cui fa visita Oskar, si rivela molto gentile con lui, si fa scattare una foto, ma non gli d\u00e0 nessuna informazione sulla chiave e gli rifiuta un bacio.\nAnna \u00e8 il primo amore di Thomas Schell Senior, sorella maggiore della nonna di Oskar. Muore durante un bombardamento della seconda guerra mondiale a Dresda.\nTemi.\nNel romanzo vengono affrontati temi come il lutto, i rapporti familiari . Il fattore scatenante \u00e8 la tragica morte del padre che provoca sia la distruzione della famiglia di Oskar sia il riavvicinamento alla stessa famiglia da parte del nonno di Oskar.\nTrasposizione cinematografica.\nDal romanzo di Jonathan Safran Foer \u00e8 stato tratto nel 2011 un film dal \"titolo omonimo\" diretto da Stephen Daldry, che vede protagonisti i premi Oscar Sandra Bullock e Tom Hanks nel ruolo dei genitori di Oskar, interpretato dal giovane Thomas Horn. Nel cast figurano anche John Goodman, Max von Sydow, e la candidata all'Oscar per The Help, Viola Davis."}
{"id": "586468", "revid": "287204", "url": "https://it.wikipedia.org/wiki?curid=586468", "title": "Carica cava", "text": "La carica cava \u00e8 un tipo di carica esplosiva perforante che si basa sull\"effetto Munroe\" ed \u00e8 usata principalmente nelle munizioni anticarro e nell'industria delle demolizioni.\nIn balistica questo effetto viene chiamato \"effetto Neumann\", dal nome di chi per primo utilizz\u00f2 questo principio per la costruzione di munizioni dal forte potenziale perforante.\nAlla fine del XIX secolo Munroe aveva scoperto che le lettere impresse sui panetti di esplosivo usati per demolire o tranciare strutture metalliche avevano un singolare effetto sul metallo, imprimendosi sulle lastre.\nMunroe si rese conto che una carica di tritolo sagomata, anzich\u00e9 disperdere la propria potenza esplosiva in maniera omnidirezionale, la concentrava nella cavit\u00e0 praticata in precedenza sulla carica stessa, a seconda della sua forma. Il principio venne perfezionato da Egon Neumann che nel 1910 scopr\u00ec l'efficienza dell'esplosivo sagomato con una cavit\u00e0 conica nella perforazione delle lastre metalliche.\nIl principio venne cos\u00ec applicato alle testate perforanti. Praticando una cavit\u00e0 conica o iperbolica in un cilindro di esplosivo dotato di una spoletta che la facesse esplodere all'opportuna distanza dal bersaglio, si poteva concentrare la forza dell'esplosione contro un punto di esso e causare quindi una temperatura e sovrapressione tale da praticare un foro in una lastra metallica o in una parete di cemento. Subito dopo l'impatto con la corazza di un carro, l'esplosione generata dalla spoletta posteriore del proiettile d'artiglieria genera un dardo di fuoco ad alta velocit\u00e0 con temperature superiori ai 2000 \u00b0C. Dal punto di vista militare l'effetto sull'interno del bersaglio \u00e8 potenzialmente devastante: innalzamento della temperatura, investimento degli occupanti del bersaglio da parte di frammenti di metallo fuso o di cemento, esplosione di eventuali munizioni e carburanti. Dal punto di vista ingegneristico questo consente di creare cariche di demolizione di dimensione contenuta e mirata all'oggetto da demolire, perforare o tranciare.\nIl migliore funzionamento della carica cava veniva offerto da proiettili a bassa velocit\u00e0, quindi essa trov\u00f2 larghissima applicazione sulle armi a razzo e sui lanciagranate, in particolare quelli anticarro individuali per la fanteria (inizialmente bombe da fucile, poi Bazooka, Panzerfaust, PIAT, Lunge AT-mine, ecc.).\nUn ulteriore sviluppo venne dalla scoperta che rivestendo la cavit\u00e0 interna di metallo (rame, alluminio) si poteva assicurare maggiore efficienza energetica e causare un maggiore scarico di energia sul metallo, collassandone la struttura con pressioni anche di oltre 1.000 t/cm\u00b2.\nNel contrasto a queste armi si sono sviluppate corazze pi\u00f9 perfezionate, in particolare quelle spaziate, quelle reattive e quelle multimateriali."}
{"id": "586474", "revid": "2519", "url": "https://it.wikipedia.org/wiki?curid=586474", "title": "Museo del lavoro e delle tradizioni popolari della Versilia storica", "text": ""}
{"id": "586478", "revid": "602120", "url": "https://it.wikipedia.org/wiki?curid=586478", "title": "Carlo D'Angi\u00f2", "text": ""}
{"id": "586480", "revid": "2091899", "url": "https://it.wikipedia.org/wiki?curid=586480", "title": "Classe Kagero", "text": "La , meno nota con la designazione di Type A , era costituita da diciannove cacciatorpediniere di squadra e appartenne alla Marina imperiale giapponese.\nOrganizzati in quattro divisioni e mezza, rappresentarono il nerbo del naviglio sottile che accompagn\u00f2 le formazioni da battaglia nipponiche nella prima fase della guerra in Estremo Oriente. Pensati per i combattimenti di superficie, bene armati e addestrati a operare anche di notte, furono protagonisti delle battaglie navali dal Mare di Giava (febbraio 1942) a Vella Lavella (ottobre 1943), infliggendo dure sconfitte alla United States Navy. Erano spesso posti a protezione delle portaerei e furono anche massicciamente utilizzati per trasportare rapidamente truppe dapprima a Guadalcanal (durante la difficile campagna sull'isola) e poi anche in Nuova Guinea e tra le isole Salomone: ci\u00f2 spiega l'alto tasso di usura e di perdite della classe che, gi\u00e0 nell'estate 1943, contava una mezza dozzina di esemplari perduti. I restanti furono dotati di pi\u00f9 armi contraeree anche a discapito dell'artiglieria principale, moltiplicarono i sistemi per contrastare i molto attivi sommergibili statunitensi ed ebbero la priorit\u00e0 nell'installazione di radar. I Kagero continuarono a servire in prima linea affiancati dalla classe Yugumo, quasi identica, e parteciparono in massa alla battaglia del Golfo di Leyte (23-26 ottobre 1944). Le ultime unit\u00e0 ancora a galla rientrarono in Giappone e costituirono la scorta per la nave da battaglia durante la suicida operazione Ten-Go (6-7 aprile). Al momento della capitolazione giapponese l'unico superstite della classe era lo \"Yukikaze\", veterano di gran parte delle pi\u00f9 importanti battaglie sul fronte del Pacifico. Pass\u00f2 alla Marina nazionalista cinese nel 1947, che lo mantenne in servizio sino al 1966 prima di avviarlo alla demolizione.\nProgetto.\nDopo aver sottoscritto il trattato navale di Londra del 1930, l'Impero giapponese dovette applicare limiti severi al tonnellaggio dei propri cacciatorpediniere di squadra, sospendendo la fabbricazione delle classi Tipo speciale \u2013 cio\u00e8 navi con sei pezzi d'artiglieria in torretta, un importante armamento silurante e un dislocamento vicino o superiore alle tonnellate. Lo stato maggiore generale della Marina imperiale volle comunque mantenere la dotazione offensiva su scafi pi\u00f9 piccoli e, cos\u00ec, la classe Hatsuharu e la classe Shiratsuyu non furono del tutto soddisfacenti. A met\u00e0 anni trenta fu approvata la classe Asashio che non rispettava il trattato e che fu un successo; nel frattempo il Giappone era stato espulso dalla Societ\u00e0 delle Nazioni e aveva dichiarato unilateralmente l'abbandono dei trattati. Lo stato maggiore navale ne approfitt\u00f2 per richiedere un'altra classe di cacciatorpediniere senza restrizioni di sorta, una sorta di Tipo speciale migliorato che, infatti, ebbe la denominazione \"Type A\" .\nLa classe fu progettata nel 1936 con il nome Kagero, tenendo a mente le lezioni apprese con gli Asashio e prendendone il meglio. Rispetto ai predecessori increment\u00f2 un poco il pescaggio e la larghezza massima per ottenere un'ottima stabilit\u00e0, oltre a rifiniture minime allo scafo e alle sovrastrutture. Furono previsti macchinari e propulsori di nuova generazione con un marginale aumento della potenza totale; le armi di bordo tornarono a essere quelle preferite dallo stato maggiore, ossia cannoni da 127\u00a0mm e impianti lanciasiluri da 610\u00a0mm, tipici dei cacciatorpediniere giapponesi di allora. Esternamente quasi indistinguibili dagli Asashio, i Kagero erano superiori a qualsiasi progetto contemporaneo della categoria. La predominanza qualitativa era, peraltro, uno dei concetti portanti della strategia e della tattica degli alti comandi della Marina imperiale, consci che l'avversario pi\u00f9 probabile sarebbero stati gli Stati Uniti d'America con il loro cospicuo potenziale industriale.\nCaratteristiche tecniche.\nScafo e dotazioni.\nI cacciatorpediniere tipo Kagero presentavano una lunghezza tra le perpendicolari di 111 metri, alla linea di galleggiamento di 116,2 metri e una lunghezza fuori tutto di 118,41 metri. La larghezza massima dello scafo ammontava a 10,82 metri e il pescaggio era pari a 3,76 metri. Il dislocamento standard era un poco aumentato a tonnellate e le prove in mare furono condotte con un dislocamento di tonnellate; a pieno carico la classe arrivava a tonnellate. All'entrata in servizio l'equipaggio di ogni nave era formato da 240 uomini tra ufficiali, sottufficiali e marinai.\nLo scafo ospitava quattro lance di salvataggio in fasciame sulla destra e a babordo della torre di comando e del fumaiolo anteriore: ciascuna era appesa a un proprio argano. Le alberature consistevano in un albero prodiero tripode, sito dietro la torre di comando, e in un albero di maestra tripode di altezza inferiore, che si elevava dall'alloggiamento dei siluri di ricarica sistemato dietro alla torretta sopraelevata di poppavia. Al centro dello scafo, immediatamente dietro il secondo fumaiolo, era stata inchiavardata una piattaforma circolare ospitante un proiettore da ricerca da 90\u00a0cm e un radiogoniometro.\nImpianto propulsivo.\nL'apparato motore dei Kagero era sostanzialmente identico a quello della classe precedente. Si componeva di tre caldaie Kampon e di due turbine a ingranaggi a vapore Kampon; a queste erano vincolati due alberi motore dotati di elica. Due caldaie erano accoppiate ed erano state sistemate in testa, seguivano la terza caldaia e infine le turbine, affiancate in senso longitudinale allo scafo. I condotti di scarico erano convogliati in due fumaioli, uno anteriore di grandi dimensioni che serviva due caldaie, uno posteriore meno largo e dedicato alla terza. Il modello Kampon in uso era modificato e costruito, ove possibile, con leghe leggere, oltre a beneficiare di un'attenta analisi delle guarnizioni per far s\u00ec che bolle d'aria o lubrificanti non si mischiassero con l'acqua; fu cos\u00ec possibile adoperare senza problemi vapore surriscaldato ad alta pressione. Questa serie di interventi si tradussero in una pressione di 426\u00a0psi (30\u00a0kg/cm\u00b2) e in una temperatura di 662\u00b0 F (350\u00a0\u00b0C). Ci\u00f2 permise una potenza totale di \u00a0shp e in generale un miglior funzionamento delle componenti; era raggiungibile una velocit\u00e0 massima di 35 nodi o 66,5\u00a0km/h. L'impianto era alimentato a olio combustibile, la cui riserva di bordo ammontava a 508 tonnellate, e permetteva di percorrere miglia nautiche alla velocit\u00e0 di crociera di ben 18 nodi (poco pi\u00f9 di chilometri a 34,2\u00a0km/h).\nIl solo \"Amatsukaze\" fu equipaggiato con caldaie sperimentali capaci di fornire vapore a 390\u00a0\u00b0C, sviluppando una pressione di 40\u00a0kg/cm\u00b2. Tuttavia non fu riscontrato alcun vero miglioramento nelle prestazioni.\nArmamento.\nI Kagero ebbero le stesse armi dei predecessori. Sei cannoni Type 3 da 127\u00a0mm lunghi ciascuno 50 calibri (L/50) erano distribuiti in tre torrette binate Type C \u2013 pi\u00f9 precisamente si trattava di tre affusti completamente chiusi, la cui corazzatura era limitata a 3\u00a0mm su tutti lati, utile quindi a proteggere solo da intemperie e schegge. Una torre era installata a prua dinanzi alla torre di comando, le altre due erano sovrapposte e si trovavano verso poppa, dietro il secondo apparato lanciasiluri e il relativo magazzino per gli ordigni di scorta. Il cannone Type 3 sparava un proietto pesante 23 chili alla velocit\u00e0 iniziale di 913\u00a0m/s, con una gittata massima di oltre metri; la cadenza di tiro era di un colpo ogni 6-12 secondi. La torretta Type C che ospitava i pezzi era manovrata da un equipaggio di sedici uomini e aveva un alzo compreso tra -7\u00b0 e +55\u00ba: il Type 3 si conferm\u00f2 un'eccellente arma contro bersagli di superficie, sebbene saltuariamente fossero denunciati alcuni problemi di dispersione delle salve. Ciascuna delle tre torrette era servita da un proprio magazzino munizioni sottostante, dove le granate erano preparate e dunque inviate ai serventi mediante un paranco meccanico, permettendo pi\u00f9 rapidi tempi di ricarica e un fuoco pi\u00f9 sostenuto. Inoltre il modello erano impenetrabile ai gas venefici. Le torri erano equipaggiate con propri dispositivi di visione e, per l'ingaggio di unit\u00e0 nemiche, facevano riferimento ai dati forniti da un telemetro e da un direttore del tiro, installati sulla camera di combattimento dei siluristi (sopra alle sovrastrutture prodiere).\nI Kagero mantennero l'impressionante armamento silurante. La classe era equipaggiata con due installazioni quadrinate Type 92 da 610\u00a0mm, una tra i fumaioli su un rialzo e una a mezzanave, complete di una ricarica ciascuna per un totale di sedici siluri a bordo. Gli impianti adoperavano il noto Type 93, introdotto con la classe Hatsuharu. Sviluppato nella prima met\u00e0 degli anni trenta, si trattava di un siluro propulso a ossigeno puro, il che garantiva grande autonomia, notevole spinta e anche una scarsa scia di bolle, molto pi\u00f9 evidente se si adoperava l'aria compressa come propellente. Il Type 93 era lungo circa 9 metri e pesava chili, compresa la testata di guerra da 490 chili di alto esplosivo, di gran lunga maggiore rispetto a quella in uso sul Mark 15 statunitense; poteva essere lanciato alla velocit\u00e0 di 48, 40 o 36 nodi e raggiungere rispettivamente una portata di , e metri. Anche in questi casi il Type 93 rivel\u00f2 di avere un raggio d'azione superiore alle armi americane e, in generale, rimase insuperato sino alla conclusione della seconda guerra mondiale. Gli affusti Type 92 erano scudati, brandeggiabili grazie a motori elettrici incorporati ed erano serviti da un sistema di ricarica rapido, capace di inserire nei tubi nuovi siluri in 17 secondi cadauno. Gli ordigni di riserva erano suddivisi in due compartimenti sul ponte di coperta: uno si trovava tra le torrette di poppavia e l'impianto lanciatore posteriore; l'altro era stato piazzato davanti al lanciatore anteriore. Era, peraltro, l'unica vera differenza visibile a occhio nudo tra i Kagero e gli Asashio. I serventi ai lanciasiluri prendevano ordini da una camera di comando e combattimento costruita sul tetto della plancia, alla quale erano collegati mediante telefono; facevano inoltre riferimento a un telemetro Type 14 da 2 metri, inchiavardato al tetto del magazzino siluri poppiero.\nLa contraerea era costituita da due coppie di cannoni automatici Type 96 da 25\u00a0mm L/60, disposti su altrettante piattaforme sopraelevate ai lati e davanti al secondo fumaiolo. Queste armi erano afflitte da alcuni problemi, quali ad esempio le vibrazioni e le esagerate vampate durante le operazioni di sparo, oppure la necessit\u00e0 di cambiare i poco capienti caricatori; considerata la rapida evoluzione dell'aeronautica militare durante la seconda guerra mondiale, divennero progressivamente sempre pi\u00f9 inefficaci. Le armi per la lotta antisommergibile erano concentrate nel giardinetto e, in sostanza, si trattava di sedici bombe di profondit\u00e0, impiegabili o mediante due lanciatori Type 94 oppure facendole cadere da due pedane poste ai lati del rotondo di poppa. Per localizzare i bersagli subacquei i Kagero continuarono a usare il sonar Type 93, introdotto con gli Asashio, e non si rinunci\u00f2 a due paramine.\nCostruzione.\nLa classe Kagero fu ordinata in due lotti distinti: quindici esemplari con numero di serie compreso tra 17 e 31 furono concentrati nell'anno fiscale 1937 e nell'omonimo programma di rafforzamento della Marina imperiale; il \"gruppo \"Arashi\"\", designazione informale dal nome della prima unit\u00e0, ricadde invece nell'anno fiscale 1939 con numeri di serie tra 112 e 115. Il totale risulta essere diciannove e non diciotto, come spesso riportato in passato. Nuove ricerche condotte sulla documentazione giapponese originale hanno infatti svelato che lo \"Akigumo\" non era il primo esemplare della successiva classe Yugumo, bens\u00ec l'ultima unit\u00e0 tipo Kagero (infatti aveva torrette Type C e non Type D). In questi anni fiscali rientravano gli enormi costi per la segreta classe Yamato e, quale misura di mascheramento, essi erano stati suddivisi ed esplicati come cacciatorpediniere \u2013 in realt\u00e0 le navi del tutto fasulle 32, 33 e 34. Perci\u00f2, nell'immediato dopoguerra, personale non qualificato cerc\u00f2 di fare ordine nella criptica documentazione e assegn\u00f2 lo \"Akigumo\" alla classe Yugumo, probabilmente anche per due altre ragioni: la mera assonanza dei nomi e l'integrazione dell\"'Akigumo\", durante le ostilit\u00e0, nella 10\u00aa Divisione composta da esemplari Yugumo.\nLe costruzioni furono commissionate a vari stabilimenti. La ditta Uraga di Tokyo si aggiudic\u00f2 sei unit\u00e0 e la Fujinagata di Osaka cinque navi; l'arsenale navale di Maizuru si occup\u00f2 di cinque esemplari, mentre quello a Sasebo di due. Il diciannovesimo cacciatorpediniere and\u00f2 ai cantieri navali della Kawasaki operanti a K\u014dbe. Ordini severi furono inoltrati perch\u00e9 la struttura portante dello scafo, gli elementi tensili e le piastre fossero tutti assemblati con la rivettatura, mentre per il resto fu fatto ampio uso della saldatura. Tali disposizioni derivavano dalle lezioni apprese dopo l'incidente della 4\u00aa Flotta, sorpresa da un violento uragano durante l'addestramento: numerose unit\u00e0 presenti erano state appunto costruite con parti saldate anche nei punti pi\u00f9 sottoposti a sforzo meccanico e si era sfiorato il disastro.\nModifiche al progetto.\nEvidenze fotografiche dimostrano che la classe fu progressivamente dotata di cavo di demagnetizzazione fissato lungo il margine superiore di tutta la cintura, per renderli meno vulnerabili alle mine magnetiche; non si conoscono, tuttavia, i tempi precisi di questi interventi, generalmente databili all'inizio degli anni quaranta.\nPi\u00f9 massicci e documentati i cicli di potenziamento sui due grandi punti deboli della classe (peraltro comuni a quasi tutti i cacciatorpediniere giapponesi), vale a dire l'anemica contraerea e la pochezza degli equipaggiamenti atti a contrastare i sommergibili avversari. A cominciare dall'inizio del 1943 tutti gli esemplari ancora in linea rinunciarono agli impianti binati di cannoni Type 96 per due installazioni triple; una coppia di Type 96 fu invece aggiunta davanti alla torre di comando, su una piattaforma appositamente costruita. Dalla fine del 1943 i Kagero furono privati della torretta sopraelevata con cannoni da 127\u00a0mm per fare posto ad altri due complessi trinati di pezzi automatici da 25\u00a0mm. Dopo il giugno 1944 le unit\u00e0 superstiti furono equipaggiate con un numero variabile di Type 96 su affusti individuali, ma le fonti sono in questo caso discordanti: una parla esplicitamente solo dello \"Isokaze\" e dello \"Hamakaze\", con sette pezzi da 25\u00a0mm in configurazione singola; aggiunge quindi che lo \"Yukikaze\" giunse a possedere quattordici Type 96 singoli e quattro mitragliatrici pesanti Type 93 da 13,2\u00a0mm (ognuna su un proprio piedistallo). Un'altra fonte, invece, afferma che \u00abtutti gli esemplari\u00bb ancora operativi nel tardo 1944 ebbero la medesima dotazione dello \"Yukikaze\". Riguardo al contrasto ai sommergibili, dalla fine del 1943 furono aggiunti altri due lanciatori e la riserva di bombe di profondit\u00e0 fu accresciuta a trentasei. Furono altres\u00ec eliminati i paramine e furono aggiunte due rotaie per meglio maneggiare gli ordigni. Durante la guerra la gran parte degli esemplari aggiunse una blindatura leggera al ponte di comando. In pi\u00f9 molti degli obl\u00f2 furono chiusi saldandovi delle piastre.\nLa classe non disponeva di nessun tipo di radar all'entrata in servizio, fornito solo nel crogiuolo della guerra nei diversi modelli Type 22 (localizzazione bersagli navali) e Type 13 (ricerca aerea): il primo cacciatorpediniere nipponico in assoluto a ricevere un apparato Type 22 fu lo \"Hamakaze\". La classe ebbe la priorit\u00e0 per i nuovi equipaggiamenti, poich\u00e9 si trattava di navi da prima linea, e i radar furono aggiunti man mano che gli esemplari rientravano in patria per raddobbo. Solitamente il Type 22 era piazzato su una piattaforma a sua volta saldata all'albero tripode prodiero, opportunamente rafforzato: alla sua base era quindi costruita un piccolo ambiente per gli operatori. Il radar in s\u00e9 presentava due antenne, aveva un raggio massimo di poco meno di 70 chilometri ed era capace di individuare bersagli grandi come una nave da battaglia fino a 35 chilometri. Tuttavia non era abbastanza accurato per fornire dati sicuri all'artiglieria durante un combattimento. Il radar Type 13 apparve dopo la met\u00e0 del 1944 sui sette Kagero ancora in servizio, vincolato invece all'albero di maestra, verso poppa. Questo congegno era sostanzialmente formato da una lunga antenna \"a pioli\", in grado di localizzare un aereo solitario entro 58 chilometri circa e una formazione a 100 chilometri circa dalla nave; il suo raggio massimo arrivava a oltre 170 chilometri.\nImpiego operativo.\nI Kagero erano considerati di prima qualit\u00e0 e furono quasi sempre assegnati alle squadre da battaglia; non a caso costituirono una parte delle divisioni pi\u00f9 agguerrite ed efficienti della Marina imperiale nipponica: la 4\u00aa, la 15\u00aa, la 16\u00aa, la 17\u00aa e met\u00e0 della 18\u00aa.\nShiranui.\nAppartenente alla 18\u00aa Divisione, fu assegnato alla 1\u00aa Flotta aerea del viceammiraglio Ch\u016bichi Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi e, infine, la puntata offensiva nell'Oceano Indiano. Nell'aprile 1942 fu riassegnato alla 2\u00aa Flotta e, durante la battaglia delle Midway (giugno 1942) fece parte della scorta al convoglio d'invasione. Trasferito nelle acque settentrionali dell'Impero giapponese, fu gravemente danneggiato il 5 luglio dal sommergibile e rimase in riparazione sino al novembre 1943: da quel momento fu incaricato per lo pi\u00f9 di difesa del traffico marittimo fino alla battaglia del Golfo di Leyte (ottobre 1944), quando fu gettato nella mischia. Sopravvisse al grande scontro, ma il 27 ottobre rimase vittima di velivoli statunitensi lanciati da portaerei di scorta; non ci furono superstiti.\nKagero.\nAppartenente alla 18\u00aa Divisione, fu assegnato alla 1\u00aa Flotta aerea del viceammiraglio Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi e, infine, la puntata offensiva nell'Oceano Indiano. Nell'aprile 1942 fu riassegnato alla 2\u00aa Flotta e, durante la battaglia delle Midway (giugno 1942) fece parte della scorta al convoglio d'invasione. Dall'agosto 1942 partecip\u00f2 alla campagna di Guadalcanal e si distinse nel \"Tokyo Express\", portando a compimento dieci missioni di trasporto truppe; nelle pause tra queste operazioni fu coinvolto nella battaglia delle Salomone Orientali (23-25 agosto) e delle isole Santa Cruz, senza particolari avvenimenti. Ebbe ruolo pi\u00f9 attivo nella cruciale battaglia navale di Guadalcanal (12-15 novembre) e nella battaglia di Tassafaronga (29-30 novembre). Comp\u00ec altri quattro viaggi del \"Tokyo Express\" prima di essere assegnato all'evacuazione di Guadalcanal, conclusasi con successo. Rientrato in Giappone per raddobbo, riprese a operare tra le isole Salomone ma, l'8 maggio, incapp\u00f2 in una mina; incapace di muoversi, venne finito da un attacco aereo statunitense.\nKuroshio.\nAppartenente alla 15\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi. Tra le unit\u00e0 della scorta al convoglio d'invasione per l'atollo di Midway, nell'estate inoltrata del 1942 fu inviato sul fronte del Pacifico meridionale: fu cos\u00ec presente alla battaglia delle Salomone Orientali e a quella delle isole Santa Cruz; ebbe inoltre parte nel bombardamento navale su Henderson Field nella notte del 14-15 ottobre e complet\u00f2 tre missioni del \"Tokyo Express\". Alla fine del novembre 1942, durante lo scontro a Tassafaronga, suoi siluri quasi sicuramente devastarono l'incrociatore pesante . Da dicembre fino al febbraio 1943 port\u00f2 a termine sette traversate per recare rifornimenti alla guarnigione, poi partecip\u00f2 a tutte e tre le fasi dello sgombero delle forze imperiali da Guadalcanal. Rientrato in Giappone per raddobbo, riprese a operare tra le isole Salomone ma, l'8 maggio, incapp\u00f2 in una mina che ne caus\u00f2 l'affondamento.\nOyashio.\nAppartenente alla 15\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi. Tra le unit\u00e0 della scorta al convoglio d'invasione per le isole Midway, nell'estate inoltrata del 1942 fu inviato sul fronte del Pacifico meridionale: fu cos\u00ec presente alla battaglia delle Salomone Orientali e a quella delle isole Santa Cruz; ebbe inoltre parte nel bombardamento navale su Henderson Field nella notte del 14-15 ottobre e complet\u00f2 tre missioni del \"Tokyo Express\". Un mese pi\u00f9 tardi combatt\u00e9 nella battaglia navale di Guadalcanal, senza particolari risultati; al contrario, durante la battaglia di Tassafaronga, silur\u00f2 e col\u00f2 a picco l'incrociatore pesante e forse centr\u00f2 anche il \"Pensacola\". Duramente impegnato nelle missioni del \"Tokyo Express\", torn\u00f2 in Giappone per manutenzione prima dell'abbandono dell'isola. Da poco tornato in linea nelle Salomone, urt\u00f2 una mina l'8 maggio che lo lasci\u00f2 facile preda dell'aeronautica statunitense.\nHatsukaze.\nAppartenente alla 16\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi, avendo modo di combattere nella battaglia del Mare di Giava (27 febbraio). Tra le unit\u00e0 della scorta al convoglio d'invasione per l'atollo di Midway, nell'estate inoltrata del 1942 fu inviato sul fronte del Pacifico meridionale: fu cos\u00ec presente alla battaglia delle Salomone Orientali e a quella delle isole Santa Cruz. Spesso incaricato delle missioni del \"Tokyo Express\", il 10 gennaio 1943 incass\u00f2 un siluro da una motosilurante statunitense e i danni lo costrinsero a tornare nelle acque metropolitane. Una volta rimesso a nuovo and\u00f2 nei ranghi della 3\u00aa Flotta. Durante la confusa battaglia della baia dell'imperatrice Augusta dinanzi a Bougainville (1\u00ba-2 novembre) fu speronato dall'incrociatore pesante e perse forza motrice. Venne finito a cannonate da incrociatori statunitensi e affond\u00f2 con tutto l'equipaggio.\nNatsushio.\nAppartenente alla 16\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi. Nel corso delle operazioni anfibie cadde per\u00f2 vittima del sommergibile , che lo silur\u00f2 al largo di Makassar l'8 febbraio. Affond\u00f2 il giorno dopo, primo dei trentanove cacciatorpediniere nipponici persi a causa di attacchi subacquei.\nYukikaze.\nAppartenente alla 16\u00aa Divisione, si tratta dell'unit\u00e0 pi\u00f9 celebre della classe e probabilmente del naviglio sottile pi\u00f9 famoso dell'intera Marina imperiale. All'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi, avendo modo di combattere nella battaglia del Mare di Giava (27 febbraio). Tra le unit\u00e0 della scorta al convoglio d'invasione per l'atollo di Midway, arriv\u00f2 sul fronte del Pacifico meridionale in autunno, pur in tempo per difendere le portaerei durante la battaglia delle isole Santa Cruz. Nella notte del 12-13 novembre si trov\u00f2 nel cuore del furioso scontro e ne usc\u00ec quasi indenne. Presenza fissa durante l'evacuazione ultima di Guadalcanal nel febbraio 1943, fu subito dopo coinvolto in un'importante missione di rinforzo per le posizioni nipponiche in Nuova Guinea: il convoglio fu distrutto all'inizio di marzo da un massiccio attacco aereo australiano-statunitense ma, nuovamente, lo \"Yukikaze\" ne emerse senza danni. Continu\u00f2 a operare nelle isole Salomone e alla battaglia di Kolombangara (12-13 luglio) contribu\u00ec a disarticolare la formazione avversaria. Presente alla battaglia del Mare delle Filippine (19-20 giugno), accompagn\u00f2 le unit\u00e0 da battaglia della 2\u00aa Flotta durante la battaglia del Golfo di Leyte, sopravvivendo indenne. Tornato fortunosamente in Giappone, a inizio aprile 1945 fu tra le unit\u00e0 scelte per scortare la a incagliarsi a Okinawa; durante i ripetuti attacchi aerei che distrussero la corazzata sub\u00ec solo danni minori. Dopo la resa del Giappone fu trasferito alla Repubblica nazionalista cinese, che lo mantenne in servizio sino al 1966. Fu demolito quattro anni dopo.\nHayashio.\nAppartenente alla 15\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi. Tra le unit\u00e0 della scorta al convoglio d'invasione per le isole Midway, nell'estate inoltrata del 1942 fu inviato sul fronte del Pacifico meridionale: fu cos\u00ec presente alla battaglia delle Salomone Orientali e a quella delle isole Santa Cruz; ebbe inoltre parte nel bombardamento navale su Henderson Field nella notte del 14-15 ottobre, complet\u00f2 tre missioni del \"Tokyo Express\" e poi fu tra i cacciatorpediniere posti a difesa del convoglio di met\u00e0 novembre per Guadalcanal, comunque distrutto dall'aviazione statunitense. Fu affondato da un attacco aereo a est di Lae il 24 novembre.\nIsokaze.\nAppartenente alla 17\u00aa Divisione, fu assegnato alla 1\u00aa Flotta aerea del viceammiraglio Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi, la puntata offensiva nell'Oceano Indiano e durante la battaglia delle Midway (giugno 1942) fece parte della scorta al convoglio d'invasione. Partecip\u00f2 all'estenuante campagna di Guadalcanal dall'inizio alla fine, apparendo anche nelle battaglie delle Salomone Orientali e di Santa Cruz, per poi aiutare nello sgombero finale dell'isola nel febbraio 1943. Nella notte tra il 17 e il 18 agosto combatt\u00e9 nell'incerta battaglia di Horaniu e, due mesi dopo, a quella di Vella Lavella, ultima vittoria per la Marina imperiale. Danneggiato da una mina il 4 novembre vicino Kavieng, torn\u00f2 in Giappone per riparazioni ma fece in tempo a essere schierato nella battaglia del Mare delle Filippine. Rimase in seno alla 2\u00aa Flotta anche durante la disperata battaglia del Golfo di Leyte, riuscendo a rientrare nelle acque metropolitane. Da qui salp\u00f2 di nuovo a inizio aprile per l'operazione Ten-Go. Gravemente colpito dagli apparecchi imbarcati statunitensi, fu mandato a fondo dagli stessi giapponesi.\nAmatsukaze.\nAppartenente alla 16\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi, avendo modo di combattere nella battaglia del Mare di Giava (27 febbraio). Tra le unit\u00e0 della scorta al convoglio d'invasione per le isole Midway, nell'estate inoltrata del 1942 fu inviato sul fronte del Pacifico meridionale e fu presente sia alla battaglia delle Salomone Orientali, sia a quella delle isole Santa Cruz. Nel corso della feroce e confusa battaglia notturna del 12-13 novembre affond\u00f2 con i siluri il cacciatorpediniere ma, poi, fu bersagliato dal fuoco di un incrociatore che provoc\u00f2 danni estesi. Rientrato in Giappone, riprese servizio lungo le rotte marittime per proteggere i convogli; il 16 gennaio 1944 incass\u00f2 un ordigno lanciato dal sommergibile che strapp\u00f2 la prua, ma l'equipaggio salv\u00f2 l'unit\u00e0 che pass\u00f2 un lungo periodo nei cantieri nipponici. Tornato al servizio di scorta, fu infine colato il picco il 6 aprile 1945 al largo di Amoy, da bombardieri North American B-25 Mitchell.\nTokitsukaze.\nAppartenente alla 16\u00aa Divisione, all'inizio delle ostilit\u00e0 nel Pacifico support\u00f2 gli sbarchi nelle Filippine meridionali e, nei primi mesi del 1942, conflu\u00ec nella squadra giapponese che occup\u00f2 la met\u00e0 orientale delle Indie olandesi, avendo modo di combattere nella battaglia del Mare di Giava (27 febbraio). Tra le unit\u00e0 della scorta al convoglio d'invasione per le isole Midway, nell'estate inoltrata del 1942 fu inviato sul fronte del Pacifico meridionale e fu presente sia alla battaglia delle Salomone Orientali, sia a quella delle isole Santa Cruz; fu anche attivo nel rifornimento di Guadalcanal (gennaio 1943) e poi nello sogmbero dell'isola (febbraio). Rimase vittima dei velivoli australiano-statunitensi il 4 marzo 1943, alla fine della battaglia del Mare di Bismarck.\nUrakaze.\nAppartenente alla 17\u00aa Divisione, fu assegnato alla 1\u00aa Flotta aerea del viceammiraglio Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi, la puntata offensiva nell'Oceano Indiano e durante la battaglia delle Midway (giugno 1942). Durante il resto dell'anno oper\u00f2 nella zona di Rabaul e di Guadalcanal, portando a compimento sei missioni del \"Tokyo Express\"; partecip\u00f2 anche alla battaglia delle isole Santa Cruz a fine ottobre. Dopo aver contribuito allo sgombero della guarnigione nel febbraio 1943, fu duramente impegnato in compiti di scorta a convogli nel Pacifico sud-occidentale. Di nuovo schierato nella flotta da battaglia partecip\u00f2 sia allo scontro nel Mare delle Filippine (giugno 1944), sia alla battaglia del Golfo di Leyte (ottobre 1944): in questa occasione sub\u00ec danni moderati a causa degli aerei nemici. Abbandonate le Filippine, cadde vittima del sommergibile durante il transito dello Stretto di Formosa; l'affondamento repentino, il 21 novembre, provoc\u00f2 la perdita di tutto l'equipaggio.\nArashi.\nAppartenente alla 4\u00aa Divisione, all'inizio delle ostilit\u00e0 nel Pacifico support\u00f2 gli sbarchi nella Malesia britannica e, una volta completata con successo la conquista della colonia, appoggi\u00f2 le operazioni anfibie e navali nell'area occidentale delle Indie olandesi: nel marzo 1942 fu anzi tra le unit\u00e0 che costituirono un blocco attorno l'isola di Giava e contribu\u00ec ad affondare svariati vascelli alleati che fuggivano dall'isola ormai condannata. Trasferito alla 1\u00aa Flotta aerea del viceammiraglio Nagumo, fu presente alla battaglia delle Midway (4-6 giugno), poi fu inviato sul fronte del Pacifico meridionale dove complet\u00f2 missioni di rifornimento e trasporto sia a Guadalcanal, sia lungo le coste orientali della Nuova Guinea. Presente pur senza particolari azioni alla battaglia delle isole Santa Cruz, fu affondato durante lo scontro del Golfo di Vella, nella notte del 6-7 agosto 1943, con gravi perdite umane.\nHagikaze.\nAppartenente alla 4\u00aa Divisione, all'inizio delle ostilit\u00e0 nel Pacifico support\u00f2 gli sbarchi nella Malesia britannica e, una volta completata con successo la conquista della colonia, fu trasferito alla 1\u00aa Flotta aerea del viceammiraglio Nagumo, con la quale fu presente alla battaglia delle Midway nel giugno 1942. Tra i primi cacciatorpediniere a operare nelle acque di Guadalcanal, fu gravemente danneggiato il 19 agosto da un quadrimotore Boeing B-17 Flying Fortress e costretto a lunghe riparazioni: riprese in fatti servizio solo nel febbraio 1943, sempre nel settore delle isole Salomone, in numerose e pericolose missioni di rifornimento. Proprio durante uno di questi viaggi fu colto alla sprovvista e affondato nella battaglia del Golfo di Vella, nella notte del 6-7 agosto 1943.\nNowaki.\nAppartenente alla 4\u00aa Divisione, all'inizio delle ostilit\u00e0 nel Pacifico support\u00f2 gli sbarchi nella Malesia britannica e, una volta completata con successo la conquista della colonia, appoggi\u00f2 le operazioni anfibie e navali nell'area occidentale delle Indie olandesi: nel marzo 1942 fu anzi tra le unit\u00e0 che costituirono un blocco attorno l'isola di Giava e contribu\u00ec ad affondare svariati vascelli alleati che fuggivano dall'isola ormai condannata. Trasferito alla 1\u00aa Flotta aerea del viceammiraglio Nagumo, fu presente alla battaglia delle Midway (4-6 giugno), poi fu inviato sul fronte del Pacifico meridionale dove partecip\u00f2 ad altre due battaglie aeronavali (Salomone Orientali e isole Santa Cruz). Complet\u00f2 quattro missioni del \"Tokyo Express\" a Guadalcanal ma, durante l'ultima, accus\u00f2 danni durante un attacco aereo il 7 dicembre; rientr\u00f2 dunque in Giappone per le riparazioni. Durante la devastante operazione Hailstone (febbraio 1944) si trovava proprio nella base di Truk e fugg\u00ec dall'atollo, riuscendo anche a seminare un potente Task Group statunitense distaccato per dare il colpo di grazia alle navi nipponiche. Presente e sopravvissuto alla battaglia del mare delle Filippine (19-20 giugno), fu nuovamente in prima linea per la battaglia del Golfo di Leyte e combatt\u00e9 nel mare di fronte a Samar; ebbe poi ordine, durante il ripiegamento generale, di salvare l'equipaggio dell'incrociatore pesante . Accumul\u00f2 cos\u00ec un ritardo fatale e il 26 ottobre fu attaccato all'imbocco dello Stretto di San Bernardino da una squadra di incrociatori e cacciatorpediniere. Salt\u00f2 in aria e affond\u00f2 con tutti coloro che si trovavano a bordo (compresi i quasi uomini del \"Chikuma\").\nTanikaze.\nAppartenente alla 17\u00aa Divisione, fu assegnato alla 1\u00aa Flotta aerea del viceammiraglio Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi, la puntata offensiva nell'Oceano Indiano e durante la battaglia delle Midway (giugno 1942), durante la quale sub\u00ec danni leggeri. Fece parte dello schermo difensivo per le portaerei durante la battaglia delle isole Santa Cruz, per poi essere dirottato alle operazioni del \"Tokyo Express\" dal dicembre 1942 al febbraio 1943 \u2013 compresa, quindi, l'evacuazione finale. Rimasto a combattere nelle Salomone centrali, nella battaglia del Golfo di Kula (6-7 luglio 1943) contribu\u00ec alla distruzione dell'incrociatore leggero . Da allora fu incaricato per lo pi\u00f9 di scortare convogli e, durante questo pericoloso servizio, fu colato a picco il 9 giugno 1944 dal sommergibile , al largo di Tawi Tawi.\nHamakaze.\nAppartenente alla 17\u00aa Divisione, fu assegnato alla 1\u00aa Flotta aerea del viceammiraglio Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi, la puntata offensiva nell'Oceano Indiano e durante la battaglia delle Midway (giugno 1942). Fece parte dello schermo difensivo per le portaerei durante la battaglia delle isole Santa Cruz e sopravvisse sia a quattro crociere del \"Tokyo Express\", sia all'audace evacuazione finale di Guadalcanal. Continu\u00f2 a operare sul difficile fronte delle Salomone, combattendo nelle battaglie del Golfo di Kula, di Kolombangara e di Horaniu (luglio e agosto 1943). Fu tuttavia colpito il 26 agosto da un attacco aereo e dovette rientrare in Giappone. Presente sia alla battaglia del Mare delle Filippine che a quella del Golfo di Leyte, durante quest'ultima fu colpito da velivoli statunitensi e sub\u00ec danni contenuti. Riusc\u00ec a tornare in patria e, nella primavera 1945, fu tra le unit\u00e0 scelte per accompagnare la grande corazzata \"Yamato\" a incagliarsi a Okinawa. Il 7 aprile la formazione fu ripetutamente colpita da ondate aeree e lo \"Hamakaze\" non sopravvisse.\nMaikaze.\nAppartenente alla 4\u00aa Divisione, all'inizio delle ostilit\u00e0 nel Pacifico support\u00f2 gli sbarchi nella Malesia britannica e, una volta completata con successo la conquista della colonia, fu trasferito alla 1\u00aa Flotta aerea del viceammiraglio Nagumo, con la quale fu presente alla battaglia delle Midway nel giugno 1942. Continu\u00f2 a far parte dello schermo delle portaerei anche nelle battaglie delle Salomone Orientali e delle isole Santa Cruz, per essere poi coinvolto nell'evacuazione di Guadalcanal nel febbraio 1943; sub\u00ec avarie a causa del contrasto aereo statunitense e, una volta rimesso in sesto, serv\u00ec in prevalenza in compiti di scorta. Durante la devastante operazione Hailstone (febbraio 1944) si trovava proprio nella base di Truk e fugg\u00ec dall'atollo, ma cadde nella trappola tesa da un potente Task Group statunitense, distaccato per dare il colpo di grazia alle navi nipponiche: fu affondato a nord-ovest di Truk con tutto l'equipaggio.\nAkigumo.\nPosto alle dipendenze della 5\u00aa Divisione portaerei, dall'inizio delle ostilit\u00e0 nel Pacifico milit\u00f2 nella 1\u00aa Flotta aerea del viceammiraglio Nagumo e rimase a difesa delle portaerei durante l'attacco di Pearl Harbor (dicembre 1941), le incursioni nell'arcipelago di Bismarck e in Nuova Guinea, le operazioni nelle Indie orientali olandesi, la puntata offensiva nell'Oceano Indiano, la battaglia delle Midway, delle Salomone Orientali e delle isoel Santa Cruz: proprio alla conclusione di questo scontro fin\u00ec la portaerei , ridotta a un relitto galleggiante. Partecip\u00f2 allo sgombero di Guadalcanal nel febbraio 1943 e poi a quello, altrettanto riuscito, di Kiska (luglio 1943). Fu richiamato nelle Salomone ed ebbe occasione di partecipare all'incerta battaglia di Vella Lavella, ultima vittoria per la Marina imperiale, all'inizio di ottobre. Fu affondato fuori Zamboanga dal sommergibile , l'11 aprile 1944."}
{"id": "586481", "revid": "1363832", "url": "https://it.wikipedia.org/wiki?curid=586481", "title": "Kufta", "text": "La kufta (anche \"kofta\" o \"kofte\", dal Persiano \u06a9\u0648\u0641\u062a\u0647 \u201ccarne pestata\u201d) \u00e8 una polpetta, di solito di carne d'agnello speziata, che viene principalmente servita nei Balcani, nel Medio Oriente, nel Nordafrica e nel subcontinente indiano.\nViene normalmente fritta, ma in zone come Palestina e Giordania, la parola \"kufta\" indica la carne macinata cotta al forno. Quando viene impastata in spiedini e cotta sul carbone viene invece chiamata \"kebab\".\nVarianti.\nIn Grecia e a Cipro vengono fritte e accompagnate con tzatziki o yogurt.\nIn Bulgaria sono preparate con carne di bovino, suino o vitello, oppure con un impasto di tutte e tre. Vengono accompagnate con \"tarator\" o \"meze\".\nLa ricetta rumena prevede invece l'utilizzo di carne maiale tritata, pur\u00e9 di patata e spezie e poi la frittura.\nNel Regno Unito \u00e8 diffuso un piatto che - secondo le ipotesi di alcuni storici della cucina - potrebbe derivare dalla kufta: le uova alla scozzese, uova sode rivestite di carne di maiale e successivamente avvolte nel pangrattato."}
{"id": "586485", "revid": "446353", "url": "https://it.wikipedia.org/wiki?curid=586485", "title": "Classe Tribal (cacciatorpediniere 1936)", "text": "La classe Tribal \u00e8 stata una classe di cacciatorpediniere britannici costruiti per la Royal Navy e varati a partire dal 1937, che prestarono servizio nella seconda guerra mondiale anche nelle marine militari di Canada e Australia.\nProgetto.\nLe unit\u00e0 di questa classe, con nomi presi da trib\u00f9, e quindi, per una volta almeno, non inizianti rigorosamente per la stessa lettera della capoclasse, erano state volute per cercare di arrestare la decadenza progettuale delle navi inglesi della categoria, ma esse avevano un prezzo elevato.\nEsse avevano un alto bordo libero, con un castello di prua molto alto, con il torrione di comando senza vetratura e di ampie dimensioni; al suo interno vi era un locale chiuso solo per il locale timoneria, mentre la plancia, nonostante gli impieghi oceanici, era sopra, a cielo scoperto, soluzione d'altra parte preferita dai comandanti inglesi che volevano la migliore visibilit\u00e0 in azione. Dietro la timoneria vi era invece il locale per l'ecogoniometro, che costituiva la dotazione standard della nave, sotto la parte anteriore della chiglia. La centrale di tiro delle artiglierie, chiusa, era situata sopra il torrione, mentre per il controllo del tiro contraereo era presente un'altra centralina, a cielo aperto.\nL'apparato propulsivo era dato da 2 gruppi di turbine a ingranaggi, con 2 assi, 2 fumaioli e 44000\u00a0hp.\nSoprattutto, esse erano concepite per competere, specie in armamento, con i cacciatorpediniere esteri, soprattutto quelli Classe Fubuki, in quanto, data l'insistenza su navi da 1500 tonnellate delle varie flottiglie classe A-I, la progettazione delle navi della categoria era scesa, negli anni, da una situazione di indiscutibile eccellenza, ancora ai tempi della classe 'A', ad una di innegabile obsolescenza ('I').\nArmamenti.\nLa loro struttura consentiva ai Tribal di avere ben 8 cannoni da 120 in impianti binati, un unicum tra i cacciatorpediniere britannici, e solo la decisione in extremis di ospitare un impianto quadruplo \"pom-pom\" di mitragliere Vickers da 40/39\u00a0mm imped\u00ec l'installazione di un quinto impianto binato. Le torri erano sovrapposte sia a prua che a poppa, aperte, e dotate di schermi paramare per le torri superiori.\nI siluri erano solo 4, in un lanciatore quadruplo. Cos\u00ec i \"Tribal\" avevano il doppio delle artiglierie ma la met\u00e0 dei siluri delle classi di cacciatorpediniere fino ad allora costruiti.\nL'armamento antiaereo invece era poco potente, con le artiglierie principali elevabili solo a 40 gradi, anche se capaci di 10 colpi al minuto fino a 15\u00a0km di raggio, e di eseguire un tiro antiaereo almeno di sbarramento, con una capacit\u00e0 totale di 80 colpi al minuto.\nUnit\u00e0.\nVennero costruite in totale 27 unit\u00e0 di questa classe:\nServizio.\nQuesti vascelli ebbero un grande successo e prestigio, con una grande importanza del loro ruolo nella RN. Nonostante il costo, altre marine del Commonwealth adottarono questo modello: 8 vennero realizzate per la Marina canadese e 3 per quella australiana.\nEntro la fine del 1942 queste navi avevano operato dappertutto, e su 16 varate per la Royal Navy, ben 12 vennero affondate.\nL'Eskimo nel 1940 entr\u00f2 nelle acque costiere norvegesi e insegu\u00ec la nave tedesca Altmark, traendo a salvataggio moltissimi prigionieri inglesi. Altri, oltre a questo, combatterono con successo nella campagna di Norvegia, inclusa la Seconda battaglia navale di Narvik, sebbene una di queste, l'Afridi, affond\u00f2 per un attacco aereo tedesco prima di entrare in azione.\nDue unit\u00e0, la \"Sikh\" e la \"Zulu\", vennero affondate nel tentato e sanguinoso colpo di mano delle forze speciali inglesi a Tobruch, una, il \"Punjabi\", and\u00f2 a fondo dopo una collisione accidentale con la corazzata \"King George V\", danneggiandola con l'esplosione delle proprie cariche di profondit\u00e0."}
{"id": "586494", "revid": "70920", "url": "https://it.wikipedia.org/wiki?curid=586494", "title": "Van Der Graaf Generator", "text": ""}
{"id": "586495", "revid": "827882", "url": "https://it.wikipedia.org/wiki?curid=586495", "title": "Polar (personaggio)", "text": ""}
{"id": "586496", "revid": "287204", "url": "https://it.wikipedia.org/wiki?curid=586496", "title": "Rustu Recber", "text": ""}
{"id": "586497", "revid": "547034", "url": "https://it.wikipedia.org/wiki?curid=586497", "title": "Matthias Georg Monn", "text": "Insieme a Georg Christoph Wagenseil, Josef Starzer e ad altri compositori appartiene al cosiddetto Wiener Vorklassik (periodo che va dal 1730 al 1760). Il suo vero cognome era \"Mann\", ma prefer\u00ec cambiarlo in \"Monn\", in quanto pi\u00f9 confacente al dialetto parlato in Austria.\nBiografia.\nSulla vita di Monn si conosce molto poco. Figlio di Jacob Mann e Katharina P\u00e4sching, da giovane cant\u00f2 fino al 1731-1732 nel coro delle voci bianche del monastero di Klosterneuburg. Successivamente divent\u00f2 organista dapprima a Klosterneuburg e poi a Melk. Verso il 1738 occup\u00f2 la stessa posizione presso la Chiesa di San Carlo a Vienna.\nCome membro basilare della corrente che anticipava la prima scuola viennese fu un insegnante di composizione ricercatissimo; tra i suoi allievi ebbe Johann Georg Albrechtsberger.\nConsiderazioni sull'artista.\nMonn e i coevi Wagenseil e Leopold Mozart furono quei compositori austriaci che:\nMonn compose 16 sinfonie, un certo quantitativo di quartetti, sonate, messe, nonch\u00e9 composizioni per violino e clavicembalo. Arnold Sch\u00f6nberg trascrisse per il violoncello un suo concerto per clavicembalo."}
{"id": "586508", "revid": "86748042", "url": "https://it.wikipedia.org/wiki?curid=586508", "title": "Sacerdozio ministeriale", "text": "Sacerdozio ministeriale \u00e8 un termine della dottrina cattolica con cui si indicano il secondo e terzo grado del sacramento dell'Ordine: il presbiterato e l'episcopato.\nQuando la Chiesa cattolica parla dei \"sacerdoti\" si riferisce di solito ai presbiteri e ai vescovi.\nAd esempio, l'Esortazione apostolica post-sinodale \"Pastores dabo vobis\" di Giovanni Paolo II riguarda \"la formazione dei sacerdoti nelle circostanze attuali\": i \"sacerdoti\" indica qui i presbiteri e i vescovi.\nGiovanni Paolo II nella lettera apostolica \"Ordinatio sacerdotalis\" del 1994 ha dichiarato che la Chiesa non ha facolt\u00e0 di conferire alle donne l'ordinazione sacerdotale, con una sentenza da ritenere definitiva da tutti i fedeli.\nLa dichiarazione di Giovanni Paolo II non ha placato i dibattiti fra i teologi cattolici sulla possibilit\u00e0 di ordinare donne. "}
{"id": "586509", "revid": "13604", "url": "https://it.wikipedia.org/wiki?curid=586509", "title": "Le Grand Cond\u00e9", "text": ""}
{"id": "586514", "revid": "22475", "url": "https://it.wikipedia.org/wiki?curid=586514", "title": "Loudness (elettronica)", "text": "Il loudness \u00e8 un circuito elettrico costituito da un filtro, impiegato su amplificatori audio, allo scopo di compensare la minore sensibilit\u00e0 dell'orecchio, soprattutto alle frequenze basse, quando l'impianto \u00e8 utilizzato a basso volume di emissione sonora.\nIl suo utilizzo altera la risposta in frequenza dell'amplificatore su cui \u00e8 installato, rendendola non lineare; per questo motivo, gli attuali amplificatori ad alta fedelt\u00e0 di classe elevata (Hi-end), non ne fanno uso.\nFunzionamento.\nIl circuito, relativamente semplice, costituito da resistori e condensatori, si comporta da filtro, enfatizzando di una certa misura le frequenze basse, durante l'impiego dell'amplificatore a basso volume. Il suo principio di funzionamento porta a bilanciare il volume delle frequenze basse e acute in modo inversamente proporzionale al volume di ascolto; in pratica a minor volume sonoro emesso, corrisponde un aumento dell'emissione di frequenze basse e acute. Normalmente, gli amplificatori che adottano questo circuito sono provvisti di un pulsante o un commutatore per poter escludere la funzione loudness."}
{"id": "586515", "revid": "1616328", "url": "https://it.wikipedia.org/wiki?curid=586515", "title": "Anton Domenico Gabbiani", "text": "Fu uno dei pi\u00f9 esperti pittori attivi nell'ambito dell'Accademia di Firenze nel XVII e XVIII secolo, e la sua opera fu molto apprezzata anche dai Medici. \nTra i suoi allievi pu\u00f2 essere ricordato il pittore fiorentino Benedetto Luti.\nBiografia.\nGabbiani si form\u00f2 con Justus Sustermans ed in seguito lavor\u00f2 nello studio di Vincenzo Dandini. Nel 1673 si trasfer\u00ec a Roma, dove studi\u00f2 all'Accademia per artisti fiorentini diretta da Ciro Ferri ed Ercole Ferrata, e poi a Venezia, dove studi\u00f2 presso Sebastiano Bombelli.\nNel 1680 torn\u00f2 a Firenze e si dedic\u00f2 alla realizzazione dei ritratti della corte medicea e a vari affreschi di case e palazzi toscani.\nDopo un breve soggiorno a Venezia, dai primi anni del Settecento intensific\u00f2 la propria attivit\u00e0 dedicandosi prevalentemente a soggetti religiosi.\nL'ultima opera \u00e8 il \"Banchetto degli Dei\" dipinto nel soffitto del salone del palazzo Incontri a Firenze, in via dei Pucci. Durante l'esecuzione di quest'ultima opera trov\u00f2 la morte cadendo da una impalcatura.\nLa Sua tomba ed epitaffio si trovano nella chiesa di San Felice in Piazza , sulla controfacciata a destra , a due passi da Palazzo Pitti .\nOpere.\nLe sue opere si trovano nei pi\u00f9 importanti cicli decorativi fiorentini dell'epoca, come nel Complesso di San Firenze, nella chiesa di San Frediano in Cestello, nella Villa Medicea di Poggio a Caiano, dove realizz\u00f2 una grande affresco sul soffitto del salone al primo piano."}
{"id": "586516", "revid": "36426", "url": "https://it.wikipedia.org/wiki?curid=586516", "title": "Antonio Domenico Gabbiani", "text": ""}
{"id": "586517", "revid": "119914414", "url": "https://it.wikipedia.org/wiki?curid=586517", "title": "Agar MacConkey", "text": "L'agar MacConkey \u00e8 un terreno di coltura solido selettivo e differenziale, ideato da Alfred Theodore MacConkey, selettivo per i batteri Gram negativi.\nIn questo terreno, infatti, sono presenti sia il cristalvioletto che i sali biliari i quali sono in grado di inibire la crescita dei batteri Gram positivi (ed anche quella dei Gram negativi pi\u00f9 esigenti dal punto di vista nutrizionale).\nL'agar MacConkey contiene, inoltre, il lattosio come unica fonte di carboidrati ed il rosso neutro (un colorante che vira al rosso allorch\u00e9 il pH del mezzo scende al di sotto di 6,8). I batteri che fermentano il lattosio si presentano sotto forma di colonie con varie sfumature di rosso poich\u00e9 producono acidi misti che fanno scendere il pH. I batteri che non fermentano il lattosio, invece, formano colonie trasparenti od incolori.\nA seconda dell'intensit\u00e0 della fermentazione si possono distinguere vari gruppi di batteri:\nBatteri come \"Pseudomonas aeruginosa\" e dei generi, \"Proteus\", \"Edwardsiella\", \"Shigella\" e \"Salmonella \" danno colonie incolori o trasparenti (anche se raramente pu\u00f2 non essere cos\u00ec)."}
{"id": "586519", "revid": "149485", "url": "https://it.wikipedia.org/wiki?curid=586519", "title": "Esortazione apostolica post-sinodale", "text": ""}
{"id": "586526", "revid": "1258", "url": "https://it.wikipedia.org/wiki?curid=586526", "title": "Bigoli con l'anitra", "text": ""}
{"id": "586535", "revid": "682087", "url": "https://it.wikipedia.org/wiki?curid=586535", "title": "1320 a.C.", "text": ""}
{"id": "586539", "revid": "1924342", "url": "https://it.wikipedia.org/wiki?curid=586539", "title": "Wonderwall", "text": "Wonderwall \u00e8 una delle canzoni pi\u00f9 celebri della band inglese Oasis, estratta come terzo singolo da \"(What's the Story) Morning Glory?\", album del 1995. Scritto da Noel Gallagher, \u00e8 uno dei brani che hanno consacrato il gruppo come leader del movimento Britpop e come una delle pi\u00f9 influenti band del palcoscenico europeo.\nDisco di platino nel Regno Unito, nel 2008 occupava il 76\u00ba posto nella classifica dei singoli pi\u00f9 venduti nel Regno Unito, dove ha venduto oltre un milione di copie. \u00c8 inoltre l'unico singolo degli Oasis ad essere entrato nella top 10 dei singoli negli Stati Uniti dove ha vinto il disco d'oro. Figura nel greatest hits della band \"Stop the Clocks\" del 2006 e nella compilation \"Time Flies... 1994-2009\" del 2010, dove all'inizio della canzone si pu\u00f2 sentire un colpo di tosse. Invece nel suo album di provenienza \"(What's the Story) Morning Glory?\" il colpo di tosse \u00e8 alla fine della canzone precedente \"Roll with It\". Nel marzo 2016 un sondaggio condotto tra gli ascoltatori di Radio X ha decretato \"Wonderwall\" canzone britannica pi\u00f9 bella di sempre.\nIl titolo, letteralmente \"Il muro delle meraviglie\", parola nonsense e priva di significato reale, \u00e8 un omaggio voluto a George Harrison, chitarrista dei Beatles, che cos\u00ec aveva intitolato il suo primo album da solista. Al giorno d'oggi \u00e8 una delle canzoni pi\u00f9 rappresentative dell'intera produzione degli Oasis, nonch\u00e9 uno dei brani con cui pi\u00f9 vengono identificati.\nGenesi del brano.\nNel 2010, in una delle interviste sui brani pi\u00f9 celebri degli Oasis, rilasciate in occasione dell'uscita della raccolta \"Time Flies... 1994-2009\", Noel Gallagher spieg\u00f2 che l'ispirazione per il titolo del brano venne dall'album \"Wonderwall Music\" di George Harrison e che il titolo iniziale del brano era \"Wishing Stone\". Il musicista ha rievocato la genesi del brano anche in un'intervista del 2015 in Scozia.\nVideo musicale.\nIl videoclip del brano, tra i pi\u00f9 rappresentativi degli anni novanta, \u00e8 in bianco e nero e ha un'ambientazione dai connotati circensi (vi \u00e8 la presenza di clown, giocolieri ed altri).\nFu registrato alla Unit 217B di Woolwich, a Londra, il 30 settembre 1995.\nIl video inizia proprio con un clown che inserisce un LP degli Oasis in un antico giradischi. Partita la musica, si vede Noel Gallagher, spalle alla telecamera, suonare la chitarra acustica seduto su uno sgabello. Poco dopo compaiono gli altri membri del gruppo, fra cui Liam, circondati da giocolieri e violinisti. Il video \u00e8 ambientato in un enorme sgabuzzino, dove la band, oltre che a suonare il brano, \u00e8 impegnata in altre attivit\u00e0. Liam, per esempio, tenta la fortuna a una slot machine, mentre il chitarrista ritmico Paul \"Bonehad\" Arthurs e il batterista Alan White gareggiano a freccette. Non compare il bassista Paul \"Guigsy\" McGuigan, che in quel periodo aveva brevemente lasciato la band a causa di un esaurimento nervoso, sostituito da Scott McLeod. Il video si conclude con il clown che toglie l'LP dal giradischi e se ne va.\nLa casa discografica della band aveva rifiutato categoricamente la prima versione del video, la quale non prevedeva nessun gioco di luce n\u00e9 altri effetti visivi. Solo dopo l'introduzione di questi ultimi il video ha avuto il benestare.\nIl videoclip \u00e8 stato premiato ai Brit Awards del 1996 come \"British Video of the Year\".\nCover.\nIl grande successo ottenuto dal brano ha spinto molti artisti a realizzarne cover:\nPer la colonna sonora del telefilm \"The OC\" \u00e8 stata realizzata una cover della canzone da Ryan Adams.\nNel 2007 il Dj statunitense Nick Terranova ne ha realizzato una versione House, dal titolo \"Shake The Wall\".\nAl brano si sono ispirati i Travis quando hanno composto \"Writing to Reach You\".\nAlla fine di in una puntata del telefilm \"Smallville\" \u00e8 stata inserita una cover di Wonderwall.\nNel 2011 la band The Pretty Reckless ha realizzato una cover in un programma televisivo in Francia.\nLa cantante statunitense Anastacia ne ha registrato una cover per il proprio album di cover rock maschili \"It's a Man's World\" pubblicato nel 2012.\nNel 2012 la boy band inglese One Direction, per il dietro le quinte del loro primo video musicale, ha realizzato una cover acustica sulla spiaggia."}
{"id": "586545", "revid": "36426", "url": "https://it.wikipedia.org/wiki?curid=586545", "title": "Riforma tridentina", "text": ""}
{"id": "586548", "revid": "51000", "url": "https://it.wikipedia.org/wiki?curid=586548", "title": "7-metilteobromina", "text": ""}
{"id": "586552", "revid": "287204", "url": "https://it.wikipedia.org/wiki?curid=586552", "title": "Citroen Xsara", "text": ""}
{"id": "586553", "revid": "729019", "url": "https://it.wikipedia.org/wiki?curid=586553", "title": "PzH 2000", "text": "Il PzH 2000 (Panzerhaubitze 2000) \u00e8 un obice semovente da 155/52\u00a0mm, prodotto da un consorzio formato dalle aziende Krauss-Maffei Wegmann e Rheinmetall per l'esercito tedesco.\nAttualmente \u00e8 il mezzo pi\u00f9 moderno della sua categoria (anche per la cancellazione del Crusader statunitense), potendo disporre di un sistema del controllo del tiro molto sofisticato, che pu\u00f2 contare sul navigatore inerziale ed anche sul GPS, su un meccanismo di caricamento automatico che permette ratei di fuoco molto elevati e il supporto fino a 5 colpi con MRSI (Multiple Rounds Simultaneous Impact).\nLa massa del mezzo \u00e8 elevata, anche per la protezione che si \u00e8 inteso dargli contro le submunizioni. \nIl mezzo \u00e8 stato adottato anche dagli eserciti di Paesi Bassi, Grecia e Italia, che si \u00e8 dotata di 68 esemplari costruiti su licenza dal consorzio IVECO-OTO Melara (\"CIO\").\nSistema di caricamento automatico.\nIl sistema di caricamento automatico delle granate del PzH 2000 pu\u00f2 gestire fino a 60 granate. Le granate sono caricate dalla parte posteriore del mezzo e automaticamente stivate nel magazzino posto al centro dello chassis. Il sistema di caricamento automatico, che comprende, insieme al \u201cflick rammer\u201d, un sistema di controllo digitale per la gestione del rifornimento delle granate e un sistema di graduazione delle spolette per induzione, consente una celerit\u00e0 di tiro di tre colpi in meno di dieci secondi e lo stivaggio di 60 granate da parte di due serventi in meno di 12 minuti. Il sistema di caricamento delle granate, che \u00e8 stato realizzato per la loro movimentazione nella torretta senza alcuna limitazione, consente una celerit\u00e0 di tiro pari a: tre colpi in meno di dieci secondi; otto-nove colpi in un minuto; 20 colpi in tre minuti. Se necessario, i 60 colpi stivati nel PzH 2000 possono essere sparati con continuit\u00e0 senza interruzione del fuoco. Avvalendosi di un sistema di caricamento automatico migliorato, la celerit\u00e0 di tiro del PzH 2000 \u00e8 stata determinata in 12 colpi in 59.74 secondi e di 20 colpi in un minuto e 47 secondi. L'elevata celerit\u00e0 di tiro fa s\u00ec che un obice da solo possa sviluppare un volume di fuoco pari a quello di tre M109L. In pratica, un gruppo su tre batterie di sei pezzi sviluppa un volume di fuoco quasi triplo rispetto a un gruppo M109L.\nCaratteristiche del cannone Rheinmetall da 155 mm L52.\nIl cannone da 155mm del PzH 2000, nelle sue componenti, otturatore, canna lunga 52 calibri e freno di bocca, \u00e8 stata sviluppata e prodotta dalla Societ\u00e0 Rheinmetall. La canna L52 \u00e8 caratterizzata da una rigatura costituita da 60 righe (soluzione migliorativa rispetto alle 48 righe degli obici da 39 calibri attualmente in servizio) al fine di ridurre i problemi di usura, accentuati dalla maggior lunghezza della canna. Tale cannone \u00e8 caratterizzato da una vita tecnica pari a 2.500 colpi a carica massima. La lunghezza della canna \u00e8 di otto metri e il volume della camera a polvere \u00e8 di 23 litri contro i circa 19 del calibro L39 che equipaggia gli M-109L.\nIl semovente \u00e8 in grado di utilizzare le cariche di lancio modulari DM 72 con gittate da 3\u00a0km fino a 30\u201340\u00a0km. Il sistema di cariche DM 72, che pu\u00f2 essere impiegato anche con tutti i sistemi d'arma da 39 calibri, rispetto a quelle convenzionali a sacchetto offre i seguenti vantaggi: facilit\u00e0 di uso e maneggio, incremento della celerit\u00e0 di tiro, ciclo di vita pi\u00f9 lungo, significativa riduzione dei residui della combustione.\nOperatori.\nConsegnati a partire dal 2020."}
{"id": "586556", "revid": "124414668", "url": "https://it.wikipedia.org/wiki?curid=586556", "title": "Erbareti", "text": "Erbareti \u00e8 una frazione del comune di Varallo, antecedentemente inclusa nell'ex-comune di Sabbia. \u00c8 situata in cima alla Val Sabbiola, a 956 m s.l.m. Paese fantasma, esso \u00e8 stato parzialmente recuperato in tempi recenti, ove comunque non si registrano domiciliati stabili.\nIl paese.\nLa frazione, attualmente composta da una ventina di case, \u00e8 stata costruita intorno alla chiesa, eretta nel 1610. Si pensa che in quel periodo il posto fosse un luogo di destinazione per galeotti. Si trova in carte ottocentesche con il nome di \"Arbareti\". \nNel 1904 un devastante incendio mise il paese in ginocchio: durante la sua ricostruzione vennero adottate come copertura dei tetti le lamiere invece della paglia come in precedenza. Ha conosciuto il massimo sviluppo tra la prima e la seconda guerra mondiale: si stima che la popolazione raggiunse il centinaio di abitanti. Venne creato anche il primo circolo della Val Sabbiola, con uno statuto apposito fatto di regole di convivenza ritenute essenziali. \nIl secondo dopoguerra vide un progressivo spopolamento del paese. Ci\u00f2 fu dovuto alle difficili condizioni di vita a cui si era costretti in un territorio che aveva poco da offrire. In parte contribu\u00ec anche il tardivo adeguamento ai tempi, nei servizi pi\u00f9 essenziali: la corrente elettrica arriv\u00f2 abbastanza precocememte, nel 1953, mentre per la rete fognaria si dovettero attendere gli anni settanta. Gi\u00e0 nel 1970 la popolazione si era ridotta ad un solo abitante stabile, conosciuto come \"l'eremita di Erbareti\" grazie ad un documentario della RAI, la quale gli regal\u00f2 un televisore. Nel novembre del 1977 l'ultimo residente, Pietro Gippa (Sindaco del comune di Sabbia dal 1946 al 1951) si trasfer\u00ec in un ospizio di Varallo, arrendendosi alla solitudine ed alle condizioni di vita proibitive per un uomo di 76 anni. \nIn seguito si ebbe un limitato ripopolamento, soprattutto per seconde case, frequentate durante le vacanze estive e nei fine settimana. Opera dei privati furono il completamento della rete idrica e fognaria. Fu installata anche l'illuminazione pubblica. La strada carrozzabile di fondo valle ha conosciuto varie fasi di realizzazione: un primissimo progetto degli anni cinquanta non fu mai realizzato (a questo si riconduce la principale causa di spopolamento). \nI primi lotti furono realizzati tra il 1975 e il 1985, arrivando a circa un paio di chilometri dalle tre frazioni maggiori. Dopo una lunga gestazione vi fu un ulteriore prolungamento nel 2004 e, con la realizzazione di un nuovo tratto nel 2011-2012, la nuova strada \u00e8 percorribile con mezzi a trazione integrale per l\"'Alpe Campo\", alpeggio ancora in uso sopra il paese. L'ultimo tratto per raggiungere l'abitato \u00e8 in fase di realizzazione. Sono previsti comunque migliorie ed ulteriori lotti verso il sovrastante alpeggio, dei quali non si ha data certa di realizzazione. \nLe telecamere della RAI sono tornate nel 2016 in due diverse occasioni, per una puntata di Tg2 Dossier andato in onda il 13 novembre e per un collegamento con il programma La vita in diretta andato in onda il 9 dicembre. In entrambe le occasioni si \u00e8 voluto sottolineare i problemi dei paesi di montagna dovuti allo spopolamento a causa della mancanza di servizi.\nIl santo patrono \u00e8 san Gaudenzio, festeggiato l'ultima domenica di luglio anzich\u00e9 a gennaio per motivi logistici, la festa campestre conta infatti numerose presenze (oltre 120 ogni anno), molti sono gli stranieri, provenienti soprattutto da Francia, Svizzera, e Paesi Bassi. Dal 2007 passa dal centro il percorso enogastronomico della manifestazione \"Prof\u00fcm da Saleggia\", organizzata dalle varie associazioni e consorzi locali, coadiuvati dal comune. Come nelle altre frazioni, viene preparato e servito un piatto tipico. La manifestazione viene effettuata nei giorni del ponte di ferragosto.\nOpere d'arte.\nNel paese \u00e8 presente un'antica chiesa, eretta in memoria del patrono san Gaudenzio. Costruita nel 1610, \u00e8 stata ristrutturata nel 1985.\nSono contenuti all'interno di essa diverse opere d'arte, ma non possono essere attribuite ad artisti di fama mondiale. Recentemente \u00e8 stato attivato un piano di recupero e mantenimento di tali opere. Nel 2010 sono stati festeggiati i 400 anni dalla fondazione.\nSono sopravvissute inoltre alcune costruzioni tipiche dell'architettura rupestre di montagna, dove si possono notare alcuni archi a tutto sesto interamente in pietra. Una di queste abitazioni, in particolare, presenta una parete costruita interamente in sasso della considerevole altezza di 20 metri.\nLeggenda del \"Sasso del diavolo\".\nVi sono diverse leggende legate a questo paese. Una delle pi\u00f9 note \u00e8 quella in cui nella zona vivesse una donna sola che doveva provvedere alla fienagione, ma non trovava una persona che potesse aiutarla. La donna, non sapendo a chi rivolgersi, decise di scendere a valle in cerca di un uomo e, in preda alla disperazione pens\u00f2 \"fosse anche il diavolo lo prenderei\". Lungo la strada incontr\u00f2 un uomo che andava verso le montagne. La donna, vedendolo, prontamente gli domand\u00f2 dove fosse diretto e saputo che egli era in cerca di impiego gli propose di aiutarla. L'uomo le rispose \"io vengo a tagliare i vostri prati ma voi dovete assicurarmi lavoro per tre giorni altrimenti ci sar\u00e0 una brutta sorpresa\"; la donna non si preoccup\u00f2 del particolare sapendo che lo sfalcio del fieno richiedeva circa una settimana. Il primo giorno falci\u00f2 tutti i prati che gli erano stati assegnati e gi\u00e0 la sera stessa ritir\u00f2 tutto il fieno essiccato nel fienile. Il secondo giorno la donna lo incaric\u00f2 di preparare la legna per l'inverno e alla sera tutta la legna era gi\u00e0 stata ritirata nei depositi pronta per essere bruciata nel camino. Allora la donna si ricord\u00f2 del particolare di dover garantire all'uomo il lavoro per tre giorni e fu assalita dal presagio che quell'uomo fosse proprio il diavolo. Nella notte la donna non riuscendo a prender sonno per il pensiero di trovare l'occupazione a quell'uomo per il terzo giorno, si ricord\u00f2 di avere in casa un sacco di lana di una pecora di colore nero. Al mattino seguente la donna chiam\u00f2 l'uomo dicendo \"andate al torrente e lavate questa lana finch\u00e9 diventi bianca\". L'uomo, dopo aver a lungo lavato la lana, comprese di essere stato ingannato e bruscamente lasci\u00f2 il torrente tra scintille di fuoco lasciando l'impronta di un piede sulla pietra dove lavava la lana. La leggenda dice che il luogo dove il diavolo lavava la lana fosse nei pressi del ponte sul torrente che si incontra prima di raggiungere la frazione \"Montata\", pochi minuti prima di Erbareti. \u00c8 visibile una pietra che sembra portare l'impronta di uno zoccolo che la tradizione locale attribuisce al diavolo."}
{"id": "586558", "revid": "767487", "url": "https://it.wikipedia.org/wiki?curid=586558", "title": "Jamie Muir", "text": "All'inizio della sua carriera si \u00e8 dedicato al free jazz, registrando ed esibendosi con Derek Bailey, Evan Parker, Alan Gowen e altri.\nNel 1972 Robert Fripp lo invita ad unirsi ai riformati King Crimson dove, accanto al batterista Bill Bruford, svolge spesso il ruolo di \"rumorista\" e affinatore del suono, pi\u00f9 che quello di semplice percussionista. Fischietti, seghe, catene, bottiglie di plastica, sacchi di foglie secche e gli oggetti pi\u00f9 impensati fanno parte del suo kit percussivo. Il suo contributo va comunque molto al di l\u00e0 di quello puramente sonoro. Il suo modo folle e spirituale di approcciare la musica come la vita ha una grande influenza su tutta la band, a cominciare dal disciplinatissimo Fripp. Lo stesso Bruford ha pi\u00f9 volte sottolineato come il suo esempio abbia influenzato radicalmente il suo approccio alla batteria.\nDopo le registrazioni del primo album di studio, \"Larks' Tongues in Aspic\" nel 1973, Muir abbandona improvvisamente per ritirarsi in un monastero tibetano in Scozia. Ordinato monaco, vi rester\u00e0 sette anni, tornando nel 1980 per suonare con Derek Bailey e registrare nel 1983 un disco con il leader dei Flying Lizards, David Cunningham, ed il primo batterista dei King Crimson, Mike Giles. L'album, \"Ghost Dance (album)\", colonna sonora dell'omonimo film, fu pubblicato solo nel 1996.\nNel 1990 si \u00e8 ritirato definitivamente dalla musica per dedicarsi alla pittura."}
{"id": "586560", "revid": "92723", "url": "https://it.wikipedia.org/wiki?curid=586560", "title": "Asset class", "text": "Le asset class sono delle classi di investimenti finanziari che possono essere distinte in base a delle propriet\u00e0 peculiari. \nEsempi di asset class sono:\nUn'ulteriore suddivisione della componente azionaria \u00e8 data dalla seguente:"}
{"id": "586561", "revid": "439868", "url": "https://it.wikipedia.org/wiki?curid=586561", "title": "Lothian", "text": "Il Lothian (\"Lowden\" in scoto, \"Lodainn\" in gaelico scozzese) \u00e8 una contea tradizionale della Scozia, che si estende tra la costa meridionale del Firth of Forth e le colline di Lammermuir. Prende il suo nome dal semi-leggendario re britannico Lot (il Lot delle leggende arturiane). Nel VII secolo entr\u00f2 a far parte del regno anglo di Northumbria. In seguito fu suddivisa nelle contee del Lothian occidentale, Lothian centrale e Lothian orientale, chiamati \"i Lothian\". Dopo che nel 1975 era divenuta regione di governo, fu di nuovo suddivisa nel 1996 in Lothian occidentale, citt\u00e0 di Edimburgo, Lothian centrale e Lothian orientale, che prima erano stati distretti."}
{"id": "586566", "revid": "945379", "url": "https://it.wikipedia.org/wiki?curid=586566", "title": "Corrado Carnevale", "text": "Soprannominato dai giornali \u00abl'ammazzasentenze\u00bb per le numerose sentenze d'appello e provvedimenti (circa 500, per reati che andavano dall'associazione mafiosa al terrorismo) da lui annullate, fu al centro di un controverso caso giudiziario in cui venne accusato di aver favorito, durante la presidenza della prima sezione penale della Cassazione, alcuni imputati eccellenti in processi di Mafia, annullando talvolta le condanne per vizi di forma (solitamente vizi procedurali, inosservanza delle norme di legge o difetto di motivazione). \nIn seguito ad accuse di Gaspare Mutolo che lo coinvolse nel processo Andreotti, fu sospeso dal servizio nel 1993 e dopo essere stato condannato in appello nel 2001 per concorso esterno in associazione di tipo mafioso, fu definitivamente assolto nel 2002 nel processo in Cassazione, in quanto il fatto non sussisteva. Nel 2007 torn\u00f2 in servizio, vista la richiesta volontaria di trasferimento, a una sezione civile della Cassazione, e fu quindi bloccato il procedimento di inchiesta interna a cui era stato sottoposto. \u00c8 in pensione dal 2013.\nCarriera.\nLaureatosi in Giurisprudenza all'Universit\u00e0 degli Studi di Palermo, all'et\u00e0 di 21 anni (un anno d'anticipo) col massimo dei voti, partecip\u00f2 giovanissimo al concorso pubblico per uditore giudiziario e lo vinse, classificandosi al primo posto in graduatoria; venne nominato uditore il 17 dicembre 1953.\nSuccessivamente segu\u00ec una carriera assai rapida, e prima giudice di tribunale, poi risult\u00f2 vincitore prima del concorso a Consigliere di Corte di Appello e nel 1972 a Consigliere di Cassazione.\nPresidente di sezione della Cassazione.\nIl 1\u00ba dicembre 1985 divenne, a soli 55 anni, presidente di sezione di Corte di Cassazione, il pi\u00f9 giovane presidente di sezione della storia.\nVenne elogiato per aver azzerato l'arretrato della sezione penale in pochi anni. Carnevale ebbe sempre fama di avere un'ottima memoria e una conoscenza quasi maniacale dei codici, e ha dichiarato di fare risalire la propria tendenza garantista e formalista, nonch\u00e9 il contrasto con altri giudici, ad un episodio del primo periodo della sua carriera:\nCon la carica di Presidente della prima sezione penale della Corte suprema di cassazione Corrado Carnevale assume di fatto il monopolio del giudizio di legittimit\u00e0 sulle sentenze di mafia. In questa veste il collegio da lui presieduto cancella circa cinquecento sentenze di mafia, per vizi di forma, guadagnandogli il soprannome \u00abl'ammazzasentenze\u00bb.\nCarnevale invalida, tra l'altro, alcuni famosi processi per mafia, non assolvendo ma rinviando a nuovo processo (questo sar\u00e0 la causa principale della sua \"fama\" di giudice propenso all'annullamento):\nInvalida anche alcuni mandati di cattura, tra cui:\nNelle motivazioni di alcuni processi, il collegio giudicante da lui presieduto nega legittimit\u00e0 al teorema della Commissione interprovinciale di Cosa nostra quale centro unificato criminale, e non ritiene attendibili le parole del \"boss dei due mondi\" Tommaso Buscetta, che aveva disegnato l'organizzazione mafiosa come una piramide al cui vertice stava una cupola formata dai superboss mafiosi. Per Carnevale la mafia era invece un insieme di bande, non un'organizzazione unica. Carnevale fu in lizza per assumere la carica di Primo Presidente della Cassazione, ma il caso giudiziario ne blocc\u00f2 la carriera.\nLe accuse a Carnevale.\nQuando il guardasigilli Claudio Martelli chiam\u00f2 Giovanni Falcone, che aveva istruito il maxiprocesso a Cosa nostra, a dirigere gli Affari penali del Ministero, questi gli avrebbe chiesto consiglio per evitare che sull'ultima fase giudiziaria del maxiprocesso gravasse l'ombra del dubbio, stante la fama che circondava Carnevale. La via d'uscita venne trovata con il monitoraggio delle sentenze decise dalla prima sezione: per quattro mesi un gruppo di giudici lavorarono sui 12500 provvedimenti emessi dal 1989. Gi\u00e0 il giorno dopo la pronuncia della sentenza sul caso dei fratelli Greco, alcuni parlamentari del PCI presentarono un'interpellanza parlamentare al Ministro di Grazia e Giustizia contro Carnevale.\nDopo altri annullamenti di verdetti dei giudici di merito, nel giro di pochi anni Carnevale diventa sui giornali il \u00abgiudice ammazzasentenze\u00bb, sospettato di connivenza con la mafia. Nel 1987 il ministro Mino Martinazzoli, accogliendo una richiesta contenuta in una nuova interpellanza dei comunisti, dispone un monitoraggio su tutti i provvedimenti emessi dalla prima sezione penale della Cassazione. Per Carnevale fu \u00abun'inaccettabile invasione di campo\u00bb, che si concluse per\u00f2 favorevolmente per lui: non viene riscontrata nessun'irregolarit\u00e0. \nNel 1992 per\u00f2, dopo la scarcerazione dei 43 imputati del maxiprocesso per decorrenza dei termini di custodia cautelare, il nuovo guardasigilli Claudio Martelli, accogliendo la richiesta della Commissione parlamentare antimafia all'epoca presieduta da Luciano Violante, dispone un nuovo monitoraggio; secondo il magistrato \u00absi risolse con un nulla di fatto\u00bb ma cost\u00f2 a Carnevale un'ulteriore perdita di credibilit\u00e0 a causa della campagna giornalistica e politica.\nCome conseguenza, fu deciso un criterio di rotazione, che avrebbe portato alla sostituzione di Carnevale relativamente al maxiprocesso antimafia (di cui egli si occupava gi\u00e0 dal 1991). Il giudice siciliano prefer\u00ec per opportunit\u00e0, nel pieno della polemica, cedere il passo a un altro presidente, salvo lamentarsene in seguito. Il 30 gennaio 1992 la sentenza della Cassazione conferm\u00f2 le condanne inflitte a Palermo.\nLa sospensione dal servizio e i processi.\nLa sequenza delle accuse culmin\u00f2 in uno dei maggiori scandali della storia della magistratura italiana. All'inizio fu indagato a Napoli, riguardo a sue attivit\u00e0 di consulenza extragiudiziale, per concorso in interesse privato nell'ambito dell'inchiesta sul crack della Flotta Lauro, ma il giudice dell'udienza preliminare dichiar\u00f2 il \u00abnon luogo a procedere\u00bb il 20 gennaio 1992.\nSuccessivamente, il collaboratore di giustizia Gaspare Mutolo (uno degli accusatori anche di Bruno Contrada) lo coinvolse nel processo per l'omicidio di Mino Pecorelli, nei confronti di Giulio Andreotti (il quale sar\u00e0 assolto), dichiarando che \u00abil senatore Andreotti aveva con lui uno speciale rapporto personale\u00bb, e i boss erano sicuri che non ci sarebbero stati problemi. \nIl 29 marzo 1993 la procura di Palermo, nella persona di Gian Carlo Caselli e del PM Antonio Ingroia, gli invi\u00f2 un'informazione di garanzia. Dal 23 aprile 1993 il magistrato venne sospeso dalle funzioni e dallo stipendio. Il 3 aprile 1995 la Procura di Palermo chiede l'archiviazione, per mancanza di prove specifiche, ed il GIP l'accoglie due giorni dopo; il 26 aprile per\u00f2 i magistrati di Roma trasmettono a Palermo una serie di atti che lo riguardano (tra cui intercettazioni telefoniche con presunti rapporti tra Carnevale ed alcuni \u00abindagati romani\u00bb) mentre quelle di Firenze inviano nuove dichiarazioni di Gaspare Mutolo, secondo cui Carnevale era \u00abavvicinabile\u00bb. Il 29 aprile 1995 viene nuovamente iscritto sul registro degli indagati; undici collaboratori di giustizia (tra i quali Giovanni Brusca) ricostruiscono i presunti rapporti tra Carnevale e le cosche, sostenendo come fosse \u00abpacifico\u00bb che esisteva un rapporto tra lui ed i boss. Il 7 aprile del 1998 Carnevale viene rinviato a giudizio su richiesta della procura palermitana.\nIn primo grado fu assolto l'8 giugno 2000 con la formula perch\u00e9 \u00abil fatto non sussiste\u00bb, ma il 29 giugno 2001, Carnevale fu condannato dalla Corte d'appello di Palermo per concorso esterno in associazione mafiosa alla pena di sei anni di carcere, all'interdizione perpetua dai pubblici uffici e all'interdizione legale lungo l'arco della pena (Carnevale era in corsa per ottenere la carica di primo presidente della Corte). Poche voci si levarono in sua difesa, tra esse quella del leader radicale Marco Pannella che defin\u00ec la sentenza \u00abun'esecuzione, una condanna ignobile, un momento di trionfo del neofascismo etico di sinistra\u00bb.\nLa sentenza finale in Cassazione del 30 ottobre 2002, davanti alle sezioni penali riunite, lo assolse invece con formula piena, tramite annullamento senza rinvio che ribalt\u00f2 la sentenza della Corte d'appello e ripristin\u00f2 la sentenza di primo grado, constatando prove insufficienti (articolo 530) a sostenere tali accuse, non essendo dimostrabile che Carnevale volesse aiutare la mafia -rilevando che gli annullamenti erano stati effettuati anche in processi che non riguardavano la mafia.\nIn particolare ha dovuto rilevare come le deposizioni dei suoi colleghi magistrati di cassazione che denunciavano le sue pressioni per influire sui processi, fossero inutilizzabili in giudizio perch\u00e9 riferivano fatti accaduti in Camera di Consiglio, quindi coperte da segreto. Tale sentenza fece discutere moltissimo perch\u00e9 numerosi giuristi fecero notare che il pubblico ufficiale ha l'obbligo di mantenere il segreto a meno che non abbia il dovere di riferirne all'autorit\u00e0 giudiziaria, cosa che avviene proprio quando venga a conoscenza di un reato. Quindi, le testimonianze dei Giudici di Cassazione che accusavano Carnevale avrebbero dovuto considerarsi pienamente utilizzabili. Nelle motivazioni si legge che \u00abin tema di associazione di tipo mafioso, assume la qualit\u00e0 di concorrente esterno la persona che, non essendo stabilmente inserita nella struttura organizzativa, fornisce un concreto, consapevole e volontario contributo\u00bb ma solo se \u00abquesto abbia una effettiva rilevanza causale ai fini della conservazione o del rafforzamento dell'associazione e sia comunque diretto alla realizzazione, anche parziale, del programma criminoso della medesima\u00bb. Per la Suprema Corte le prove e \u00abi criteri di valutazione della chiamata in reit\u00e0 o in correit\u00e0\u00bb per il concorso esterno in associazione mafiosa devono avere \u00abper oggetto gli elementi costitutivi della fattispecie, con riferimento allo specifico contributo (consapevole, effettivo o causalmente idoneo) recato dal concorrente alla conservazione o al rafforzamento dell'associazione ed alla realizzazione del programma criminoso della medesima\u00bb.\nReintegro e pensionamento.\nL'assoluzione pass\u00f2 quasi inosservata rispetto alla condanna e Carnevale non venne reintegrato nel suo lavoro per 6 anni.\nNel libro \"Un giudice solo\" (2006), Carnevale, a colloquio con Andrea Monda, racconta la sua verit\u00e0, sostenendo che \u00absi sia perseguito il disegno di eliminarmi in un certo momento della storia italiana in cui la sinistra estrema stava tentando, e in parte il suo tentativo riusc\u00ec, di arrivare al potere per via giudiziaria\u2026 Davo fastidio per la mia giurisprudenza e per la mia imparzialit\u00e0, giurisprudenza che si poneva in conflitto con disegno di arrivare per via giudiziaria al potere\u00bb.\nCarnevale ha sub\u00ecto anche un procedimento civile per diffamazione, per aver sostenuto che al concorso in magistratura Antonio Di Pietro avrebbe avuto due \u00abaiutini\u00bb agli scritti e poi fu \u00abstampellato\u00bb all'orale. Il Tribunale civile di Roma lo ha condannato in primo grado a risarcire l'ex leader dell'Italia dei Valori di 15.000 euro, a fronte dei 200.000 chiesti da Di Pietro nell'atto di citazione.\nIn conseguenza dell'assoluzione e a ricostruzione della carriera interrotta, una serie di norme prodotte durante il governo Berlusconi II e IV, consentirono a Carnevale di essere reintegrato come giudice operante in Cassazione, e di concorrere alla carica di Primo Presidente, nonostante i limiti di et\u00e0. Nello specifico, un comma della Finanziaria del 2003, previde il reintegro in onore e carriera a tutti i pubblici dipendenti, magistrati compresi, usciti assolti dalle maglie della giustizia, recuperando gli anni persi. Carnevale era andato in pensione nel 2001 ma un decreto legge precisa che il reintegro pu\u00f2 essere possibile anche se i posti sono in soprannumero, e quindi nel 2004 chiese di tornare in servizio.\nUna norma della legge 30 luglio 2007 n. 111 (approvata nel Governo Prodi II) prevedeva che chi fosse stato reintegrato, non poteva assumere cariche di vertice oltre i 75 anni invece questa norma viene abrogata nell'ottobre 2008, consentendo cos\u00ec di concorrere, in un'ipotesi che non si \u00e8 realizzata, alla carica di presidente. Questo insieme di norme produce un braccio di ferro giudiziario tra CSM, Consiglio di Stato, Tar e Corrado Carnevale, che vince i ricorsi (in favore di 11 a 10), ottenendo il pieno reintegro.\nCarnevale quindi, dal 21 giugno 2007 \u00e8 tornato a svolgere l'attivit\u00e0 giudiziaria, ma presso la Prima sezione civile della Cassazione, anche se non pi\u00f9 come Presidente; dovette anche abbandonare la candidatura come Primo Presidente della Suprema Corte. Il\u00a013 luglio 2011\u00a0il Csm ha preso atto della sentenza del Consiglio di Stato che imponeva di ricalcolare i tempi di permanenza di Carnevale nell'ufficio da lui diretto (Cds 14/7/2011). I procedimenti interni su di lui, vista la sua richiesta di essere trasferito nelle sezioni civili, sono stati tutti archiviati.\nIl giudice sarebbe potuto rimanere in servizio fino al 2015, ma decise infine di andare in pensione il\u00a09 dicembre 2013, dopo aver compiuto 83 anni.\nLe polemiche nei confronti dei giudici antimafia.\nSin dai primi anni ottanta Carnevale si schiera apertamente contro le attivit\u00e0 del pool antimafia, che definisce \u00abgiudici sceriffo\u00bb, con dichiarazioni quali:\nDichiara inoltre che i giudici \u00absono scansafatiche e incompetenti, non conoscono i codici e pensano solo alla carriera. Ai magistrati non piace lavorare, questa \u00e8 la verit\u00e0\u00bb.\nDi sentimenti anticomunisti e conservatori (vicino all'ala destra della Democrazia Cristiana siciliana), Carnevale arriva ad affermare che \u00abil pasticcio dell'antimafia professionista \u00e8 nato per colpire gli avversari politici della sinistra di matrice comunista\u00bb.\nIn seguito alle stragi del 1992, nel corso di intercettazioni, vennero registrati pesanti insulti rivolti a Giovanni Falcone e a Paolo Borsellino, uccisi da Cosa nostra. Carnevale, in quelle telefonate intercettate, chiamava i due giudici martiri dell'antimafia \u00abi Di\u00f2scuri\u00bb, prendendoli in giro e dichiarando che erano \u00abdue incapaci, con un livello di professionalit\u00e0 prossimo allo zero\u00bb.\nNel corso delle intercettazioni, Carnevale fu registrato mentre, parlando in lingua siciliana, chiamava Falcone \u00abquel cretino\u00bb (conversazione con l'avvocato Giovanni Aric\u00f2 dell'8 marzo 1994), \u00abfaccia da caciocavallo\u00bb e aggiungeva: \u00abIo i morti li rispetto, ma certi morti no\u00bb. Aggiungeva: \u00abA me Falcone non \u00e8 mai piaciuto\u00bb. Poi insinuava che Falcone avesse messo sua moglie, Francesca Morvillo (morta anche lei a Capaci), nella Corte d'appello di Palermo per far confermare le condanne che Falcone otteneva in primo grado. Lo accusava cos\u00ec di aggiustare i processi, diceva al telefono, per \u00abfregare qualche mafioso\u00bb, sostenendo che la Morvillo fosse anche lei obiettivo della mafia in qualit\u00e0 di magistrato e non una vittima collaterale della strage in quanto moglie di Falcone.\nDurante gli interrogatori, ammise di aver avuto del \u00abrisentimento nei confronti del dottor Falcone\u00bb e alla domanda se neppure dopo la morte di Falcone quel risentimento si fosse placato rispose \"no, devo ammettere di no\".\nAccuse di Massimo Ciancimino e altri.\nIl 1\u00ba febbraio 2010 Massimo Ciancimino ha dichiarato: \"\u00abNel 1990 mio padre si fece annullare la carcerazione grazie ai rapporti che aveva in Cassazione\"\u00bb; Massimo Ciancimino, nel rendere queste dichiarazioni, ha fatto esplicito riferimento, come autorit\u00e0 giudiziaria che annull\u00f2 la misura, alla prima sezione della Cassazione all'epoca presieduta proprio dal giudice Corrado Carnevale; il 22 maggio 2012 la collaboratrice di giustizia Giuseppina Pesce, figlia del boss Salvatore, deponendo nel processo alla 'Ndrina Pesce, dichiara che \u00abIl magistrato di Cassazione Corrado Carnevale era amico di mio suocero, Gaetano Palaia, che si rivolgeva a lui per ottenere scarcerazioni\u00bb. Tali dichiarazioni, senza riscontro, non hanno avuto al momento esiti giudiziari.\nRiferimenti nella cultura di massa.\nLa canzone \"Adelante! Adelante!\", pubblicata nel 1992 da Francesco De Gregori nell'album Canzoni d'amore contiene un esplicito riferimento al giudice Carnevale nel seguente passaggio:Di questa terra senza misura\nChe gi\u00e0 confonde la notte e il giorno\nE la partenza con il ritorno\nE la ricchezza con il rumore\nEd il diritto con il favore\nE l'innocente col criminale\nEd il diritto col carnevale"}
{"id": "586568", "revid": "123803172", "url": "https://it.wikipedia.org/wiki?curid=586568", "title": "Cucina comasca", "text": "La cucina comasca, e in genere quella lariana, si \u00e8 formata nei secoli sulla base delle risorse alimentari della zona, essenzialmente la pesca di lago e la pastorizia alpina.\nIl nucleo principale di questo tipo di cucina \u00e8 proprio il pesce d'acqua dolce, che fornisce la base per alcuni piatti tipici: il riso bollito o il risotto con il pesce persico, il lavarello in \"carpione\" (cio\u00e8 fritto e marinato in aceto con l'aggiunta di cipolla e timo selvatico), la frittura di alborelle e i famosi misultin, o \"missultitt\" (agoni del Lago di Como, privati delle interiora, salati, essiccati all'aria aperta, poi grigliati e mangiati con la polenta).\nLa polenta \u00e8 la regina della tavola comasca e oltre che di tutto l'arco alpino. Qui \u00e8 ottenuta mischiando e cuocendo farina di mais e di grano saraceno. Accompagna non solo il pesce, ma anche le carni, la cacciagione, i formaggi, gli insaccati. Piatto quotidiano dei pastori degli alpeggi era polenta e latte.\nMolto preparata \u00e8 anche la \"polenta uncia\": un pasticcio di polenta e formaggio, innaffiata da un soffritto di burro, aglio ed erba salvia. Tipico di Bellagio \u00e8 il tocch, una speciale polenta uncia cotta con burro e formaggio, mangiata con le mani e accompagnata da salumi, carne e misultin. La \"pult\" invece \u00e8 una polentina di farina di mais e di frumento, molto molle. Viene mischiata col burro e consumata intinta nel latte freddo, solitamente nella stagione estiva.\nAltro piatto della cucina povera \u00e8 l\"ultadell\" detto anche \"paradell\" o \"turtell\" a seconda della zona, a Como viene chiamato \"cutiza\". Si ottiene soffriggendo nel burro una pastella di farina di frumento, latte, uovo e sale. Prelibato era quello preparato con latte \"de penagia\", cio\u00e8 il latte che rimaneva nella zangola dopo la preparazione del burro. Fino a qualche decennio fa faceva parte della dieta di base e lo si consumava solitamente accompagnato da verdure in insalata. Attualmente invece lo si mangia addolcito con zucchero o accompagnato da marmellate.La versione pi\u00f9 povera fatta solamente di acqua e farina, sempre fritta, \u00e8 detta \"buscell\", che a volte viene preparato con aggiunta di mele (dolce) o di cipolle (salato).La pasta dell\"ultadell\" poteva essere \"allungata\" con pane raffermo ammollato nel latte o con avanzi di minestra di latte e arricchito con frutta, solitamente mele o uva. In questo caso prende il nome di \"miascia\". Oggi, anche la \"miascia\" viene consumata come dessert, arricchita con zucchero e altra frutta come pere, uvette e frutta secca.\nTra i numerosi formaggi, ricordiamo la \"semuda\" di latte vaccino scremato, a pasta soffice, di colore giallognolo e di sapore delicato, fatto stagionare da 3 o 4 settimane a diversi mesi: la crosta \u00e8 grigiastra per la presenza di muffe tipiche di questo formaggio. Prima della lavorazione il latte viene lasciato nella \"conga\" 24 ore e poi viene scremato manualmente.\nInteressante anche lo zincarlin ricavato dalla lavorazione della ricotta con sale, olio e pepe.\nEsiste anche una notevole tradizione di insaccati: tipica \u00e8 la brianzetta, ottenuta dalla lavorazione della pancetta di maiale.\nTra i dolci, la \"resta\" di Como, il \"matalocch\" della Val Menaggio e il \"braschin\" originario di Garzeno, che sono tutti pani dolci.\nIn diverse zone del Lago di Como si produce un ottimo olio di oliva DOP pungente e di colore verde brillante con riflessi giallo oro, dal profumo profondo e dall'acidit\u00e0 molto bassa denominato \"Laghi Lombardi\" con l'aggiunta del termine \"Lario\" per designarne l'origine.\nLa viticoltura \u00e8 oggi poco sviluppata. Il vino che si produce viene chiamato \"nustranell\" sul lago o \"pincianell\" in Brianza."}
{"id": "586571", "revid": "110157", "url": "https://it.wikipedia.org/wiki?curid=586571", "title": "Lobito", "text": "Lobito \u00e8 un comune dell'Angola situato nell'omonimo municipio della provincia di Benguela.\nGeografia fisica.\nLa citt\u00e0 \u00e8 situata nell'Angola centro-occidentale nella provincia di Benguela a circa 27\u00a0km a nord della citt\u00e0 di Benguela. La citt\u00e0 si \u00e8 sviluppata grazie alla sua posizione nei pressi uno dei migliori porti naturali sulla costa atlantica dell'Africa.\nLobito ha 142.105 abitanti.\nStoria.\nLa data di nascita della citt\u00e0 si pu\u00f2 far risalire al 1843 quando i portoghesi istituirono il municipio (conselho) e costruirono un forte.\nNel 1902 fu stipulato dal governo portoghese un contratto per la costruzione di una linea ferroviaria che avrebbe collegato Lobito con gli altopiani interni. Nel 1928 fu completata la costruzione delle infrastrutture portuali e l'anno successivo fu completata la ferrovia che congiunse il porto di Lobito con la ricca regione minerarie del Katanga, nell'allora Congo belga. Nel 1957 furono prolungate le banchine del porto per pi\u00f9 di un km.\nEconomia.\nLobito \u00e8 il porto principale dell'Angola con un molo di circa 5\u00a0km di lunghezza.\nLa citt\u00e0 oltre ad essere collegata tramite ferrovia allo Repubblica Democratica del Congo, era collegata anche con le zone minerarie dello Zambia e dello Zimbabwe, e da li fino al porto mozambicano di Beira sull'Oceano Indiano.\nMa per il prolungarsi della guerra civile in Angola di questo network ferroviario \u00e8 attualmente in funzione solo il breve tratto fino a Benguela. Il ripristino della linea ferroviaria \u00e8 una delle necessit\u00e0 prioritarie per il porto di Lobito.\nTramite il porto vengono esportati prodotti agricoli e minerali. La citt\u00e0 ha varie industrie. Le principali sono attive nella raffinazione di petrolio, nella cantieristica, nella produzione di cemento e nella manifattura dei tabacchi. Importante \u00e8 l'estrazione di sale marino.\nLa citt\u00e0 \u00e8 servita da un aeroporto."}
{"id": "586577", "revid": "119319768", "url": "https://it.wikipedia.org/wiki?curid=586577", "title": "DNA complementare", "text": "In biologia molecolare il DNA complementare (abbreviato in cDNA) \u00e8 un DNA a doppia elica sintetizzato a partire da un campione di RNA messaggero maturo.\nSintesi del cDNA.\nPer produrre il cDNA si sintetizzano le due eliche in due passaggi: la prima elica \u00e8 prodotta utilizzando l'mRNA come stampo, mentre la seconda \u00e8 sintetizzata a partire dalla prima elica prodotta.\n\"Sintesi dell'elica stampo\".\nPer la sintesi dell'elica stampo, complementare alla sequenza dell'mRNA, si parte dal filamento di mRNA, generando il suo DNA complementare tramite l'appaiamento delle basi azotate dell'RNA (A, U, G, C) con quelle complementari del DNA (T, A, C, G rispettivamente).\n\"Sintesi dell'elica codificante\".\nLa sintesi dell'elica codificante avviene allo stesso modo della replicazione dell'elica detta \"in ritardo\" o lagging strand ed utilizza tre enzimi: DNA polimerasi di E.coli l'RNasi H e la DNA ligasi\nApplicazioni.\nEssendo ottenuto dalla retrotrascrizione di mRNA che ha gi\u00e0 subito il processo di splicing, il cDNA non presenta sequenze introniche non codificanti, il che consente la sua espressione anche in sistemi procariotici, altrimenti non in grado di eliminarle durante il processamento. Per questa caratteristica, nelle tecniche di ingegneria genetica, quando si vuole ottenere la sintesi di proteine eucariotiche in sistemi procariotici, si introducono nell'ospite vettori di espressione contenenti sequenze del cDNA del gene di interesse, e non del corrispondente DNA genomico. Il vantaggio di questo metodo, non sempre applicabile, \u00e8 la possibilit\u00e0 di sfruttare la velocit\u00e0 e l'economicit\u00e0 delle colture batteriche per ottenere la sintesi di proteine di organismi eucariotici pi\u00f9 complessi in grandi quantit\u00e0.\nIl cDNA viene utilizzato inoltre nella creazione di librerie a cDNA e di espressione, e per la produzione di sonde usate in esperimenti di ibridazione e blotting. Sequenze parziali di cDNA sono anche utilizzate come EST (expressed sequence tags) in microarray.\nRetrovirus.\nIl cDNA rappresenta un passaggio obbligato nella replicazione del patrimonio genetico dei retrovirus, o virus a RNA, che utilizzano la trascrittasi inversa per convertirlo in DNA e consentirne l'integrazione nel genoma della cellula ospite."}
{"id": "586578", "revid": "320578", "url": "https://it.wikipedia.org/wiki?curid=586578", "title": "Cronologia di Genova", "text": ""}
{"id": "586580", "revid": "64833", "url": "https://it.wikipedia.org/wiki?curid=586580", "title": "CDNA", "text": ""}
{"id": "586587", "revid": "1456895", "url": "https://it.wikipedia.org/wiki?curid=586587", "title": "Enrica", "text": "Origine e diffusione.\n\u00c8 la forma femminile di Enrico, che \u00e8 composto da \"haimi\" (\"casa\", \"patria\") e \"rickja\" (\"potente\") e significa \"potente in patria\".\nOnomastico.\nNessuna santa ha mai portato il nome Enrica; l'onomastico si pu\u00f2 festeggiare lo stesso giorno di Enrico oppure in memoria di una delle beate che portano il nome Enrichetta."}
{"id": "586588", "revid": "641883", "url": "https://it.wikipedia.org/wiki?curid=586588", "title": "Rend\u00e9szeti Biztons\u00e1gi Szolg\u00e1lat", "text": "Rend\u00e9szeti Biztons\u00e1gi Szolg\u00e1lat \u00e8 una struttura investigativa prima del Ministero dell'Interno Ungherese, poi del Ministero della Giustizia. Creata nel 2004 e sciolta nel 2008, questa struttura aveva la sola funzione di indagare sulla Polizia ungherese, sulle altre forza dell'ordine e sui loro componenti, svolgendo unicamente attivit\u00e0 di intelligence."}
{"id": "586590", "revid": "767487", "url": "https://it.wikipedia.org/wiki?curid=586590", "title": "Primary Domain", "text": "Primary Domain \u00e8 un album della band statunitense Miracle Workers, pubblicato nel 1989 dalla Glitterhouse. In questo album, il classico garage rock della band (\"Memory Lane\", \"69 Ways\", \"Ninety-Nine\") si incontra in alcuni episodi con il blues (\"Mary Jane\", \"Senor Amore Theme\"), e trova posto al suo interno anche la ballata \"Your Brown Eyes\"."}
{"id": "586593", "revid": "1776039", "url": "https://it.wikipedia.org/wiki?curid=586593", "title": "Costituzione del Pakistan", "text": "La Costituzione del Pakistan (\u0622\u0626\u06cc\u0646 \u067e\u0627\u06a9\u0633\u062a\u0627\u0646) \u00e8 la legge fondamentale che regola la vita politica e le istituzioni della Repubblica islamica del Pakistan.\nIl testo attualmente in vigore, promulgato nel 1973, prevedeva originariamente un ordinamento parlamentare per lo Stato, con il potere esecutivo riservato a un primo ministro, figura distinta da quella di presidente. Fu l'8\u00ba emendamento, nel 1988, a trasformare il Pakistan in una repubblica presidenziale, trasferendo nelle mani del presidente i poteri del primo ministro."}
{"id": "586595", "revid": "899609", "url": "https://it.wikipedia.org/wiki?curid=586595", "title": "Gioseffo Zarlino", "text": "Biografia.\nRicevette la sua prima educazione presso i frati francescani, nel cui ordine entr\u00f2 nel 1532. Dal 1536 fu cantore alla cattedrale di Chioggia e, dal 1539, anche organista; nello stesso anno divenne diacono.\nNel 1540 venne ordinato sacerdote e nel 1541 si rec\u00f2 a Venezia per studiare con Adrian Willaert, famoso maestro di cappella della Basilica di San Marco.\nNel 1565, dopo le dimissioni del successore di Willaert, Cipriano de Rore, divenne egli stesso maestro di cappella a San Marco, uno degli incarichi pi\u00f9 prestigiosi in ambito musicale all'epoca, che tenne per ben 25 anni fino alla morte. Studiarono con lui musicisti e teorici che diverranno celebri: Claudio Merulo, Vincenzo Galilei (padre di Galileo Galilei), Giovanni Maria Artusi, Giovanni Croce e Girolamo Diruta.\nOpere e influenze.\nLa sua fama principale \u00e8 dovuta alla sua attivit\u00e0 di teorico musicale. Egli codific\u00f2 la divisione dell'ottava in dodici parti che descrisse nel trattato \"Istituzioni Armoniche\". In quest'opera, pubblicata a Venezia nel 1558, Zarlino chiarisce come la musica sia innanzitutto un sapere o, meglio, una scienza fondata sulla quantificazione delle voci e dei suoni musicali. La definizione di musica come scienza esatta che si appoggia all'aritmetica era in pieno accordo con il fermento culturale rinascimentale nel quale viveva l'autore. Nel suo \"Dimonstrationi Harmoniche\" del 1571, Zarlino rivede il numero di modi per enfatizzare il Do nel modo Ionio, realizzando cos\u00ec un sistema basato su tonalit\u00e0 di scale maggiori e minori. I suoi lavori sulla teoria musicale, pubblicati per i tipi di Francesco Franceschi, raggiunsero tutta Europa alla fine del XVI secolo. Traduzioni e versioni con annotazioni erano molto comuni in Francia, Germania e Paesi Bassi, ove influenzarono la successiva generazione di musicisti che rappresentarono l'inizio della musica barocca.\nA lungo gli \u00e8 stata attribuita l'istituzione della nota Si nella scala, in realt\u00e0 precedentemente introdotta da Bartolomeo Ramis de Pareja nel 1482, utilizzando le iniziali del nome \"Sancte Johannes\".\nGioseffo Zarlino fu un compositore poco prolifico, tuttavia i suoi mottetti sono eleganti e dimostrano la maestria dello Zarlino nell'uso del contrappunto. Le sue composizioni utilizzano un linguaggio pi\u00f9 conservatore di quelle dei suoi contemporanei: nei suoi madrigali, evitava addirittura i tratti omofonici, del tutto comuni presso gli autori coevi, preferendo utilizzare tecniche prettamente polifoniche, come nei mottetti. I suoi lavori pubblicati fra il 1549 ed il 1567, includono 41 mottetti, molti dei quali a cinque e sei voci, e 13 lavori profani, di cui principalmente madrigali a quattro e cinque voci.\nZarlino fu il primo a scoprire la supremazia della triade sull'intervallo, il che significa pensare in modo armonico. Il suo sviluppo del temperamento naturale proviene da un'imperfezione degli intervalli musicali nel sistema pitagorico. Con questa correzione egli desiderava ridare la massima purezza al suono con un sistema di dodici toni."}
{"id": "586599", "revid": "767487", "url": "https://it.wikipedia.org/wiki?curid=586599", "title": "Peter Giles", "text": "Biografia.\nInizi.\nNato nel 1944 a Winton, sobborgo di Bournemouth, assieme al fratello fu educato alla musica classica dal padre violinista. Verso la met\u00e0 degli anni cinquanta i due si appassionarono di rock &amp; roll e jazz e si dedicarono alla musica. Ad inizio carriera suonarono nei gruppi Johnny King and The Raiders (1960 - 1961) e Dave Anthony and The Rebels (1961). Incisero i primi singoli, prodotti da Joe Meek e pubblicati dalla Oriole, con il gruppo The Dowlands Brothers &amp; The Soundtracks (1961 - 1963), la cui musica si ispirava agli Everly Brothers.\nDopo le brevi esperienze con le band The Sands (1963) e The Interns (1963), i fratelli Giles cercarono maggiore successo formando i Trendsetter Limited (1964 - 1966), con i quali pubblicarono altri singoli per la Parlophone, la stessa etichetta dei Beatles, e furono in tourn\u00e9e in Europa. Nel 1966 ribattezzarono il gruppo The Trend e l'anno successivo The Brain, sotto questo nome la loro musica abbracci\u00f2 le nuove tendenze dell'avanguardia di quel tempo, risultando pi\u00f9 vivace e satirica, influenzata da free jazz, rock psichedelico e atmosfere da music hall. Buona parte dei brani registrati dai Giles in queste band di inizio carriera furono pubblicati nel 2009 dalla Voiceprint nell'album \"The Giles Brothers 1962-1967\".\nCon il fratello, Robert Fripp e Ian McDonald.\nVerso la fine estate del 1967, con il fratello Michael e Robert Fripp form\u00f2 i Giles, Giles &amp; Fripp che nel 1968 realizzarono il loro unico album \"The Cheerful Insanity of Giles, Giles &amp; Fripp\", pubblicato dalla Deram. Malgrado il disco avesse venduto meno di copie, il gruppo rimase unito e vide l'entrata del poeta Pete Sinfield, del fiatista Ian McDonald e della sua compagna, l'ex cantante dei Fairport Convention Judy Dyble. La nuova formazione incise i brani \"She Is Loaded\", \"(Why Don't You Just) Drop In\" e \"I Talk to the Wind\"; questi ultimi due sarebbero stati in seguito pubblicati dai King Crimson.\nDopo alcune apparizioni televisive del gruppo, Fripp prese atto degli scarsi risultati ottenuti e inizi\u00f2 a comporre brani pi\u00f9 sperimentali. In questo periodo, Peter Giles si accorse di essere stanco di lavorare nell'ambiente musicale e lasci\u00f2 il gruppo, dedicandosi al lavoro di programmatore informatico. Brani registrati da Giles, Giles &amp; Fripp, molti dei quali inediti, sarebbero stati pubblicati nel 2001 negli album \"The Brondesbury Tapes\" e \"Metaphormosis\", rispettivamente dalla Voiceprint e dalla Tenth Planet.\nNel gennaio del 1969, Fripp, Sinfield, McDonald e Michael Giles formarono i King Crimson, con il bassista e cantante Greg Lake al posto di Peter. Dopo il primo album McDonald lasci\u00f2 il gruppo e, nei primi mesi del 1970, dopo che Lake annunci\u00f2 la sua fuoriuscita durante le incisioni del secondo album \"In the Wake of Poseidon\", Fripp scelse di continuare a registrare con Peter Giles al basso. Fu questa la sua unica collaborazione negli album dei King Crimson, con i quali apparve nella trasmissione Top of the Pops.\nSubito dopo i fratelli Giles lasciarono il gruppo e si unirono a McDonald per registrare \"McDonald and Giles\", pubblicato dalla Island nel gennaio 1971. Per diversi anni Peter Giles spar\u00ec dai maggiori circuiti musicali e torn\u00f2 sulle scene nel 2002, nella formazione della 21st Century Schizoid Band con il fratello, McDonald, e agli altri due ex King Crimson Mel Collins e Jakko Jakszyk. Il gruppo ripropose in diverse tourn\u00e9e il vecchio repertorio dei King Crimson e pubblic\u00f2 4 album dal vivo.\nCon la moglie e altre attivit\u00e0.\nDal 1989 Peter Giles ha continuato a suonare con il nome Aluna con Yasmine, che avrebbe in seguito sposato. A partire dal 2004 si \u00e8 inoltre distinto in atletica leggera nella categoria Master, gareggiando 5 volte con la maglia della nazionale inglese e vincendo alcuni titoli britannici di categoria sulle distanze tra i 1500 metri piani e la maratona."}
{"id": "586601", "revid": "2730", "url": "https://it.wikipedia.org/wiki?curid=586601", "title": "Scolacium", "text": "Scolacium, citt\u00e0 di Cassiodoro, detta anche Scylletium \u2013 in latino Scylacium, Scolatium, Scyllaceum, Scalacium, o Scylaeium (greco: , per Stefano di Bisanzio e Strabone, o , per Claudio Tolomeo) \u2013 e successivamente, Colonia Minervia Scolacium e Colonia Minervia Nervia Augusta Scolacium, \u00e8 un'antica citt\u00e0 costiera del Bruzio. Ebbe una storia millenaria attraverso greci, brettii, romani, bizantini, saraceni e normanni. Le sue rovine si trovano sulla costa ionica nel Golfo di Squillace a Roccelletta di Borgia (CZ) (ma anticamente e storicamente faceva parte di Squillace ed \u00e8 entrata a far parte del territorio di Borgia soltanto negli ultimi due secoli), tracce della citt\u00e0 si trovano anche nella localit\u00e0 Santa Maria del Mare in Caminia di Stalett\u00ec, ed altre ancora nei quartieri Lido e Germaneto di Catanzaro. La cittadina di Squillace deve il suo nome attuale all'antica Scolacium. Nel comune di Borgia \u00e8 situato un parco archeologico ormai completamente conurbato con i quartieri marinari di Catanzaro.\nStoria.\nLa colonia Minervia Scolacium rientra tra le fondazioni di Caio Gracco insieme con Taranto, Capua e Cartagine, nel sito dove probabilmente in epoca Magno Greca era situata la citt\u00e0 di Skylletion, a nord di Caulonia.\nIl centro greco \u00e8 nominato da Strabone ed ha un mito di fondazione collegato alle vicende della guerra di Troia: sarebbe stata fondata da Ulisse, naufragato in quella terra o dall'ateniese Menesteo durante il ritorno da Troia.\nStoricamente la fondazione di Skylletion si deve con ogni probabilit\u00e0 a Crotone, che si contendeva con Locri Epizefiri il controllo sull'attuale istmo di Catanzaro e dei traffici marittimi presenti in quel settore; il centro ebbe all'origine specificamente il carattere di presidio militare, presente dalla prima met\u00e0 del VI secolo a.C. \nSembra sia passata sotto il controllo dell'ethnos italico dei Brettii nel corso del IV secolo a.C. e che abbia conosciuto un periodo di decadenza dal III secolo a.C., fino alla fondazione della colonia romana ad opera di Gaio Sempronio Gracco.\nLa Scolacium romana ebbe vita prospera nei secoli seguenti e conobbe una fase di notevole sviluppo economico, urbanistico e architettonico in et\u00e0 Giulio-Claudia. Vi fu fondata una nuova colonia sotto Nerva, nel 96-98, col nome appunto di \"Colonia Minerva Nervia Augusta Scolacium\".\nIn et\u00e0 bizantina diede i natali a Cassiodoro (487-583), uno dei pi\u00f9 grandi autori della tarda romanit\u00e0 a cui si deve una messe di opere di carattere teologico ed enciclopedico. \nIl declino cominci\u00f2 con la guerra greco-gotica del VI secolo e le incursioni dei Saraceni dal 902 d.C., concludendosi con l'abbandono della citt\u00e0 nell'VIII secolo.\nGli abitanti, ripetendo una pratica comune in quell'epoca sul suolo italico, trasferirono il loro insediamento sulle alture circostanti, fondando altri insediamenti tra i quali quello sulla collina prospiciente l'attuale quartiere Santa Maria di Catanzaro.\nSuccessivamente questi centri provvisori furono riorganizzati in posizioni pi\u00f9 difendibili e le popolazioni insediate intorno allo Zarapotamo come quelle della collina prospiciente l'attuale quartiere S. Maria di Catanzaro contribuirono alla fondazione della nuova citt\u00e0 di Catanzaro.\nIl parco archeologico.\nIl Parco Archeologico di Scolacium si trova in localit\u00e0 Roccelletta di Borgia. Dell'abitato preromano rimangono pochi resti, a differenza dell'impianto romano e tardo-antico, di cui spiccano i monumenti principali quali il Foro, il teatro e l'anfiteatro (unico esempio di anfiteatro romano rinvenuto in Calabria).\nTra essi vanno segnalati inoltre gli avanzi delle strade lastricate, degli acquedotti, dei mausolei, di altri impianti sepolcrali, della basilica di epoca Normanna e di un impianto termale. Il teatro poggia sul pendio naturale della collina e poteva ospitare circa 5000 spettatori. Fu costruito nel corso del I secolo e fu dotato di una nuova scena in occasione della fondazione della colonia da parte di Nerva, in concomitanza con il notevole sviluppo monumentale della citt\u00e0 e con l'ampliamento dell'intero abitato; fu peraltro oggetto di numerosi rifacimenti successivi, fino al IV secolo. Dal teatro, da rilevare, proviene la maggior parte del materiale recuperato durante gli scavi, tra cui spiccano i pregevoli frammenti architettonici e gruppi scultorei. Poco distante dal teatro si trovano i resti dell'anfiteatro, la cui costruzione risale all'epoca dell'imperatore Nerva.\nAll'interno del parco \u00e8 presente inoltre un museo archeologico e un piccolo museo di archeologia industriale del XX secolo. \nEventi culturali.\nNel Parco ogni anno la provincia di Catanzaro organizza la manifestazione culturale \"Intersezioni\" esponendo opere di artisti internazionali.\n\"Intersezioni\" \u00e8 la grande rassegna di scultura curata dal direttore artistico del museo MARCA di Catanzaro Alberto Fiz che si svolge dal 2005, durante il periodo estivo.\nNell'antica colonia di Minervia Scolacium, tra la Basilica Normanna, il Foro, il Teatro Romano, tutti circondati da un uliveto tra i pi\u00f9 estesi del Mezzogiorno, la scultura entra in diretta relazione con la storia dando vita ad una mostra che assume caratteristiche esclusive, difficilmente paragonabili ad altre esperienze espositive. La ricerca plastica contemporanea compie un'azione rigeneratrice destinata a creare una trasformazione profonda nella percezione dello spazio e del tempo motivando un inedito processo formativo. Dal 2005 al 2010 hanno preso parte a Intersezioni Stephan Balkenhol, Tony Cragg, Wim Delvoye, Jan Fabre, Antony Gormley, Dennis Oppenheim, Mimmo Paladino, Michelangelo Pistoletto e Marc Quinn. Nel 2010 Pistoletto ha creato \"Il DNA del Terzo Paradiso\" proponendo la trascrizione genetica dell'arte."}
{"id": "586604", "revid": "124123", "url": "https://it.wikipedia.org/wiki?curid=586604", "title": "Antonio Locaso", "text": "Biografia.\nDella sua giovinezza si sa solo che \u00e8 originario della Basilicata. Il soprannome deriva dal fatto che faceva il capraio ed era basso di statura. Il 15 gennaio 1863, ad appena 22 anni, fu catturato nelle campagne di Castellaneta dalla cavalleria della Guardia Nazionale, che nello stesso paese contava ben 2 compagnie comandate da Mauro Perrone. Al momento della cattura era in compagnia di un altro componente della sua banda, un certo Marino Todisco, con il quale era dedito alla rapina ed al saccheggio del territorio.\nLa cattura fu effettuata grazie alla collaborazione di un suo amico che, da informatore delle forze dell'ordine, gli regal\u00f2 una bottiglia di vino drogato che bevve insieme al Todisco. Mentre i due riposavano, per effetto delle droghe contenute nel vino, giunse la cavalleria. Todisco riusc\u00ec a scappare (forse perch\u00e9 aveva bevuto meno), mentre lui cadde da cavallo e si nascose nella macchia. Locaso fu individuato a causa del latrare di un cagnolino che si trovava nei pressi del cespuglio.\nAntonio Locaso fu catturato, condotto in citt\u00e0 e custodito nel Seminario. Il 17 gennaio, alla presenza del popolo, fu fucilato presso il monumento del Calvario, ed il suo corpo esposto per due giorni in piazza Vittorio Emanuele."}
{"id": "586605", "revid": "486946", "url": "https://it.wikipedia.org/wiki?curid=586605", "title": "De mayerne", "text": ""}
{"id": "586616", "revid": "7336", "url": "https://it.wikipedia.org/wiki?curid=586616", "title": "Mixare", "text": ""}
{"id": "586619", "revid": "228587", "url": "https://it.wikipedia.org/wiki?curid=586619", "title": "Rome", "text": ""}
{"id": "586621", "revid": "1318658", "url": "https://it.wikipedia.org/wiki?curid=586621", "title": "Sem (Bibbia)", "text": "Sem (in ebraico \u05e9\u05b5\u05c1\u05dd) \u00e8 uno dei tre figli di No\u00e8 citati nella Bibbia, nacque quando suo padre aveva ben cinquecento anni, cio\u00e8 cento anni prima del diluvio universale. Visse seicento anni e vide i suoi discendenti fino alla nona generazione, cio\u00e8 fino ad Abramo, il quale mor\u00ec trentacinque anni prima di Sem. Alcuni ebrei lo identificano anche con Melchisedec, il Re di Salem (che si ritene fosse l'odierna Gerusalemme). Da Sem derivano tutti i popoli semitici.\nI figli di Sem furono, oltre agli altri: Elam, Assur, Arpacsad, Lud e Aram. I suoi discendenti si stanziarono principalmente nel continente asiatico.\nIl nome.\nIl nome di Sem deriva probabilmente dall'ebraico \"Shem\", che vuol dire \"nome\", e pu\u00f2 darsi si tratti di una radice associata a qualche aggettivo (es. \"nome glorioso\", ecc.).\nAlbero genealogico.\nSem\u00ecti \u00e8 il nome dato ai discendenti di Sem, figlio di Noah. La sua genealogia \u00e8 descritta in Genesi 10.\nGenesi 25:2-4 fa anche menzione della progenie di Jokshan (Sheb\u00e0 e Ded\u00e0n; it. Saba e Dedan). I figli di Ded\u00e0n furono: Asshurim, Letushim, Leummim. I figli di Midian, fratello di Jokshan, furono: Ephah, Epher, Hanoch, Abida, e Eldaah (Efa, Efer, Enoch, Abida ed Eldaa).\nVoci correlate.\nAnche:"}
{"id": "586631", "revid": "37401", "url": "https://it.wikipedia.org/wiki?curid=586631", "title": "Chedorlaomer", "text": "Chedorlaomer \u00e8 un personaggio biblico. Stando alla \"Bibbia\", fu re dell'Elam ai tempi del patriarca Abramo.\nAnd\u00f2 in guerra contro Bera, re di Sodoma, Birsa, re di Gomorra, Sineab, re di Adma, Semeber, re di Zeboim e contro il re di Bela. Dopo essere stati assoggettati a lui per dodici anni, questi Re si ribellarono. Infine venne ucciso dal patriarca Abramo.\nChedorlaomer, prima che Abramo giungesse nella Terra Promessa nel 1943 a.C., aveva esteso il suo potere verso Ovest fino ai confini dell'Egitto. Dopo 12 anni di servit\u00f9, 5 re presso l'estremit\u00e0 Sud del Mar Morto si erano ribellati contro il loro signore orientale. Nel 14\u00ba anno, Chedorlaomer e 3 re alleati, Amrafel re di Sinar, Arioc re di Ellasar e Tidal re di Goim, si spinsero a Ovest per soffocare la rivolta. Partendo da Nord, e avanzando verso Sud, distrussero tutte le citt\u00e0 lungo le vie carovaniere a Est del Giordano e a Sud del Mar Morto, nella zona occupata in seguito dagli amalechiti. Fu poi facile mettere in fuga i 5 re promotori dell'insurrezione.\nAnche Lot, nipote di Abramo, che abitava nelle vicinanze, fu preso prigioniero da Chedorlaomer. Abramo, saputolo, part\u00ec subito all'inseguimento con 318 servitori armati. A Dan sorpresero le preponderanti forze nemiche e, riuscendo a respingerle fino a Oba, a Nord di Damasco, liberarono i suoi beni.\nIl nome Chedorlaomer come tale non si trova nelle liste degli antichi sarrem dell'Elam ma \u00e8 riconosciuto come un nome elamita. Kudur, possibile variante di Chedor, compare in molti nomi composti, mentre Lagamar, abbastanza simile a Laomer, era una divinit\u00e0 elamita."}
{"id": "586635", "revid": "767487", "url": "https://it.wikipedia.org/wiki?curid=586635", "title": "Moxie's Revenge", "text": "Moxie's Revenge \u00e8 un album compilation della band statunitense dei Miracle Workers, pubblicato nel 1990 dalla casa discografica Skyclad. Raccoglie le prime registrazioni della band del periodo intorno al 1983, oltre a b-side ed anche alcuni inediti."}
{"id": "586641", "revid": "1566286", "url": "https://it.wikipedia.org/wiki?curid=586641", "title": "Marl\u00e8ne Jobert", "text": "Fin dalle prime apparizioni sullo schermo, i corti capelli di colore rosso e le efelidi sul viso sono i suoi tratti caratteristici. Il personaggio che interpreta \u00e8 spesso quello di una donna dall'apparenza fragile e timorosa che, a confronto con partner maschili dinamici e particolarmente virili, si lascia andare a azioni di insospettabile coraggio.\nHa vinto un David speciale per i film \"L'uomo venuto dalla pioggia\" (1970) e \"Ultimo domicilio conosciuto\" (1970).\nBiografia.\nNata ad Algeri da una famiglia ebraica sefardita, suo padre Charles Jobert era un militare di carriera nell'aviazione, la madre si chiamava Andr\u00e9e Azoulay.\nMarl\u00e8ne Jobert studia all'Accademia d'arte drammatica di Digione, come un'altra giovane attrice che esordisce negli stessi anni, Claude Jade, e frequenta contemporaneamente la scuola di Belle arti. Trasferitasi a Parigi, continua gli studi al Conservatorio mantenendosi con l'attivit\u00e0 di fotomodella e comparsa cinematografica. Debutta in teatro nel 1963, dove reciter\u00e0 anche con Yves Montand; previa qualche apparizione in televisione, arriva al cinema nel 1966. Il suo debutto avviene con un film d'autore che ha l'ambizione di offrire un'immagine dei giovani del decennio: in \"Il maschio e la femmina\" di Jean-Luc Godard, Marl\u00e8ne Jobert interpreta infatti il ruolo di \u00c9lisabeth, coinquilina e amica della protagonista femminile Chantal Goya.\nIl primo ruolo che la fa conoscere al grande pubblico \u00e8 nel film \"Non bisogna scambiare i ragazzi del buon Dio per delle anatre selvatiche\" (1968), lungometraggio d'esordio del regista francese Michel Audiard, una commedia nella quale Jobert \u00e8 la protagonista femminile, una giovane divorata dall'ambizione che si muove nell'ambiente della malavita. Sar\u00e0 protagonista anche di due fortunati film gialli, \"Ultimo domicilio conosciuto\" (1970) di Jos\u00e9 Giovanni, in cui avr\u00e0 come \"partner\" Lino Ventura, e soprattutto \"L'uomo venuto dalla pioggia\" (1970) di Ren\u00e9 Cl\u00e9ment, a fianco di Charles Bronson.\nHa posato nuda per un servizio apparso sul numero di novembre 1978 della rivista \"Playmen\". Nel decennio seguente fonda una propria societ\u00e0 di produzione, la MJ, che interviene anche a finanziare i film in cui recita, e nella seconda met\u00e0 degli anni Ottanta intraprende la carriera di interprete discografica incidendo canzoni d'amore, canzoncine per bambini (l'album \"C\u00e2linoux de loups\") e anche poesie d'autore (\"Marl\u00e8ne Jobert dit Pr\u00e9vert\").\nL'ultima apparizione sul grande schermo risale al 1989 nel film \"Les cigognes n'en font qu'a leur t\u00eate\", mentre l'ultimo ruolo da protagonista in televisione risale agli anni Novanta, nella serie \"Avocat d'office\". Negli ultimi anni ha prestato la voce a audiolibri per bambini ed \u00e8 autrice di una serie di libri concepiti per fare amare la musica ai pi\u00f9 piccoli, dedicati a Bach, Beethoven, Chopin, Vivaldi, Mozart e alla musica tradizionale cinese.\nNel 2007 Marl\u00e8ne Jobert riceve il Premio C\u00e9sar onorario dell'Acad\u00e9mie des arts et t\u00e9chniques du Cin\u00e9ma. Sua figlia, Eva Green, avuta dal dentista svedese Walter Green insieme alla gemella Joy, \u00e8 a sua volta attrice."}
{"id": "586655", "revid": "1957733", "url": "https://it.wikipedia.org/wiki?curid=586655", "title": "Siderurgia", "text": "Con il termine siderurgia si indica un settore specifico della metallurgia, che riguarda la tecnica relativa al trattamento dei minerali ad alto contenuto di ferro allo scopo di ottenere ferro o diversi tipi di leghe contenenti ferro, tra cui l'acciaio, la ghisa e gli acciai legati.\nIl processo di trasformazione del minerale ferroso inizia subito dopo la sua estrazione nella miniera.\nIl ferro \u00e8 un elemento chimico particolarmente reattivo, per cui in natura si trova in genere sotto forma di ossidi (ematite e magnetite), idrossidi (limonite), carbonati (siderite), silicati e solfuri.\nI minerali ferrosi, oltre ai composti suddetti, contengono delle impurezze di vario tipo, che sono chiamate con il nome di ganga.\nParte della ganga pu\u00f2 essere separata prima che il minerale ferroso sia inviato al processo siderurgico vero e proprio, tramite \"separazione per differenza di densit\u00e0\" oppure tramite \"magnetizzazione\".\nProduzione dell'acciaio.\nL'acciaio, che \u00e8 una lega di ferro e carbonio viene prodotto in due fasi col ciclo integrale o in una fase col ciclo forno ad arco elettrico. Gli impianti con altoforno creano maggiori difficolt\u00e0 a livello ambientale, per fumi ed emissione di gas nocivi nonostante l'impegno profuso per costruire sistemi di captazione sofisticati.\nCiclo integrale.\nIl ciclo integrale prevede le fasi:\nProduzione della ghisa.\nL'altoforno \u00e8 caricato con strati di minerale, calcare e coke. La carica solida discende e avviene la riduzione prima indiretta, grazie al \"vento\", gas riducente a base di CO, e poi diretta, grazie al C. La ganga, il calcare e il ferro si raccolgono nel crogiolo in due strati. Si giunge cos\u00ec alla ghisa madre di prima fusione (G.M.P.F.), che contiene C = 5%, Si &lt; 3,5%, Mn &lt; 2,5%, P &lt; 1,5%, S &lt; 0,1%.\nI minerali pi\u00f9 sfruttati sono gli \"ossidi\" (magnetite Fe3O4 ed ematite Fe2O3).\nIl coke metallurgico fornisce l'energia per la riduzione degli ossidi di Fe, il C per la riduzione diretta e il CO per la indiretta.\nIl calcare rende fusibile la ganga, generalmente silicea, a una T di poco superiore a quella del metallo.\nDalla ghisa all'acciaio.\nDalla ghisa vengono allontanate le impurit\u00e0 di carbonio (da pi\u00f9 del 4% a circa 1%), fosforo, silicio, manganese e zolfo per ottenere l'acciaio. Questo processo si pu\u00f2 fare con varie tecnologie:\nDi questi oggi l'unico di importanza industriale \u00e8 il processo LD.\nProcessi alternativi: fusione diretta.\nA fine XX secolo inizio XXI secolo hanno cominciato a essere sviluppate tecnologie a minor impatto ambientale: che non usassero coke e che eliminassero la fase di sinterizzazione del minerale.\nSono state sviluppate diverse tecnologie di riduzione/fusione diretta in cui il minerale viene ridotto senza fusione con gas riducenti e inviato a un forno di fusione con carbon fossile e ossigeno. Nel forno si sviluppano i gas riducenti che vengono usati per ridurre altro minerale.\nCiclo del rottame.\nIl ciclo del rottame o ciclo forno elettrico prevede che:\nL'organizzazione produttiva prevede che il forno raggiunga rapidamente la fusione del rottame, l'acciaio grezzo venga scaricato svuotando il forno, la finitura del processo per arrivare alle analisi volute siano realizzate in un secondo impianto denominato \"ladle furnace\" o \"siviera forno\", ossia una sorta di contenitore di acciaio rivestito di apposito refrattario, dentro al quale si raggiungono le necessarie temperature sempre con l'uso di energia elettrica (trasformatore ed elettrodi) e l'aggiunta delle ferroleghe previste.\nIl forno elettrico nella fusione usa l'energia elettrica scaricata al suo interno tramite elettrodi di grandi dimensioni in carbonio (diametro di 600\u2013900\u00a0mm) e l'energia chimica grazie all'insufflazione di ossigeno, metano, calce in polvere e carbone impalpabile.\nQuesti composti sono in grado di aumentare la temperatura interna al forno in breve tempo, aumentando la flessibilit\u00e0 del sistema.\nUn ruolo molto importante \u00e8 dato dal rivestimento refrattario interno a base di magnesite-carbonio a diverse analisi a seconda delle zone, quindi delle diverse sollecitazioni. Il tema del refrattario \u00e8 complesso ed ha avuto uno sviluppo significativo, in particolare a partire dalla fine degli anni settanta quando sono stati testati in forno elettrico i mattoni refrattari a base di magnesite e grafite miscelati insieme con un processo produttivo innovativo.\nTutti gli acciai speciali e parte di quelli di massa nascono dal ciclo da rottame. La creazione avviene nel forno elettrico ad arco (FEA) trifase rivestito di materiale refrattario. La tensione elettrica fa scoccare un arco fra i 3 elettrodi di grafite e il metallo, che fonde per irraggiamento ed effetto Joule e si porta a 1500\u00a0\u00b0C circa.\nSuccessivamente, se l'acciaio \u00e8 di massa, nello stesso FEA \u00e8 insufflato ossigeno per ottenere la decarburazione e la defosforazione. Tale O provoca anche l'ossidazione di parte del Fe, che finisce nella scoria o rimane nel bagno come FeO; si aggiungono allora Si e Al, pi\u00f9 affini per l'ossigeno rispetto al Fe, nella fase detta \"calmaggio\" (evita la rimonta di acciaio trascinato dalle bolle di CO). Mn e Ca aiutano la desolforazione.\nSe invece l'acciaio \u00e8 speciale, per esempio ad alto cromo (soprattutto inossidabile), il bagno \u00e8 trasferito dal FEA al convertitore AOD (argon oxygen decarburation): questi gas riducono l'ossidazione del cromo. Come l'LD, pure l'AOD a volte deve essere raffreddato (reazioni esotermiche). Seguono il calmaggio e la desolforazione.\nGli impianti dotati di forno elettrico (in gergo internazionale EAF) di uso molto vasto e prevalenti a livello mondiale, dispongono di minore personale e possono essere fermati senza problemi tecnici in ogni momento per manutenzioni generali, riduzione di produzione, feste nazionali, ecc.\nColaggio.\nIl colaggio in lingottiera \u00e8 necessario per manufatti di notevoli dimensioni, ottenibili per fucinatura di lingotti. Se l'acciaio contiene oltre il 0,10% di C, \u00e8 usata la materozza per mantenere liquida la sommit\u00e0 del lingotto, dove cos\u00ec si forma la cavit\u00e0 di ritiro. Se l'acciaio \u00e8 \"extradolce\" (C &lt; 0,10%), non si effettua il calmaggio e le bolle di CO compensano il ritiro: la materozza non serve.\nNel colaggio in continuo il bagno passa da un bacino in refrattario a una lingottiera, quindi a zone di raffreddamento e infine a una cesoia. Si ricavano la billetta (lato &lt; 160\u00a0mm), il blumo (lato &gt; 160\u00a0mm), la bramma (per lamiere o coils).\nIl colaggio in forma \u00e8 conveniente per pezzi complessi o in grande serie.\nL'acciaio viene, in seguito alla fusione, colato (ad esempio in lingottiera o colata continua) e quindi pu\u00f2 essere forgiato o laminato.\nTrattamenti termici.\nDiversi trattamenti termici e termochimici sono imposti al metallo per modificarne le caratteristiche resistive o di lavorabilit\u00e0. Molti metalli hanno infatti diverse varianti allotropiche in funzione della temperatura: tra questi il ferro passa dalla struttura c.c.c del ferro \u03b1 a quella c.f.c del ferro \u03b3 per poi, aumentata ulteriormente la temperatura, presentare nuovamente struttura c.c.c con il ferro \u03b4.\nLa struttura cristallina di un acciaio pu\u00f2 variare sensibilmente se, una volta scaldato al di sopra della temperatura di austenitizzazione, esso \u00e8 portato, con una certa velocit\u00e0 di raffreddamento, ad una temperatura inferiore. A seconda delle modalit\u00e0 di raffreddamento, potr\u00e0 formarsi perlite (l'eutettoide lamellare ferrite-cementite), bainite e martensite. \u00c8 la curva di Bain a descrivere la trasformazione isoterma dell'austenite.\nLe leghe metalliche ferro-carbonio, cio\u00e8 gli acciai (la percentuale di C \u00e8 inferiore al 2,06%) e le ghise, sono importantissime per la metallurgia, ma altrettanto lo sono i loro trattamenti termici come ricottura, normalizzazione, tempra, rinvenimento, che causano modifiche sostanziali alle loro caratteristiche meccaniche.\nIn particolar modo la tempra vuole ottenere, raffreddando il metallo con una velocit\u00e0 al di sopra di un limite critico, una particolarissima struttura cristallina nota come martensite. La tempra tradizionale, che dona al metallo una grandissima durezza e resistenza a trazione a discapito di resilienza e tenacit\u00e0, determina forti tensioni tra cuore e superficie del metallo. Nella bonifica la tempra \u00e8 subito seguita dal rinvenimento che modifica la martensite e riduce le tensioni.\nAl contrario con il recupero che \u00e8 il primo stadio della rimozione degli effetti dell'incrudimento, e si verifica all'aumentare della temperatura quando un metallo deformato a freddo viene lentamente riscaldato, vengono rilasciati gli sforzi interni ed ha luogo un riassetto delle dislocazioni in configurazioni a pi\u00f9 bassa energia.\nTrattamenti termochimici.\nSfruttando la diffusione solida, i trattamenti termochimici particolarmente usati sono la cementazione (che sfrutta il carbonio) e la nitrurazione (che sfrutta l'azoto). Entrambi hanno come obiettivo una superficie dura e un cuore tenace e lavorabile. Perch\u00e9 il C possa diffondersi nell'acciaio, \u00e8 indispensabile trovarsi all'interno del campo \u03b3: dopo la cementazione si ricorre ad una caratteristica doppia tempra (o in alternativa ad una tempra diretta o indiretta). La nitrurazione \u00e8 pi\u00f9 costosa, avviene a temperature pi\u00f9 basse ma garantisce al metallo una maggiore durezza superficiale bench\u00e9 la diffusione dell'azoto all'interno del pezzo avvenga per uno spessore pi\u00f9 piccolo di quello del carbonio. Un pezzo nitrurato pu\u00f2 essere usato cos\u00ec come \u00e8, poich\u00e9, data la bassa temperatura, il pezzo trattato non ha subito deformazioni, quindi la nitrurazione di solito viene fatta a fine ciclo di lavorazione.\nProdotti semilavorati.\nI prodotti semilavorati ottenuti durante l'operazione di colata si distinguono per la loro forma e le loro dimensioni. Tra questi abbiamo:\nLa bramma e la billetta sono dei semilavorati detti \"semipiatti\".\nProdotti finiti.\nTramite successive lavorazioni, questi prodotti semilavorati sono poi trasformati in prodotti finiti (tra cui travi, lamiere e tubi).\nProduzione del ferro per riduzione diretta.\nIl processo di produzione del ferro per riduzione diretta (DR) consente di ottenere ferro metallico (DRI) dal minerale senza fusione.\nEsistono cinque processi di produzione del ferro per riduzione diretta di cui uno impiega il gas naturale e gli altri il carbone. Quello che utilizza il gas naturale \u00e8 di gran lunga il pi\u00f9 impiegato.\nIl ferro prodotto \u00e8 per la maggior parte usato come metallo di buona qualit\u00e0 nella produzione dell'acciaio con fornaci ad arco elettrico, pu\u00f2 essere prodotto in \"pellets\" o in \"briquettes\" (hot briquetted iron, HBI)."}
{"id": "586661", "revid": "767487", "url": "https://it.wikipedia.org/wiki?curid=586661", "title": "Overdose (Miracle Workers)", "text": "Overdose \u00e8 un disco della band garage rock statunitense dei Miracle Workers, pubblicato nel 1988 dalla casa discografica Glitterhouse. Il disco risulta molto differente rispetto al precedente album in studio, \"Inside Out\", soprattutto perch\u00e9 si sente la mancanza della tastiera (il tastierista Danny Demiankow lasci\u00f2 la band nel 1986), e quindi i suoni risultano pi\u00f9 aggressivi e ruvidi rispetto appunto alle produzioni precedenti. Il garage rock degli inizi, pi\u00f9 vicino agli anni sessanta, viene in questo disco sostituito dal proto-punk di gruppi come Stooges (della quale troviamo le cover di \"Little Doll\" e \"Dirt\"), MC5 (\"Rock'n Roll Revolution In The Streets Pt. 2\" ne \u00e8 un esempio), e dei Flamin' Groovies (di questi ultimi troviamo la cover di \"Teenage Head\"). La versione in vinile contiene i primi dieci pezzi, i pezzi successivi sono presenti solo nella versione CD."}
{"id": "586664", "revid": "91420408", "url": "https://it.wikipedia.org/wiki?curid=586664", "title": "Ken Done", "text": "\u00c8 specializzato in immagini del paesaggio australiano, messe in commercio sotto il marchio \"Done Design\" come decorazioni per linee d'abbigliamento e prodotti per la casa."}
{"id": "586665", "revid": "1603714", "url": "https://it.wikipedia.org/wiki?curid=586665", "title": "Antonio Stom", "text": "Biografia.\nAntonio Stom, discendente da una famiglia di pittori originaria della Val Gardena e che aveva operato a Venezia nel Seicento, fu pittore di paesaggi, di vedute, di battaglie, di quadri di fantasia e di capricci, espressi in uno stile sciolto e luminoso, che potrebbe essere stato tenuto presente nella formazione del pittore Gianantonio Guardi. Gli altri pittori della stessa famiglia sono stati: Giovanni, Giuseppe e Matteo di cui conosciamo la firma su una tela con una battaglia conservata ai Musei civici agli Eremitani di Padova.\nFu un grande compositore di scene storiche, un evocatore di avvenimenti, di cerimonie, di fatti memorabili. Con vivace tocco e composizione prospettica di ampio respiro, mostra anche sensibilit\u00e0 al gusto della \"macchietta\", avvicinandosi in questo al genere di pittura di Luca Carlevarijs."}
{"id": "586666", "revid": "4590070", "url": "https://it.wikipedia.org/wiki?curid=586666", "title": "Sir Russell Drysdale", "text": ""}
{"id": "586667", "revid": "74801", "url": "https://it.wikipedia.org/wiki?curid=586667", "title": "Russell Drysdale", "text": "Vinse il prestigioso Premio Wynne per la pittura paesaggistica nel 1947; ha rappresentato l'Australia alla Biennale di Venezia nel 1954."}
{"id": "586672", "revid": "1632387", "url": "https://it.wikipedia.org/wiki?curid=586672", "title": "Evergrey", "text": "Gli Evergrey sono una band progressive/power metal formata a G\u00f6teborg, Svezia. La band \u00e8 stata fondata nel 1996 da Tom S. Englund e il loro album di debutto \u00e8 \"The Dark Discovery\" pubblicato nel 1998.\nEventi recenti.\nGli Evergrey hanno pubblicato nel settembre 2008 il loro settimo album studio, intitolato \"Torn\". Dopo le dimissioni del vecchio bassista, gli Evergrey hanno ingaggiato l'ex-Stratovarius Jari Kainulainen. Le 20000 copie dell'edizione limitata contenenti la bonus track \"Caught In a Lie\" sono state vendute in poche settimane.\nL'8 maggio 2010, attraverso un comunicato del frontman Tom S. Englund, viene annunciata l'uscita dal gruppo di Dahnage, Ekdahl e Kainulainen rispettivamente chitarrista, batterista e bassista, e contemporaneamente la loro sostituzione con Marcus Jidell (chitarra, ex Royal Hunt), Johan Niemann (basso, ex Therion) e Hannes Van Dahl (batteria).\nTematiche.\nLe tematiche degli Evergrey sono tipicamente cupe. Oltre al tema della morte e della solitudine, vi sono spesso riferimenti a paranoia, alienazione (\"In Search of Truth\") e un intero album basato sul tema del controllo intellettuale sugli ignoranti ad opera dei carismatici leader religiosi (\"The Inner Circle\"). \"Recreation Day\" \u00e8 un album che tratta diverse questioni; variando dalla paura della morte, il lutto, e il dolore in generale. Attimi che contribuiscono ad un forte concetto di ri-creazione di se stessi. Tali idee sono esplorate da diversi punti di vista, dalla meditazione del suicidio (\"As I Lie Bleeding\"), lutto dopo un funerale (\"I'm Sorry\" cover di Dilba Demirbag's) e la gente che muore guardando indietro sui loro \"imperdonabili\" peccati (\"Unforgivable\"). \"Unforgivable\" \u00e8 utilizzato anche come catalizzatore per il successivo album, (\"The Inner Circle\"), che si \u00e8 occupato degli stessi due problemi descritti nella canzone: la religione e gli abusi sui minori."}
{"id": "586673", "revid": "1318658", "url": "https://it.wikipedia.org/wiki?curid=586673", "title": "Moto dei corpi di massa variabile", "text": "La dinamica dei corpi di massa variabile \u00e8 un caso particolare di dinamica dei sistemi. Nel caso in questione, si tratta di studiare il moto di un corpo la cui massa varia a causa di una \"perdita\" o \"acquisizione\" di nuova massa. L'esempio pi\u00f9 importante sono i mezzi a reazione (aerei, razzi, missili, astronavi).\nL'equazione di Mescerskij.\nPer ricavare l'equazione del moto di un punto materiale a massa variabile, consideriamo il moto di un missile.\nIl principio di funzionamento di un motore a reazione \u00e8 semplice: il missile espelle una sostanza, quasi sempre gas, a cui viene impressa grande velocit\u00e0. Il missile esercita grande forza sul gas, che a sua volta esercita sul missile una forza uguale in modulo ma opposta in verso (Terzo principio di Newton). Se le forze esterne sono trascurabili, missile e gas di scarico costituiscono un \"sistema isolato\" la cui quantit\u00e0 di moto \u00e8 costante nel tempo. Tuttavia \u00e8 utile considerare il caso generale in cui agiscono forze esterne quali la gravit\u00e0 e l'attrito viscoso.\nSiano m(t) e v(t) la massa e la velocit\u00e0 del missile all'istante t; la quantit\u00e0 di moto \u00e8 uguale a mv. Trascorso l'intervallo di tempo dt, massa e velocit\u00e0 avranno incrementi pari a dm (negativo) e dv. Quindi la quantit\u00e0 di moto del missile diventa\nVa inoltre considerata la quantit\u00e0 di moto del gas di scarico prodotto nel tempo dt. Essa \u00e8 uguale a \ndove compaiono la massa del gas prodotto in dt e la sua velocit\u00e0.\nSommando le due espressioni, troviamo la quantit\u00e0 di moto totale del sistema; sottraendo poi la quantit\u00e0 di moto all'istante t, ovvero mv, otteniamo l'incremento di quantit\u00e0 di moto nel tempo dt. Per il teorema dell'impulso questo incremento \u00e8 uguale a Fdt, dove F \u00e8 la somma geometrica delle forze applicate al missile. In definitiva,\ntrascurando il prodotto formula_11 perch\u00e9 infinitesimo di ordine superiore. Allora si ha \ncon dm + dformula_13 = 0 (la massa totale deve conservarsi); inoltre possiamo introdurre la velocit\u00e0 relativa del gas rispetto al missile, formula_14 (\"velocit\u00e0 del getto di gas\"). Tenendo contro di queste osservazioni si ottiene\nFacciamo tendere a zero dt, dm e dv per calcolare le derivate formula_16 e formula_17. \nDividendo l'espressione precedente per dt, si trova l'equazione di Mescerskij o equazione del moto di un punto di massa variabile:\nIl secondo addendo del primo termine si pu\u00f2 interpretare come la \"forza di reazione\" del missile sul gas di scarico. \nEquazione di Tsiolkovsky in meccanica classica.\nSe le forze esterne sono trascurabili, a partire dall'equazione \nsi perviene all'equazione di Tsiolkovsky per il moto non relativistico: se la massa iniziale del missile \u00e8 formula_20 e la sua velocit\u00e0 iniziale \u00e8 nulla, vale la relazione\nIl rapporto formula_22 si pu\u00f2 interpretare approssimativamente come il rapporto tra la riserva di carburante necessaria a compiere un tragitto e la massa del mezzo, supponendo che il gas sia terminato alla fine del viaggio e che la massa del carburante sia molto maggiore rispetto a quella del mezzo.\nEquazione di Tsiolkovsky in meccanica relativistica.\nLa formula precedente \u00e8 valida nel caso di velocit\u00e0 piccole rispetto a quella della luce, ma \u00e8 possibile generalizzarla nel caso del moto relativistico (la massa aumenta all'aumentare della velocit\u00e0): risulta\ndove formula_24. \nVoli interplanetari.\nI missili con propulsione a base di carburanti chimici presentano dei limiti; proviamo a calcolare che massa dovrebbe avere un'astronave di questo tipo per poter effettuare voli interplanetari. La velocit\u00e0 minima che essa deve avere per uscire dalla zona di azione del campo di gravit\u00e0 terrestre\u00a0\u2013la seconda velocit\u00e0 cosmica \u2013 \u00e8 circa 11.2\u00a0km/s. Ad esempio \u00e8 la velocit\u00e0 minima per raggiungere la Luna. La velocit\u00e0 necessaria ad uscire dal sistema solare \u00e8 detta terza velocit\u00e0 cosmica, ed il suo valore minimo corrisponde alla direzione di lancio tangente all'orbita terrestre: questa \u00e8 uguale a circa 16.7\u00a0km/s. Tale \u00e8 la velocit\u00e0 \u00e8 necessaria per i voli interplanetari. \nNei moderni motori a reazione si possono raggiungere velocit\u00e0 del getto di gas di alcuni km/s; sia ad esempio formula_25 4\u00a0km/s (caso non relativistico). Per raggiungere la seconda velocit\u00e0 cosmica il rapporto formula_26 deve essere pari a \ne per la terza \nTuttavia \u00e8 ovvio che l'astronave deve avere il carburante necessario per l'andata e il ritorno; se il pianeta da raggiungere ha dimensioni e massa simili a quelle della Terra, la riserva di carburante deve essere non circa 60, bens\u00ec 60 x 60 = 3600 volte maggiore della massa della nave. Un volo del genere \u00e8 possibile, anche se difficoltoso.\nVoli interstellari.\nPer voli interstellari i carburanti chimici sono inutilizzabili. Anzitutto si dimostra in fisica molecolare che la velocit\u00e0 di un getto di gas \u00e8 proporzionale a formula_29 dove T \u00e8 la temperatura e p \u00e8 il peso molecolare. \nSupponiamo quindi di utilizzare idrogeno atomico, la sostanza pi\u00f9 leggera (p=1); per arrivare a una velocit\u00e0 del getto di 10\u00a0km/s, la sua temperatura dovrebbe arrivare a 5000\u00a0\u00b0C. Una tale velocit\u00e0 non \u00e8 quindi raggiungibile con il solo uso di carburanti chimici. Ma anche se fosse possibile, bisogna considerare che la stella pi\u00f9 vicina dista 4 anni-luce. Se non vogliamo impiegare secoli a raggiungerla, \u00e8 chiaro che dovremo viaggiare a una velocit\u00e0 non troppo inferiore a quella della luce: la formula da usare in questo caso \u00e8 l'equazione di Tsiolkovsky relativistica. \nPoniamo ad esempio formula_30 = 0.1 e formula_31 = 10\u00a0km/s. Allora il rapporto formula_26 deve essere (si ricorda che c \u00e8 circa uguale a 300\u00a0000\u00a0km/s)\nche \u00e8 un valore incommensurabile: se la nave avesse una massa propria di 20 tonnellate, la massa iniziale totale dovrebbe essere 3.58 x formula_34 tonnellate, cio\u00e8 circa formula_35 volte la massa della nostra Galassia."}
{"id": "586674", "revid": "767487", "url": "https://it.wikipedia.org/wiki?curid=586674", "title": "1000 Micrograms of the Miracle Workers", "text": "1000 Micrograms of the Miracle Workers \u00e8 un EP della band garage rock statunitense dei Miracle Workers, pubblicato nel 1984 dalla Sounds Interestings Records. Dopo l'esordio del 1983 con l'EP \"Miracle Workers\", la band continua anche in questo lavoro la ripresa dei suoni tipicamente anni sessanta di band come Sonics e MC5, con pezzi veloci e graffianti, che vengono \"addolciti\" dalla presenza delle tastiere."}
{"id": "586676", "revid": "1543377", "url": "https://it.wikipedia.org/wiki?curid=586676", "title": "Jeff Grubb", "text": "Vita.\nGiovent\u00f9.\nGrubb si \u00e8 laureato in ingegnere civile alla Universit\u00e0 Purdue ed \u00e8 sposato con Kate Novak, conosciuta alle scuole superiori. \nGiocatore di wargame alle superiori, quando da matricola visita il Wargaming Club dell'Universit\u00e0 viene coinvolto in una partita di \"Dungeons and Dragons\". Nel giro dello stesso anno partecipa alla convention di giochi Gen Con e masterizza una propria campagna.\nTSR.\nIn seguito alla sua supervisione di \"AD&amp;D Open\" alla Gen Con 1986, venne assunto alla TSR. Qui \u00e8 collabora sviluppo di \"Monster Manual II\" (1983), completando e rivedendo le descrizioni, inoltre crea alcuni dei daemon e termina i modron, scrivendo le descrizioni di quelli dei ranghi superiori. Tracy Hickman lo coinvolge nel progetto che diventer\u00e0 \"Dragonlance\" a cui tra l'altro contribuisce con il pantheon di divinit\u00e0 create per la campagna che gestiva all'Universit\u00e0 Purdue. Nel 1984, con Bruce Nesmith progetta il gioco di ruolo supereroistico \"Marvel Super Heroes\" ambientato nel mondo dell'Universo Marvel e ne fu il coordinatore della sua linea editoriale.\nGrubb fu un consulente per la prima edizione di \"Unearthed Arcana\", e l'autore della prima edizione del \"Manual of the Planes\", inizialmente l'obiettivo di questo era di consolidare il materiale gi\u00e0 apparso in altri supplementi, in particolare il funzionamento degli incantesi, ma divenne pi\u00f9 una guida all'avventura e sopravvivenza. Grubb aveva previsto di integrare le regole con una serie di articoli che avrebbe dovuta essere pubblicata su \"Dragon\", ma ne scrisse solo tre. \nA met\u00e0 degli anni ottanta la TSR stava pensando di pubblicare un'ambientazione dettagliata (finora quelle esistenti erano sempre state praticamente definite dai manuali di avventura) e Grubb nel 1986 contatt\u00f2 Ed Greenwood, autore di numerosi articoli su \"Dragon\" nel quale compraivano riferimenti alla sua campagna chiedendogli se c'era ulteriore materiale. Greenwood cominci\u00f2 a mandaer a Grubb mappe e informazioni su di essa e questa collaborazione port\u00f2 alla pubblicazione del \"Forgotten Realms Campaign Setting\", che diede il via alla pubblicazione dei Forgotten Realms (1987)..\nNel 1988 propose di portare \"Dungeons &amp; Dragons\" nello spazio, con una nuova ambientazione science fantasy in cui i pianeti sono protetti da sfere di cristallo e galeoni spaziali navigano da uno all'altro attraversando un turbolento etere. Questa fu pubblicata come \"Spelljammer\" l'anno dopo. Scrive inoltre con Andria Hayday, l'ambientazione araba di Al-Qadim (1992), inserita nelle terre meridionali dei Forgotten Realms. Grubb disse che venne bene ricevuta, perch\u00e9 riuscirono a tenere nascosto il potenziale dell'ambientazione ai burocrati della TSR.\nAlla fine degli anni ottanta scrisse quattro fill-in del fumetto \"Advanced Dungeons &amp; Dragons\" e tutti i 25 numeri della serie \"Forgotten Realms\", entrambi pubblicati su licenza dalla DC Comics.. Per \"Forgotten Realms\" ha scritto numerosi supplementi di gioco e, insieme a suo moglie Kate Novak, alcuni romanzi, come la \"Finder's Stone Trilogy\", in cui viene introdotto il personaggio Alias.\nFreelance.\nNel 1994, lasci\u00f2 la TSR per proseguire come freelancer. Grubb scrisse tre supplementi per l'ambientazione \"Jakandor\" (1997-1998) e le pubblicazioni finali della serie \"Odyssey\". \u00c8 stato uno degli autori del \"d20 Modern\" e di \"Urban Arcana\".\nOpere.\nGiochi.\nFonti: Shick e pen &amp; paper"}
{"id": "586678", "revid": "15756", "url": "https://it.wikipedia.org/wiki?curid=586678", "title": "Hans Heysen", "text": "Biografia.\nDopo aver vissuto i primi anni di vita in Germania, a 6 anni Heysen emigr\u00f2 con tutta la famiglia ad Adelaide, in Australia, nel 1884. Da ragazzino Heysen mostr\u00f2 un precoce interesse verso l'arte. A 14 anni abbandon\u00f2 gli studi e lavor\u00f2 presso una ferramenta; in seguito intraprese anche gli studi artistici serali, nel suo tempo libero, presso l'Art School.\nNel 1912 Heysen, dopo aver raccolto risparmi a sufficienza attraverso i suoi quadri, compr\u00f2 una propriet\u00e0 chiamata \"The Cedars\", vicino ad Hahndorf nelle Adelaide Hills, dove soggiorn\u00f2 fino alla morte, avvenuta nel 1968 all'eta di 90 anni.\nIn suo onore, nello stato australiano dell'Australia Meridionale fu creato un sentiero, che va sotto il nome di Heysen Trail.\nAnche sua figlia, Nora Heysen, \u00e8 stata una celebre artista.\nWynne Prize.\nHeysen vinse il Wynne Prize nove volte. Le sue opere vincitrici furono:"}
{"id": "586681", "revid": "1305772", "url": "https://it.wikipedia.org/wiki?curid=586681", "title": "Pinhead", "text": "Per Pinhead si pu\u00f2 intendere:"}
{"id": "586684", "revid": "287204", "url": "https://it.wikipedia.org/wiki?curid=586684", "title": "Nora Heysen", "text": "Biografia.\nFiglia del pittore Hans Heysen, inizi\u00f2 a studiare arte nel 1926, e vendette dipinti alla Art Gallery of New South Wales ed alla Art Gallery of South Australia nel 1930. La sua prima mostra fu tenuta a Sydney nel 1933. L'anno successivo viaggi\u00f2 a Londra con la sua famiglia, soggiornando in Europa fino al 1937, dove continu\u00f2 a studiare e dipingere. Ritornata in Australia, rimase per un breve periodo ad Adelaide, per poi trasferirsi a Sydney.\nNel 1938 partecip\u00f2 con due dipinti all'Archibald Prize, vincendolo con il ritratto di Madame Elink Schuurman. In seguito, questa vittoria da parte di una donna fu aspramente criticata dal pittore Max Meldrum. Il 12 ottobre 1943 Heysen divenne la prima donna ad essere nominata artista di guerra australiana. Per tutta la durata di quest'incarico, terminato nel 1946 in Nuova Guinea, la pittrice realizz\u00f2 pi\u00f9 di 170 opere d'arte.\nIn Nuova Guinea Nora Heysen incontr\u00f2 Robert Black, che spos\u00f2 nel 1953. Nell'immediato dopoguerra and\u00f2 a Londra, per poi ritornare a Sydney nel 1948. La pittrice continu\u00f2 a dipingere, ad esporre le sue opere e a viaggiare in compagnia del marito. Nel 1993 Heysen ricevette l'Australia Council's Award for Achievement in the Arts e il 26 gennaio 1998 fu nominata membro dell'Ordine d'Australia per i suoi meriti artistici.\nLe sue opere sono custodite nelle collezioni della National Gallery of Australia, dell'Australian War Memorial, del National Library of Australia, del National Portrait Gallery e di altri musei australiani."}
{"id": "586686", "revid": "118110709", "url": "https://it.wikipedia.org/wiki?curid=586686", "title": "Giovanni Raimondo Torlonia", "text": "Biografia.\nAlla fine del '700 i Torlonia erano mercanti di tessuti e sarti in piazza di Spagna che, forti anche delle relazioni sociali create dall'attivit\u00e0 commerciale, avevano fondato anche una piccola banca.\nFu questa il trampolino di lancio del vero artefice delle fortune della famiglia, Giovanni Raimondo Torlonia, figlio del capostipite, Marin Tourlonias.\nIn decenni durante i quali l'Europa subiva trasformazioni radicali, la societ\u00e0 dello Stato pontificio permaneva immobile, e la nobilt\u00e0 romana era nota per essere tra le pi\u00f9 ignoranti e retrive d'Italia: abbandonati nelle mani di fattori pi\u00f9 o meno infedeli, i grandi feudi rendevano ben poco e la liquidit\u00e0 scarseggiava. L'occupazione napoleonica dell'Italia aveva aggravato ulteriormente la situazione.\nIn questo contesto Giovanni Torlonia, che nel periodo in cui Roma era stata occupata dalle truppe napoleoniche aveva realizzato anche fortunate speculazioni con i Francesi, ebbe buon gioco ad offrire ai nobili romani prestiti garantiti dalle loro propriet\u00e0 fondiarie e immobiliari, attraverso il Banco Marino Torlonia, divenuto in seguito Banco Torlonia e Compagni, liquidato poi, nel 1863, dal figlio Alessandro, ormai principe.\nGrandi patrimoni finirono cos\u00ec nelle sue mani, ulteriormente impinguati dall'essere egli divenuto il \"dominus\" delle forniture pubbliche papaline, una volta caduti i francesi.\nErano tempi in cui i grandi arricchimenti dovevano ancora essere giustificati di fronte a Dio e \"nobilitati\" di fronte agli uomini.\nAll'indulgenza divina Torlonia provvide con la fondazione di scuole, orfanotrofi ed ospedali per i poveri e con il restauro di chiese, tra cui la Basilica dei Santi Apostoli.\nPer nobilitare la famiglia Torlonia cominci\u00f2 invece a comprare, mentre acquisiva terre palazzi e collezioni d'arte, anche alcuni dei relativi titoli nobiliari: nel 1803 il ducato di Bracciano e la Contea di Pisciarelli dagli Odescalchi; nel 1809 il marchesato di Romavecchia e Turrita; nel 1820 i ducati di Poli e Guadagnolo dai Conti; nel 1822 Capo di Monte, Morata e Bisenzio dal Principe Stanislao Poniatowski.\nIntanto il Papa Pio VII lo nominava nel 1809 Nobile Romano e Nobile di Viterbo e finalmente 1\u00ba Principe di Civitella Cesi (titolo di \"Princeps Romanus\" appositamente creato) nel 1814.\nI figli nati dal matrimonio celebrato nel settembre 1793 con la vedova Anna Maria Chiaveri Schulteiss, imparentata con suoi soci in affari, cementarono con i matrimoni il radicamento dei Torlonia nella nobilt\u00e0 storica di Roma:\nLa strepitosa crescita economica della famiglia richiedeva di celebrarne il prestigio sociale: Giovanni Torlonia organizz\u00f2 quindi l'\"accasamento\" della famiglia a Roma in residenze che fossero adeguate alle conquiste e alle aspirazioni del casato.\nE siccome lo status principesco richiedeva un adeguato programma di visibilit\u00e0 pubblica, esso fu realizzato supportando istituzioni benefiche, ripristinando chiese, ma soprattutto dotando la famiglia dei simboli di status della nobilt\u00e0 romana storica: il palazzo di citt\u00e0, la tenuta, la villa suburbana.\nFu acquistato cos\u00ec nel 1807 - e ristrutturato alla grande - il palazzo di citt\u00e0 (e fu a Piazza Venezia, demolito nel 1903 per la sistemazione del Vittoriano; il palazzo di famiglia rimase quindi - ed \u00e8 ancora - quello gi\u00e0 dei Giraud a via della Conciliazione, che un ponte di legno oggi demolito congiungeva al Passetto di Borgo).\nNel 1809, insieme al marchesato, fu comprata la tenuta di \"Roma Vecchia\", detta anche \"Lo Statuario\" (noto oggi come Villa dei Quintili), sull'Appia Antica. Poco dopo, nel 1816, i possedimenti attorno all'Appia furono ulteriormente ampliati con l'acquisto della Caffarella.\nQuanto alla villa suburbana, fu scelta la propriet\u00e0 dei Colonna sulla via Nomentana che era stata comperata gi\u00e0 nel 1797, affidandone la trasformazione in Villa Torlonia, all'architetto pi\u00f9 in voga dell'epoca, il Valadier. Tre generazioni di Torlonia vi apportarono modifiche secondo lo spirito dei tempi di ciascuno."}
{"id": "586690", "revid": "30753", "url": "https://it.wikipedia.org/wiki?curid=586690", "title": "Freddy VS Jason", "text": ""}
{"id": "586695", "revid": "767487", "url": "https://it.wikipedia.org/wiki?curid=586695", "title": "Albert Namatjira", "text": "Sebbene all'inizio della sua carriera egli avesse dipinto una gran variet\u00e0 di soggetti, \u00e8 meglio noto per i suoi acquerelli dei paesaggi desertici dell'outback australiano, il cui stile \u00e8 stato successivamente molto imitato dagli artisti della Scuola di Hermannsburg.\nIl lavoro di Namatjira \u00e8 il frutto della sua vita e delle sue esperienze, ma lo stile pittorico adottato si discosta molto da quello simbolico degli indigeni australiani e i suoi soggetti sono ricchi di particolari.\nNamatjira \u00e8 stato il primo indigeno del Territorio del Nord a ricevere la piena cittadinanza australiana, senza pi\u00f9 quelle restrizioni che caratterizzano la legislazione riguardante il suo popolo. Mor\u00ec per un infarto."}
{"id": "586696", "revid": "4590321", "url": "https://it.wikipedia.org/wiki?curid=586696", "title": "Sir Sidney Nolan", "text": ""}
{"id": "586699", "revid": "1305772", "url": "https://it.wikipedia.org/wiki?curid=586699", "title": "Sidney Nolan", "text": "Biografia.\nFu uno dei pi\u00f9 noti pittori australiani. Frequent\u00f2 la National Gallery Art School. Fu amico intimo dei mecenati John e Sunday Reed, ed \u00e8 considerato una delle figure di punta dell'\"Heide Circle\" che includeva Albert Tucker, Joy Hester, Arthur Boyd e John Perceval.\nNel 1938 Nolan spos\u00f2 la sua prima moglie Elizabeth, ma la relazione fu presto interrotta a causa del suo maggior coinvolgimento con i Reeds. \nDopo aver lasciato l'esercito durante la Seconda guerra mondiale Nolan visse per qualche tempo nella casa dei Reed, \"Heide\", fuori Melbourne (ora \u00e8 l'Heide Museum of Modern Art)."}
{"id": "586706", "revid": "212348", "url": "https://it.wikipedia.org/wiki?curid=586706", "title": "Tom Roberts", "text": "Biografia.\nRoberts nacque a Dorchester, nella contea britannica del Dorset, i suoi genitori erano editori di giornali. Il pittore emigr\u00f2 in Australia con la sua famiglia nel 1869.\nSi stabil\u00ec a Collingwood, un quartiere di Melbourne. Il suo primo lavoro fu quello di assistente fotografico, lavoro che pratic\u00f2 durante tutti gli anni settanta, mentre studiava di notte arte, sotto la guida di notabili maestri come Frederick McCubbin.\nRitorn\u00f2 in Inghilterra e, dal 1881 al 1885, si dedic\u00f2 completamente allo studio dell'arte in Europa. Successivamente, fece ritorno a Melbourne, dove visse durante la fine degli anni ottanta e tutti gli anni novanta. Nel 1896, all'et\u00e0 di quarant'anni, spos\u00f2 la trentacinquenne Elizabeth Williamson e da lei ebbe un figlio, Caleb. Risalgono a questo periodo i suoi dipinti pi\u00f9 conosciuti.\nDurante la prima guerra mondiale e nel triennio 1921-23, il pittore lavor\u00f2 in un ospedale insieme ad altri famosi artisti come Arthur Streeton. Successivamente, fece costruire una casa a Kallista, vicino a Melbourne, nello Stato del Victoria. Questo fu un periodo gioioso della sua vita in cui l'artista dipinse peraltro molti quadri.\nLa moglie Elizabeth mor\u00ec per\u00f2 nel gennaio del 1928 e il pittore si rispos\u00f2 in agosto. Il suo decesso, dovuto al cancro, risale al settembre del 1931."}
{"id": "586707", "revid": "2019528", "url": "https://it.wikipedia.org/wiki?curid=586707", "title": "Cucina palestinese", "text": "Come la cucina vicino-orientale nel suo complesso, la cucina palestinese \u00e8 composta in generale da verdure, pesce, carni particolari come quella del piccione e di agnello. Il condimento per eccellenza \u00e8 l'olio di oliva. Inoltre, per dare aromi e sapori particolari, vengono usate molte spezie e frutta secca come mandorle, pistacchi, noci ecc."}
{"id": "586708", "revid": "4590415", "url": "https://it.wikipedia.org/wiki?curid=586708", "title": "Sir Hans Heysen", "text": ""}
{"id": "586714", "revid": "767487", "url": "https://it.wikipedia.org/wiki?curid=586714", "title": "Miracle Workers (EP)", "text": "Miracle Workers \u00e8 l'EP di esordio dell'omonima band garage rock originaria di Portland nell'Oregon, pubblicato nel 1983 dalla Moxie Records."}
{"id": "586720", "revid": "1501558", "url": "https://it.wikipedia.org/wiki?curid=586720", "title": "Qualificazioni alla Coppa delle nazioni africane 2008", "text": "Le qualificazioni per la Coppa delle nazioni africane 2008 di calcio si sono disputate tra il 2 settembre 2006 e il 13 ottobre 2007. Le quarantasette nazionali partecipanti erano divise in undici gruppi da quattro squadre e in uno da tre, dove la vincitrice di ogni raggruppamento e le tre migliori seconde dei gruppi da quattro si qualificavano per la fase finale.\nSquadre partecipanti.\nAlle qualificazioni hanno partecipato tutte le rappresentative nazionali aventi diritto alla partecipazione (ovvero risultanti come associate sia alla CAF che alla FIFA) a eccezione del Ghana, gi\u00e0 qualificato alla fase finale in quanto paese organizzatore, e delle seguenti squadre, che hanno deciso di non prendere parte alle qualificazioni o ne sono state estromesse:\nI gironi.\nGruppo 1.\nIncontri.\nIl 17 agosto 2006, prima dell'inizio delle qualificazioni, la federazione calcistica di Gibuti ha annunciato il ritiro della Nazionale dal torneo senza fornire una precisa motivazione. Non si sono quindi disputate le seguenti partite:\nSquadre seconde classificate.\nLe migliori tre seconde classificate dei gruppi da quattro squadre (quelli che vanno dal 2 all'11) si qualificano alla fase finale."}
{"id": "586724", "revid": "36426", "url": "https://it.wikipedia.org/wiki?curid=586724", "title": "Compagnia dei Buonomini di San Martino", "text": ""}
{"id": "586733", "revid": "22995", "url": "https://it.wikipedia.org/wiki?curid=586733", "title": "Linea di separazione israelo-palestinese", "text": ""}
{"id": "586734", "revid": "149587", "url": "https://it.wikipedia.org/wiki?curid=586734", "title": "Villaggio Peruzzo", "text": ""}
{"id": "586743", "revid": "486946", "url": "https://it.wikipedia.org/wiki?curid=586743", "title": "Getafe CF", "text": ""}
{"id": "586752", "revid": "118030435", "url": "https://it.wikipedia.org/wiki?curid=586752", "title": "Acido peptidonucleico", "text": "L'acido peptidonucleico, PNA (dall'inglese Peptide Nucleic Acid), \u00e8 un polimero organico simile al DNA ed all'RNA, differente da essi nella composizione dello \"scheletro\". Il PNA, infatti, non \u00e8 presente in natura, ma viene sintetizzato artificialmente ed usato in ricerche biologiche e trattamenti medici.\n\u00c8 stato ipotizzato che le prime forme di vita sulla Terra possano aver utilizzato il PNA come materiale genetico, grazie alla sua robustezza, passando poi ad un sistema basato su DNA ed RNA.\nStruttura.\nIl DNA e l'RNA hanno uno scheletro formato rispettivamente dagli zuccheri deossiribosio e ribosio, mentre quello del PNA \u00e8 composto da unit\u00e0 ripetute di N-(2-amminoetil)-glicina, unite da legami peptidici. Le basi di purina e pirimidina sono legate allo scheletro tramite legami metilene-carbonili.\nIl PNA viene rappresentato come un peptide, con l'azoto-terminale in prima posizione (a sinistra) ed il carbonio-terminale in ultima posizione (a destra).\nPoich\u00e9 lo scheletro del PNA non contiene gruppi fosfato carichi, il legame tra filamenti PNA/DNA \u00e8 pi\u00f9 forte di quello DNA/DNA, grazie alla minore repulsione elettrostatica. I primi esperimenti con filamenti di omopirimidina (formati soltanto da ripetizioni di pirimidina) hanno mostrato che la temperatura di fusione di una doppia elica composta da un frammento di PNA formato da 6 timine legato al corrispettivo DNA di 6 adenine \u00e8 di 31\u00a0\u00b0C, mentre la doppia elica DNA/DNA corrispondente viene denaturata a temperature inferiori a 10\u00a0\u00b0C. Le molecole di PNA con basi miste imitano perfettamente le molecole di DNA in termini di riconoscimento delle coppie di basi. I legami della doppia elica PNA/PNA sono ancora pi\u00f9 forti di quelli PNA/DNA.\nCaratteristiche specifiche.\nUna caratteristica importante degli oligomeri di PNA \u00e8 quella di presentare un'alta specificit\u00e0 anche in presenza di molecole brevi. Gli oligomeri di PNA, infatti, mostrano una maggiore specificit\u00e0 anche nel legame con DNA complementare: ci\u00f2 significa che gli accoppiamenti errati tra basi sono pi\u00f9 destabilizzanti nel caso di filamenti PNA/DNA (ma anche PNA/RNA) piuttosto che tra filamenti di DNA/DNA.\nLe molecole di PNA non sono riconosciute n\u00e9 dalle nucleasi n\u00e9 dalle proteasi: per questo motivo sono dunque resistenti alla degradazione enzimatica. I PNA sono stabili anche in un largo range di pH. sono quindi stabili in colture cellulari e in vivo dopo somministrazione. \nInfine possono essere internalizzate dalle cellule, passando attraverso la membrana cellulare, di cellule funzionalizzate, aumentandone il valore terapeutico.\nGli oligomeri di PNA vengono comunemente usati in esperimenti di biologia molecolare, test diagnostici e terapie antisenso e genetiche. Grazie all'elevata forza di legame non \u00e8 necessario costruire lunghi oligomeri di PNA, normalmente infatti \u00e8 sufficiente un PNA di 20-25 basi per ottenere dei buoni oligonucleotidi sonda. Si ritiene anche che i PNA possano avere in futuro un ruolo molto interessante a livello terapeutico.\nApplicazioni : agenti anticancro, antivirali e antibatterici, sonde biomolecolari, alterazione dell'espressione genica."}
{"id": "586755", "revid": "30300", "url": "https://it.wikipedia.org/wiki?curid=586755", "title": "Go-kart", "text": ""}
{"id": "586765", "revid": "2912", "url": "https://it.wikipedia.org/wiki?curid=586765", "title": "Coppa Volpi per la miglior interpretazione femminile", "text": ""}
{"id": "586766", "revid": "2912", "url": "https://it.wikipedia.org/wiki?curid=586766", "title": "Coppa Volpi per la miglior interpretazione maschile", "text": ""}
{"id": "586767", "revid": "124364678", "url": "https://it.wikipedia.org/wiki?curid=586767", "title": "Alfabeto thailandese", "text": "L'alfabeto tailandese (tailandese: \u0e15\u0e31\u0e27\u0e2d\u0e31\u0e01\u0e29\u0e23\u0e44\u0e17\u0e22, RTGS: \"tua akson thai\", IPA: [tu\u02d0a ak-s\u0254\u02d0n t\u02b0ai]), conosciuto anche come alfabeto thailandese o alfabeto thai \u00e8 l'alfabeto usato per scrivere il tailandese e altre lingue minoritarie in Thailandia.\n\u00c8 composto da quarantaquattro consonanti (\u0e1e\u0e22\u0e31\u0e0d\u0e0a\u0e19\u0e30), da almeno trentadue forme vocaliche (\u0e2a\u0e23\u0e30) e da quattro indicatori di tono (\u0e27\u0e23\u0e23\u0e13\u0e22\u0e38\u0e01\u0e15\u0e4c). Le consonanti sono scritte orizzontalmente da sinistra a destra, mentre le vocali sono poste al di sopra, al di sotto, a destra o a sinistra o anche intorno alla consonante che seguono.\nA differenza dell'alfabeto latino, l'alfabeto tailandese non distingue fra lettere maiuscole e minuscole. Si scrive solitamente senza spazi fra le parole, e si \u00e8 facilitati dal fatto che la maggior parte delle parole thailandesi ha una sola sillaba; la fine di una frase \u00e8 segnata da uno spazio.\nSono anche presenti dei caratteri che rappresentano il sistema numerico tailandese (\u0e50\u0e51\u0e52\u0e53\u0e54\u0e55\u0e56\u0e57\u0e58\u0e59), anche se il sistema numerico occidentale viene quotidianamente utilizzato.\nSecondo la tradizione fu creato nel 1283 da re Ramkhamhaeng il Grande.\nTabelle dei simboli.\nNei documenti ufficiali thailandesi la trascrizione in caratteri latini viene eseguita secondo il Sistema Generale Reale Thailandese di Trascrizione, detto \"RTGS\", ma in molti altri casi vengono usati svariati altri sistemi, dati i limiti dello stesso RTGS le successive tabelle comprendono anche la trascrizione secondo l'alfabeto fonetico internazionale (IPA).\nConsonanti.\nPer facilitare l'apprendimento, ciascuna consonante \u00e8 tradizionalmente associata a una parola in tailandese che inizia con quel suono o lo vede prevalere: ad esempio, il nome della lettera \u0e02 \u00e8 \"kho khai\" (\u0e02 \u0e44\u0e02\u0e48), dove \"kho\" \u00e8 il suono che la lettera rappresenta, e \"khai\" (\u0e44\u0e02\u0e48) \u00e8 la parola che inizia con quel suono e significa \"uovo\".\nCiascuna consonante \u00e8 assegnata a una \"classe\" (alta, media, bassa), che \u00e8 rilevante nel determinare il tono con il quale la sillaba \u00e8 pronunciata.\nIn una precedente trascrizione la lettera \u0e01 (pollo) era stata scritta con k in inizio di frase e sempre con k alla fine, ma questo era scorretto. La trascrizione giusta \u00e8: G\nParticolarit\u00e0.\nLe consonanti approssimanti \u0e22 e \u0e27 sono presenti anche in dittonghi e trittonghi, rispettivamente con \"i\" e \"o\". La consonante \u0e2d invece non rappresenta nessun suono, e viene usata per scrivere le sillabe che iniziano per vocale, perch\u00e9 tutte le vocali sono scritte in relazione a una consonante (come \u0e2d\u0e32\u0e01\u0e32\u0e28, \"akat\"). Viene inoltre usata per rappresentare la vocale lunga , RTGS \"o\", e per eventuali dittonghi e trittonghi.\nVocali.\nIn tailandese le vocali, i dittonghi e i trittonghi sono scritti mediante l'utilizzo di simboli vocalici e/o consonantici. Nelle seguenti tabelle ciascuna vocale \u00e8 situata nella posizione corretta relativamente a una consonante iniziale (rappresentata qui da un tratto \"\u2013\") e a volte anche relativamente a una seconda consonante (un secondo tratto).\nLa colonna \"nome tailandese trascritto\" contiene una trascrizione (non RTGS) di come in tailandese viene chiamato il simbolo relativo, nella stesura sono stati usati gli accenti presenti nella lingua italiana per distinguere le differenze tra le vocali; tra parentesi viene evidenziata la lunghezza dei foni. \nSegni diacritici e toni.\nToni.\nIl tailandese \u00e8 una lingua tonale in cui i toni determinano il significato della parola, due parole uguali con due toni diversi hanno significati diversi. I toni, che sono definiti con precisione nella scrittura della parola, sono cinque:\nSe non vi sono segni diacritici i toni vanno pronunciati come dalla seguente tabella:\nSe vi sono segni diacritici che indicano i toni le parole vanno pronunciate come dalla successiva tabella: ciascun segno \u00e8 mostrato nella sua posizione corretta relativamente alla consonante \"\u0e01\" (\"kor kai\").\nI nomi dei toni derivano dai numeri uno, due, tre e quattro in una lingua dell'India.\nAltri simboli.\n\"Pai-yan noi\" e \"angkhan diao\" vengono rappresentate con lo stesso segno. \"Sara \u00e0\" (\u2013\u0e30) usata in combinazione con altri segni viene chiamata \"wisanchani\".\nInformatica.\nIl TIS-620 \u00e8 il set di caratteri pi\u00f9 completo per quanto riguarda l'alfabeto tailandese ed \u00e8 stato adottato nell'intervallo di codici Unicode che va dal codice U+0E00 al U+0E7F."}
{"id": "586776", "revid": "110157", "url": "https://it.wikipedia.org/wiki?curid=586776", "title": "Coppa delle nazioni africane 1990", "text": "La Coppa delle nazioni africane 1990 fu la diciassettesima edizione della suddetta competizione riservata alle nazionali di calcio del continente africano. La manifestazione fu organizzata e vinta dall'. \nLa formula del torneo prevedeva otto nazionali divise in due gironi all'italiana composti da quattro squadre ciascuno: le prime due classificate di ogni girone superavano il turno e si scontravano in semifinale. Oltre all', ammesso d'ufficio come paese ospitante, e al , ammesso d'ufficio come detentore del titolo, parteciparono alla fase finale , , , ed . \nL'Egitto minacci\u00f2 di ritirarsi dalla competizione a quattro giorni dall'inizio a causa di alcune intimidazioni ricevute a seguito dell'incontro di qualificazione al Mondiale 1990 Egitto-Algeria e dopo essere stata sorteggiata nello stesso girone degli algerini. Successivamente la nazionale egiziana venne convinta a giocare, ma port\u00f2 in Algeria una \"selezione B\") e . "}
{"id": "586782", "revid": "287204", "url": "https://it.wikipedia.org/wiki?curid=586782", "title": "\u1e24al\u0101l", "text": "Nell'Islam, \u1e25al\u0101l ( 'lecito') indica quanto \u00e8 permesso in materia di comportamento, linguaggio, abbigliamento, alimentazione; \u00e8 contrapposto a \"har\u0101m\" ('proibito'). Nel mondo occidentale, \"halal\" rimanda specie al cibo preparato secondo le norme della legge islamica.\nDisciplina degli alimenti.\nLa disciplina degli alimenti nell'Islam si basa sul seguente versetto della Sura 16 del Corano:\nDi tale versetto esistono interpretazioni differenti, e tra i musulmani di differenti regioni, e appartenenti a diverse comunit\u00e0 islamiche, non esiste consenso unanime su ci\u00f2 che debba essere considerato \"hal\u0101l\".\nDhab\u012b\u1e25a \u1e24al\u0101l.\nSecondo coloro che aderiscono alla \"Dhab\u012b\u1e25a \u1e24al\u0101l\" , perch\u00e9 il cibo possa essere considerato \"\u1e25al\u0101l\" esso non deve essere una sostanza proibita e la carne deve essere stata macellata secondo le linee guida tradizionali indicate nella Sunna (gli animali devono essere coscienti al momento dell'uccisione che deve essere procurata recidendo la trachea e l'esofago e sopravvenire per il dissanguamento completo dell'animale), conosciute come \"dhab\u012b\u1e25a\". Questa \u00e8 la pi\u00f9 rigida definizione di \"\u1e25al\u0101l\". .\n\u1e24al\u0101l \"Bismill\u0101h\" di primo tipo.\nSecondo altri, le linee guida della \"dhab\u012b\u0125a\" non devono essere seguite rigidamente e invocare il nome di Dio - ossia recitare \"Bismill\u0101h al-Ra\u0125m\u0101n al-Ra\u0125\u012bm\" (\"In nome di Dio Clemente Misericordioso\") immediatamente prima di consumare i pasti renderebbe la carne permessa. Chi aderisce a questo tipo di \"\u1e25al\u0101l\" generalmente non consuma sostanze proibite. Questa interpretazione resta minoritaria tra i musulmani osservanti.\n\u1e24al\u0101l \"Bismill\u0101h\" di secondo tipo.\nChi aderisce a questo tipo di \"Bismill\u0101h \u1e24al\u0101l\" generalmente considera che qualsiasi cibo, sia esso una sostanza proibita o meno, diventa \"\u1e25al\u0101l\" una volta che la formula rituale sia stata pronunciata. Generalmente questa frase viene pronunciata immediatamente prima di consumare il cibo.\nSecondo molti questo metodo per far diventare il cibo \"\u1e25al\u0101l\" non aderisce alle linee guida islamiche, principalmente perch\u00e9 contraddice i versetti coranici sulle sostanze proibite. Anche questo atteggiamento, quindi, \u00e8 fermamente condannato dalla stragrande maggioranza dei musulmani.\nCertificazione \"\u1e25al\u0101l\".\nLa certificazione \"\u1e25al\u0101l\" \u00e8 lo strumento che garantisce i fedeli di religione musulmana circa la conformit\u00e0 di un prodotto alimentare (e pi\u00f9 in generale di un bene/servizio) ai precetti religiosi. Opera secondo un modello del tutto simile ad un'attestazione di conformit\u00e0 rilasciata da un soggetto terzo, al pari dunque di una comune certificazione di processo o di prodotto.\nUn prodotto certificato hal\u0101l pertanto rispetta puntualmente tutti i dettami religiosi e pu\u00f2 essere consumato dal fedele osservante senza che questi corra alcun rischio di commettere peccato. La disciplina alimentare \u00e8 infatti un pilastro della religione musulmana ed \u00e8 anche nel rispetto di queste regole che il fedele conferma la scelta religiosa compiuta.\nLa certificazione \"\u1e25al\u0101l\" mette a sistema le complesse regole religiose attraverso l'applicazione di specifici standard sviluppati nel mondo. L'attestato viene rilasciato dagli organismi che hanno emanato gli standard di certificazione, previa istruttoria eseguita da apposite societ\u00e0 di consulenza.\nSebbene in Europa il tema della certificazione \"\u1e25al\u0101l\" sia principalmente legato al cibo, nella religione musulmana ogni bene e/o servizio \u00e8 suscettibile di essere valutato come conforme o meno alla religione e, pertanto, esistono standard di certificazione anche per i prodotti cosmetici, farmaceutici, di abbigliamento e perfino per i servizi turistici, finanziari, assicurativi e bancari.\nCritiche alla macellazione \u1e25al\u0101l.\nLa macellazione rituale, sia islamica (\"Dhab\u012b\u1e25a\") che ebraica (\"Shechitah\"), viene pesantemente criticata da partiti politici, organizzazioni non governative, associazioni laiche, umaniste, veterinarie e animaliste che difendono i diritti degli animali e la tutela del loro benessere; motivo di contrasto sono le ulteriori ed inutili sofferenze causate agli animali, che sono costretti a rimanere coscienti durante il proprio dissanguamento senza venire preventivamente storditi, oppure vengono storditi con metodi altrettanto cruenti. Viene inoltre criticata, soprattutto da associazioni laico-umaniste favorevoli alla secolarizzazione della societ\u00e0, la concessione in uno Stato laico di deroghe per ragioni religiose alle norme legislative/sanitarie in vigore che regolano la macellazione. In linea generale, il contrasto fra i precetti religiosi che prevedono la macellazione rituale degli animali e la sofferenza causata a questi ultimi rientra nel campo della bioetica, e pi\u00f9 specificamente nel dibattito morale tra il vegetarianismo e l'alimentazione carnivora.\nRegolamentazione nell'Unione europea.\nNella legislazione europea, la macellazione rituale si configura quale deroga al Reg. (CE) n. 1099/2009 (\"Regolamento (CE) n. 1099/2009 del Consiglio, del 24 settembre 2009, relativo alla protezione degli animali durante l\u2019abbattimento\"), entrato in vigore il 1\u00ba gennaio 2013. Il Regolamento, che impone una maggiore attenzione al benessere degli animali, conferma il diritto degli Stati membri di consentire una deroga all'obbligo dello stordimento preventivo l'abbattimento.\nLa libera scelta riconosciuta a ciascun Paese membro ha portato a un quadro europeo estremamente eterogeneo, in cui convivono:"}
{"id": "586783", "revid": "2192921", "url": "https://it.wikipedia.org/wiki?curid=586783", "title": "Nicola Ricciotti", "text": "Biografia.\nPartecip\u00f2 ai moti del gennaio 1821, assieme ai suoi fratelli Domenico (1790 \u2013 1861) e Giacomo (1794 \u2013 1827). A seguito del fallimento del tentativo insurrezionale, dovette fuggire insieme a Giacomo, mentre Domenico fu arrestato dalla polizia pontificia.\nA Pontecorvo si un\u00ec (in qualit\u00e0 di Ufficiale) all'esercito napoletano di Guglielmo Pepe, partecipando alla presa di Rieti e alla battaglia di Antrodoco. Sconfitti dagli Austriaci, dopo cinque mesi dal tentativo insurrezionale di Frosinone i due fratelli Ricciotti si consegnarono alla giustizia papale. Nicola confess\u00f2 (seguendo una strategia processuale) la sua appartenenza alla Carboneria, di cui le autorit\u00e0 erano gi\u00e0 peraltro a conoscenza; fu ugualmente condannato a morte, pena poi commutata nel carcere a vita, da scontare nella Fortezza di Civita Castellana.Nel 1831, liberato a seguito dell'amnistia concessa da papa Gregorio XVI, si rec\u00f2 in esilio in Corsica, dove conobbe Giuseppe Mazzini. Partecip\u00f2 quindi ai moti del 1831 in Romagna e nelle Marche. Poich\u00e9 anche queste insurrezioni fallirono, nel 1833 ripar\u00f2 in Francia, a Marsiglia, dove si trovava anche Mazzini: ader\u00ec cos\u00ec alla \"Giovine Italia\" con lo pseudonimo di \"Botzaris\" (in memoria di Marco Botzaris, patriota greco). Sempre a Marsiglia incontr\u00f2 Giuseppe Garibaldi. \nNel 1835 era in Spagna, a combattere contro i carlisti, ottenendo vari riconoscimenti tra cui nel 1843 il conferimento del grado di Colonnello di Fanteria. \nMazzini lo incaric\u00f2 poi (1844) di preparare moti insurrezionali in Italia, per cui lasci\u00f2 la Spagna e si un\u00ec ai Fratelli Bandiera, in occasione della spedizione in Calabria. Catturato dai borbonici e condotto nel Vallone di Rovito, presso Cosenza, mor\u00ec fucilato assieme ai fratelli Attilio ed Emilio Bandiera e agli altri compagni. \nGaribaldi chiamer\u00e0 il suo quarto figlio, nato nel 1847, Ricciotti, in onore del patriota frusinate verso cui nutriva grande stima.\nLe sue spoglie sono conservate a Frosinone, in Piazza della Libert\u00e0, nel Monumento ai Martiri della Regione, realizzato da Ernesto Biondi nel 1910"}
{"id": "586786", "revid": "33751", "url": "https://it.wikipedia.org/wiki?curid=586786", "title": "Stadio 5 luglio 1962", "text": "Lo stadio 5 luglio 1962 (), noto anche come \"stadio El Djezair\", \u00e8 un impianto sportivo polivalente situato ad Algeri. Prende il nome dal giorno in cui fu dichiarata l'indipendenza dell'Algeria dalla Francia.\nOspita le partite casalinghe del Mouloudia Club d'Alger e spesso i match della nazionale algerina. La sua costruzione fu ultimata nel 1976; \u00e8 omologato per un massimo di 66 000 persone, anche se la struttura ha in qualche circostanza ospitato oltre 100 000 spettatori. La forma ricorda vagamente quella dello stadio San Paolo di Napoli, un grande anello al livello superiore ed uno pi\u00f9 piccolo inferiore. \nIn questo impianto la nazionale algerina ha vinto per la prima volta la Coppa d'Africa, nel 1990, battendo in finale la Nigeria per 1-0.\nL'impianto, che attorno al campo da gioco presenta una pista di atletica leggera, ha ospitato nel 2000 la 12\u00aa edizione dei campionati africani di atletica leggera."}
{"id": "586791", "revid": "365417", "url": "https://it.wikipedia.org/wiki?curid=586791", "title": "Finanza islamica", "text": "La finanza islamica \u00e8 basata su alcune interpretazioni di carattere etico del Corano. I suoi pilastri centrali consistono nel rispettare le norme della sharia: occorre devolvere parte dei propri guadagni in carit\u00e0 (\"zak\u0101t\"), non si possono ottenere interessi sui prestiti (divieto del \"rib\u0101\") e bisogna effettuare investimenti socialmente responsabili o leciti (\"\u1e25al\u0101l\"), non rischiosi (\"ghar\u0101r\") e non di speculazione (\"maysir\"). Nel caso di investimenti effettuati da Organismi di investimento collettivo del risparmio, l'osservanza di tali precetti deve essere monitorata da uno \"Shari'ah supervisory board\".\nEsistono inoltre attivit\u00e0 finanziarie come il microcredito e la \"\u1e25aw\u0101la\" che, pur non essendo citate nel libro sacro dell'Islam, sono considerate rispettose dei precetti islamici.\nI cinque pilastri della sharia.\nCarit\u00e0 (\"zak\u0101t\").\nL'usanza di destinare una parte del proprio reddito annuo in opere di carit\u00e0 \u00e8 presente in diverse confessioni religiose. Per il mondo arabo-islamico, la \"zak\u0101t\" (o decima) rappresenta il terzo pilastro dell'Islam: letteralmente significa purificazione ed il suo pagamento (di solito pari al 2,5% dei cespiti patrimoniali) viene considerato essenziale perch\u00e9 purifica la ricchezza dalla sua malefica tendenza ad accumularsi nelle mani di pochi. La Shar\u012b\u02bfa riconduce l'istituzione di questa tassa al credo fondamentale che tutto appartiene a Dio e quindi parte dei beni posseduti va devoluta alla comunit\u00e0 per far fronte alle esigenze di tutti i membri. \u00c8 quindi soprattutto un sistema di redistribuzione della ricchezza che dovrebbe arginare i fenomeni della povert\u00e0.\nIn molti paesi che hanno adottato la religione islamica come religione di Stato (Pakistan, Yemen, Sudan e alcuni paesi del Golfo Persico) la \"zak\u0101t\" viene prelevato direttamente dai conti correnti bancari a fine anno, di essa non viene poi tenuta traccia nei documenti contabili.\nDivieto di interesse (\"rib\u0101\").\nIl Corano vieta l'usura, il rib\u0101, cio\u00e8 gli interessi.\nI giuristi islamici associano l'usura al concetto di indebito arricchimento in quanto rappresenta una forma di guadagno non prodotta dal lavoro dell'uomo.\nIl concetto di usura non \u00e8 unanimemente condiviso: alcuni \u02bfulam\u0101\u02be lo intendono come qualsiasi prestito dietro pagamento di interessi, altri solamente come il prestito a interessi superiori a quelli accettati dalla societ\u00e0 (per esempio oltre l'inflazione).\nQuesto principio influenza alcuni ambiti dell'attivit\u00e0 bancaria, che non deve generare profitti e quindi nessuna remunerazione del capitale prestato. Il credito al consumo, i mutui ipotecari e immobiliari per l'acquisto della prima casa sono impieghi \"legittimi\" del denaro per il diritto islamico, ma non consentono al creditore il guadagno nella forma di un semplice profitto. Il risultato \u00e8 quello di orientare i prestiti agli investimenti produttivi, gli unici che permettono una remunerazione, compatibile con il diritto islamico.\nNegli ultimi anni in ambito accademico sono stati creati strumenti finanziari che permettono alle istituzioni finanziarie di fare affari senza contravvenire al principio che vieta gli interessi. I pi\u00f9 utilizzati sono i seguenti:\nAltri esempi includono essenzialmente piani di spartizione di guadagni (profit and loss sharing - PLS), affitti e piani di riacquisto o leasing (\"Ijara\").\nInvestimenti leciti (\"\u1e25al\u0101l\").\nL'obbligo di supportare economicamente solo attivit\u00e0 moralmente accettabili (\"\u1e25al\u0101l\") e bandire invece quelle proibite perch\u00e9 immorali o peccaminose (\"\u1e25ar\u0101m\") deriva dal precetto che riguarda tutto ci\u00f2 che \u00e8 lecito secondo l'Islam, e attiene dunque al comportamento, al modo di parlare, all'abbigliamento, alla condotta, e alle norme in materia di alimentazione.\nIn campo economico, il criterio \u00e8 quindi esclusivo: mira cio\u00e8 ad elencare ci\u00f2 che \u00e8 proibito, al contrario di quanto praticato dai criteri economici inclusivi (che puntano invece ad elencare i settori in cui \u00e8 possibile investire).\nTra i musulmani di differenti regioni, e appartenenti a diverse comunit\u00e0 islamiche, non esiste consenso unanime su ci\u00f2 che debba essere considerato \"\u1e25al\u0101l\". Questo fa s\u00ec che vengano unanimemente esclusi solo alcuni settori come ad esempio droghe, armi, alcol, gioco d'azzardo, pornografia, terrorismo e tutto quanto riguarda la carne di maiale.\nInvestimenti non rischiosi (\"ghar\u0101r\").\nIl termine \"ghar\u0101r\" (letteralmente: rischioso) non \u00e8 contenuto nel Corano ma in alcuni \"a\u1e25\u0101d\u012bth\" della Sunna e non \u00e8 presente in altri testi religiosi. In base a questo precetto, ogni investimento non deve dare adito a incertezze. \nDa questo assunto deriva che molti strumenti finanziari islamici sono costruiti per finanziare operazioni precise e conosciute, come per esempio le obbligazioni \"\u1e63uk\u016bk\" (letteralmente: certificato), il cui sottostante \u00e8 noto e, dovendo essere poco rischiose, riguardano sovente operazioni immobiliari o infrastrutture pubbliche. Alla scadenza dei \"\u1e63uk\u016bk\" la propriet\u00e0 del bene \u00e8 riconsegnata all'originario proprietario e gli investitori sono remunerati a un prezzo che era stato precedentemente stabilito.\nInvestimenti non speculativi (\"mays\u012br\").\nNel Corano sono esplicitamente vietati gli investimenti speculativi in quanto legati al gioco d'azzardo.\n\u00c8 quindi immorale qualunque interesse legato a una presenza di rischio e incertezza, ovvero ricorrere o prestare denaro a persone fisiche e giuridiche che praticano la leva finanziaria, il carry trade, l'utilizzo di derivati e altre forme di speculazione come l'arbitraggio. L'utilizzo di coperture assicurative, legate per definizione al concetto di rischio, sono permesse solamente se risultano costruite in modo \"takaful\", ovvero con la condivisione del rischio sottostante.\nAd esempio, i fondi di investimento islamici escludono per statuto le societ\u00e0 che hanno un rapporto superiore del 30% fra debiti e capitale sociale, fra le quali potrebbero esservi societ\u00e0 che ricorrono alla leva finanziaria per fare profitti. L'interesse \u00e8 riconosciuto come premio di rischio legato a una qualche forma di investimento.\nLo \"Shari'ah Supervisory Board\".\nLo \"Shari'ah Supervisory Board\" di un'istituzione finanziaria \u00e8 un organismo indipendente che ha il compito, oltre all'Assemblea degli azionisti e degli Amministratori, di certificare l'operato della istituzione stessa e controllare che esso sia conforme ai dettami della Shar\u012b\u02bfa. Le certificazioni sono espresse mediante le emissioni di \"fatw\u0101\".\nI principi cui devono ispirarsi i board sono diramati dall'Accounting and Auditing Organisation for Islamic Financial Institutions (AAOIFI,), un istituto creato nel 1990 con sede in Bahrain e considerato la maggior guida mondiale per i criteri Shari'ah compliant. L'AAOIFI, oltre all'etica e alle norme conformi alla Shari'a per le istituzioni finanziarie islamiche, si occupa anche di contabilit\u00e0, revisione contabile, \"governance\" e svolge programmi di qualificazione professionale per migliorare le risorse umane che operano in questi settori.\nEsistono poi alcune altre istituzioni locali, gestite da universit\u00e0 o dalle banche centrali, che svolgono il compito di formare i futuri componenti e valutare la corretta costruzione degli strumenti finanziari, come ad esempio L'Islamic Financial Services Board e l'International Centre for Education in Islamic Finance con sede a Kuala Lumpur in Malaysia, il Financial Services Authority in Indonesia o l'International Islamic Financial Market operativo in Bahrain dal 2002.\nSolitamente il board ha contatti con il locale consiglio degli \"\u02bfulam\u0101\u02be\". Per esempio, il Financial Services Authority indonesiano \u00e8 strettamente collegato al National Shariah Board of Indonesian \u02bfulam\u0101\u02be Council.\nIl microcredito.\nIl fatto che milioni di individui musulmani non abbiano accesso al sistema bancario perch\u00e9 privi di garanzie, ha comportato un forte sviluppo di strumenti di finanza alternativa nei paesi a maggioranza islamica.\nUno di essi \u00e8 il microcredito di tipo strettamente mutualistico: una comunit\u00e0 di individui, solitamente guidati da un'istituzione religiosa riconosciuta, versando una cifra annua aderisce ad una cassa dalla quale i singoli aderenti possono attingere, a rotazione, solamente in caso di bisogno e dopo un certo numero di anni, scalando un'apposita graduatoria.\nIn Malaysia, il Pilgrims Management Fund and Board (in malese: Tabung Haji) \u00e8 stato istituito dal governo nel 1962 con l'obiettivo di facilitare i musulmani malesi a costituire il capitale necessario a sostenere il rito del pellegrinaggio alla Mecca. Il fondo \u00e8 sostenuto da circa quattro milioni di persone (dati 2014) e, oltre a garantire le spese e l'organizzazione per il viaggio favorendo il risparmio degli aderenti, usa i depositi per finanziare settori \u1e25al\u0101l (il valore attuale degli investimenti \u00e8 di circa 4 miliardi di dollari), garantendo l'esclusione della rib\u0101.\nIn Iran il settore del microcredito vede operare le banche rurali (la Bank Keshavarzi o Banca dell'Agricoltura fu istituita nel 1933) e i fondi Qard-al-Hasan, istituiti da parte delle moschee per i bisognosi appartenenti alle loro comunit\u00e0 di fedeli. Il primo di questi, l'Eternal Saving Fund, fu istituito nel 1967 da una moschea a sud di Teheran. Nel 2008 i fondi censiti di questo tipo erano circa 7000.\nTroviamo casse rurali operanti nel microcredito anche in Indonesia: le Bank Perkreditan Rakyat Syariah sono pi\u00f9 di 150 e offrono depositi e prestiti personali mudharabah e musharakah.\nDimensioni della finanza islamica.\nLe dimensioni della finanza islamica veicolata dalle istituzioni finanziarie tradizionali \u00e8 stimata in circa 2.000 miliardi di euro (dati 2015), con tassi di crescita annui finora a doppia cifra. Ma aggiungendo a questo l'ammontare dello zakat effettuato nel mondo dai musulmani credenti, e la finanza informale costituita dal microcredito e l'hawala, \u00e8 ragionevole pensare ad una dimensione almeno doppia.\nAttualmente, anche nel mondo occidentale molte istituzioni finanziarie offrono prodotti e servizi finanziari in accordo con le regole della finanza islamica. Fra i principali gruppi di diritto islamico con filiali in tutto il mondo: Dallah Albaraka Group DAB (Arabia Saudita), Dar al Maal al Islami Trust DMI (Arabia Saudita), Alrahj Group (Arabia Saudita) The Islamic Investor (Kuwait), Islamic Bank for Development IBD, Bank of Credit and Commerce International o BCCI. L'UaB, Unione della banche Arabe, \u00e8 la maggiore organizzazione degli istituti di credito di diritto islamico.\nStoria.\nLe prime iniziative di economia islamica applicata possono essere fatte risalire agli anni cinquanta del secolo scorso con il \"Meet Ghamr\" un piano di edilizia popolare in Egitto e il \"Pilgrims' Administration and Fund of Malaysia\" come organo di vigilanza degli istituti finanziari in Malesia.\nPer molto tempo dagli istituti finanziari occidentali la finanza islamica fu ritenuta una pura utopia, fino alla crisi petrolifera del 1973-74 col massiccio afflusso di capitali fu fondata la \"Banca per lo sviluppo islamico\"(Idb) nel 1974 amministrata da ricchi musulmani e da studiosi della sharia.\nAltro successo della finanza islamica fu registrato in seguito alla crisi del mercato asiatico del 1997 in cui crollano le economie di Corea del Sud, Thailandia, Indonesia, Filippine e Malesia quest'ultima a differenza delle altre che accettano gli aiuti finanziari del Fondo Monetario Internazionale, rifiuta contestando pubblicamente gli aiuti speculativi di valute estere. Il premier malese Mohamad Mahathir si rivolge invece alla solidariet\u00e0 musulmana che risponde generosa all'appello trasferendo capitali nell'organismo bancario islamico gi\u00e0 presente, che consente al Paese di risollevarsi prima dei suoi vicini.\nDopo l'11 settembre e la promulgazione del Patriot Act si ha una fuga di capitali dall'America, buona parte dei quali viene riversato negli istituti islamici che hanno un conseguente sviluppo.\nIl dinaro d'oro.\nIl dinaro d'oro ha rappresentato per 13 secoli la base di un sistema economico, che tuttora riveste per molti musulmani un fascino culturale, storico ed etico, tanto che in tempi recenti vi sono stati tentativi di reintroduzione della moneta."}
{"id": "586792", "revid": "729019", "url": "https://it.wikipedia.org/wiki?curid=586792", "title": "Terrore notturno", "text": "Il terrore notturno (o pavor nocturnus), denominato anche disturbo da terrore nel sonno, \u00e8 un'alterazione qualitativa del sonno che rientra nel gruppo delle parasonnie, insieme al sonnambulismo e alle illusioni ipnagogiche.\nEpidemiologia.\nColpisce generalmente i bambini in et\u00e0 prescolare: inizia a manifestarsi intorno ai 2-4 anni e pu\u00f2 continuare fino agli 11-12 anni. Pi\u00f9 raramente, pu\u00f2 colpire l'individuo adulto, in casi di particolare stress psicoemotivo.\nEziologia.\nLe cause possono essere svariate:\nNella maggioranza dei casi, per\u00f2, le cause restano sconosciute.\nClinica.\nL'attacco di \"pavor nocturnus\" avviene durante il sonno, in maniera improvvisa e inaspettata. Nella prima met\u00e0 della notte, il bambino si solleva dal letto. Piange ed urla in maniera esagerata e non sembra reagire ad alcun richiamo dei genitori. Di solito ha gli occhi sbarrati ma non vede chi ha di fronte. Altre volte, pu\u00f2 restare con gli occhi chiusi. Se si tenta di \"consolarlo\", invece di calmarsi reagisce con maggior terrore.\nSpesso, il bambino presenta sudorazione eccessiva, tachicardia e rigidit\u00e0 muscolare durante tutta la durata dell'attacco che pu\u00f2 durare da pochi minuti ad oltre mezz'ora. Dopo la crisi, il bambino si rilassa e riprende a dormire.\nNon \u00e8 un incubo ed \u00e8 molto diverso dal sonnambulismo: \u00e8 una vera e propria crisi di terrore che si verifica nelle fasi 3 e 4 del sonno NREM (non-REM). Il bambino, anche se sembra sveglio, in realt\u00e0 non lo \u00e8 e per questo non reagisce agli stimoli ambientali. A volte esso pu\u00f2 essere la conseguenza diretta di un incubo particolarmente spaventoso, ma nella maggior parte dei casi, il bambino non ricorda nessun incubo. Ricorda solo il terrore paralizzante. Spesso, la mattina dopo non c'\u00e8 pi\u00f9 memoria dell'accaduto.\nIl soggetto, richiamando successivamente alla memoria l'episodio, potrebbe riconoscere uno stato di coscienza ma al contempo di non consapevolezza di s\u00e9 e del luogo in cui si trovava al momento dell'attacco, con la sensazione di aver vissuto un'esperienza a met\u00e0 tra un sogno e lo stato di veglia.\nTrattamento.\nSe il disturbo si presenta occasionalmente, non \u00e8 necessario alcun tipo di intervento medico. I genitori devono evitare di toccare o prendere in braccio il bambino (infatti non farebbero altro che aumentarne il terrore). Spesso, parlare dolcemente al piccolo lo aiuta a calmarsi ed a tornare, lentamente, a dormire."}
{"id": "586794", "revid": "4", "url": "https://it.wikipedia.org/wiki?curid=586794", "title": "Everybody Knows This is Nowhere", "text": ""}
{"id": "586797", "revid": "51032", "url": "https://it.wikipedia.org/wiki?curid=586797", "title": "Boom sonico", "text": "Il boom sonico, chiamato anche \"bang\" supersonico, in italiano boato sonico, \u00e8 il suono prodotto dal cono di Mach generato dalle onde d'urto create da un oggetto (ad esempio un aereo) che si muove, in un fluido, con velocit\u00e0 superiore alla velocit\u00e0 del suono.\nEsempi di \"boom sonico\" si hanno quando un aeroplano vola a velocit\u00e0 superiore a quella del suono nell'aria, o anche quando si fa schioccare una frusta. Il suono \u00e8 in questo caso prodotto dall'estremit\u00e0 della frusta che supera la barriera del suono.\nPercezione e rumore.\nNel 1964, la NASA e l'agenzia federale statunitense per l'aviazione civile, la FAA - \"Federal Aviation Administration\", misero in atto il progetto \"Oklahoma City sonic boom tests\". Questo esperimento consisteva nel generare otto boom sonici al giorno per un periodo di sei mesi. Furono raccolti dati interessanti dall'esperimento, ma 15000 mozioni di protesta sfociarono in una class action contro il Governo degli Stati Uniti, che usc\u00ec perdente anche in appello nel 1969.\nLa NASA continua ad effettuare studi mirati a ridurre l'intensit\u00e0 dei bang sonici.\nNel programma del 2004 denominato \"Shaped Sonic Boom Demonstration project\", un team composto da tecnici NASA del Langley Research Center e del Dryden Flight Research Center insieme alla ditta aeronautica Northrop Grumman, hanno condotto sperimentazioni presso la Edwards AFB sui profili aerodinamici di un F-5E per esplorare i margini di diminuzione del fenomeno, nell'ottica di poter rendere possibile agli aerei di nuova generazione il volo supersonico anche su aree abitate.\nNel mese di Ottobre dell'anno 2005 Israele utilizz\u00f2 degli aerei F-16 per creare dei boati sonici sulla striscia di Gaza come metodo di guerra psicologica, pratica che venne successivamente condannata da parte delle Nazioni Unite. Una fonte dell'intelligence israeliana riport\u00f2 che la tattica fu adottata per contrastare il supporto da parte della popolazione civile ai gruppi armati palestinesi, specialmente quelli che lanciavano i razzi Qassam verso i centri abitati israeliani. Nello stesso articolo veniva riportato il controverso rapporto di uno psichiatra palestinese che denunciava come i boom sonici avessero prodotto seri effetti sulla salute dei bambini di Gaza, inducendo ansiet\u00e0, panico, diminuzione della concentrazione e del rendimento scolastico, oltre a un aumento degli aborti spontanei. Il rapporto \u00e8 stato contestato dalla parte opposta e accusato di assenza di credibilit\u00e0 scientifica e riscontri clinici.\nLa frusta.\nLo schiocco prodotto da una frusta, quando viene usata correttamente, in realt\u00e0 \u00e8 un bang sonico. L'estremit\u00e0 della frusta si muove a una velocit\u00e0 superiore a quella del suono e crea il rumore caratteristico.\nLe fruste sono realizzate con una struttura che si affina partendo dalla impugnatura fino all'estremit\u00e0. La punta ha molto meno massa dell'impugnatura, di conseguenza, quando la frusta \u00e8 fatta schioccare correttamente, l'energia si trasferisce dall'impugnatura all'estremit\u00e0. La formula per l'energia cinetica formula_1, ci spiega che la velocit\u00e0 della frusta aumenta via via che diminuisce la massa, fino ad arrivare a superare la velocit\u00e0 del suono, creando il caratteristico bang sonico."}
{"id": "586799", "revid": "17654", "url": "https://it.wikipedia.org/wiki?curid=586799", "title": "C\u00e0 d'oro", "text": ""}
{"id": "586805", "revid": "72396", "url": "https://it.wikipedia.org/wiki?curid=586805", "title": "Stadio El Djezair", "text": ""}
{"id": "586806", "revid": "287204", "url": "https://it.wikipedia.org/wiki?curid=586806", "title": "Jorge Guillen", "text": ""}
{"id": "586807", "revid": "191664", "url": "https://it.wikipedia.org/wiki?curid=586807", "title": "Blit", "text": ""}
{"id": "586808", "revid": "1565034", "url": "https://it.wikipedia.org/wiki?curid=586808", "title": "Beata Vergine Maria Addolorata a Piazza Buenos Aires (titolo cardinalizio)", "text": "Il titolo cardinalizio della Beata Maria Vergine Addolorata a Piazza Buenos Aires (in latino: \"Titulus Beat\u00e6 Mari\u00e6 Virginis Perdolentis ad forum Bon\u00e6rense\") fu istituito da papa Paolo VI il 7 giugno 1967 con la costituzione apostolica \"Sunt hic Romae\".\nLa chiesa a cui \u00e8 dedicato il titolo fu fondata dal sacerdote argentino monsignor Jos\u00e9 Le\u00f3n Gallardo grazie al suo esclusivo apporto economico. La prima pietra fu posata il 9 giugno 1910, non essendo stato possibile farlo il 25 maggio, centenario dell'indipendenza argentina. Alla cerimonia era presente la signora Saenz Pe\u00f1a, moglie del presidente della Repubblica Argentina. Per terminare la costruzione ci vollero 20 anni. La chiesa fu inaugurata nel 1930. Fino al 1989 la chiesa era retta dai padri Mercedari, oggi \u00e8 retta dal clero diocesano argentino."}
{"id": "586809", "revid": "1305772", "url": "https://it.wikipedia.org/wiki?curid=586809", "title": "Beata Vergine Maria del Monte Carmelo a Mostacciano (titolo cardinalizio)", "text": "Il titolo cardinalizio della Beata Vergine Maria del Monte Carmelo a Mostacciano (in latino: \"Titulum Beatae Mariae Virginis de Monte Carmelo in Mostacciano\") fu istituito da papa Giovanni Paolo II nel concistoro del 28 giugno 1988.\nNe \u00e8 titolare il cardinale Anthony Olubunmi Okogie, arcivescovo emerito di Lagos.\nIl titolo insiste sulla chiesa di Santa Maria del Carmelo, nella zona Mostacciano, sede parrocchiale eretta il 1\u00ba gennaio 1974 dal cardinale vicario Ugo Poletti con il decreto \"Quo uberius\" ed \u00e8 retta dall'Ordine della Beata Vergine del Monte Carmelo. La chiesa \u00e8 stata dedicata il 4 ottobre 1986 sempre dal cardinale Ugo Poletti. Il complesso parrocchiale fu progettato da Giuseppe Spina ed \u00e8 di propriet\u00e0 della Pontificia Opera per la Preservazione della Fede e la provvista di nuove Chiese in Roma."}
{"id": "586811", "revid": "17654", "url": "https://it.wikipedia.org/wiki?curid=586811", "title": "Xanax", "text": ""}
{"id": "586815", "revid": "1746590", "url": "https://it.wikipedia.org/wiki?curid=586815", "title": "Antonio Baslini", "text": "Biografia.\nLaureato nel 1949 in Chimica industriale all'Universit\u00e0 degli Studi di Milano, si occup\u00f2 di aziende e iniziative industriali e fu presidente e amministratore delegato della Baslini spa, industria chimica.\nNel periodo della Resistenza (1943) entr\u00f2 nel Partito Liberale Italiano, e come liberale venne eletto consigliere comunale a Milano nel 1960, poi nel 1963 deputato nella circoscrizione Milano-Pavia. In seguito fu rieletto alla Camera nel 1968, nel 1972, nel 1979 e nel 1983. \u00c8 stato presidente della giunta per le elezioni della Camera dei deputati e dal 1979 fu pi\u00f9 volte sottosegretario nei governi di pentapartito.\nHa presentato una serie di progetti di legge; alcuni di essi sono divenuti leggi importanti, altri hanno precorso la successiva approvazione di leggi analoghe.\nBaslini aveva presentato, gi\u00e0 negli anni sessanta, un progetto di legge contro l'immunit\u00e0 parlamentare, uno per l'introduzione dell'ora legale (divenuto legge nel 1965), uno per la disciplina dei casi di divorzio (poi unificato con quello del socialista Loris Fortuna, divenuto legge nel 1970 e noto come Legge Fortuna-Baslini) e nel marzo del 1985 un progetto di legge per la riforma del sistema elettorale, centrato sull'abolizione del proporzionale, sull'introduzione del maggioritario su collegi uninominali a due turni per deputati e senatori.\nCome giornalista, ha diretto per molti anni \"La Tribuna\", organo del Partito Liberale, e successivamente la rivista \"Alleanza\", periodico dell'area laica. \u00c8 stato vicepresidente nazionale del PLI e, dopo il suo scioglimento nel 1994, Presidente d'onore della Federazione dei Liberali, fino alla malattia che lo port\u00f2 alla morte.\nIl suo nome \u00e8 stato trovato nella lista degli affiliati alla loggia P2."}
{"id": "586823", "revid": "73447", "url": "https://it.wikipedia.org/wiki?curid=586823", "title": "GN'R", "text": ""}
{"id": "586830", "revid": "7336", "url": "https://it.wikipedia.org/wiki?curid=586830", "title": "Bang supersonico", "text": ""}
{"id": "586831", "revid": "1798099", "url": "https://it.wikipedia.org/wiki?curid=586831", "title": "Picone", "text": ""}
{"id": "586837", "revid": "599013", "url": "https://it.wikipedia.org/wiki?curid=586837", "title": "Insomniac Games", "text": "Insomniac Games \u00e8 una societ\u00e0 statunitense dedita allo sviluppo di videogiochi con sede nella citt\u00e0 di Burbank, nella Contea di Los Angeles (California). \u00c8 stata fondata nel 1994 da Ted Price con il nome \"Xtreme Software\", e poi rinominata \"Insomniac Games\" un anno dopo. L'azienda \u00e8 nota per aver sviluppato giochi di grande successo per PlayStation, come \"Spyro the Dragon\" (1998-2000), \"Ratchet &amp; Clank\", \"\" (2006-11) e \"Marvel's Spider-Man \" (2018).\nIl 19 agosto 2019, Insomniac viene acquisita da Sony, diventando quindi uno sviluppatore first-party.\nStoria.\nInsomniac fu fondata nel 1994 come una casa indipendente. Il primo videogioco fu \"Disruptor\", uno sparatutto in prima persona pubblicato il 20 novembre 1996, a cui sono seguiti altri sette giochi per PlayStation e PlayStation 2: tra questi si annoverano i tre capitoli classici della serie di \"Spyro the Dragon\".\nLasciato il progetto Spyro, la compagnia ha ideato la serie \"Ratchet &amp; Clank\", il cui primo capitolo \u00e8 stato il primo prodotto occidentale a essere ufficialmente venduto su PS2 in Giappone.\nInsomniac sbarca su PS3 un violento sparatutto in prima persona, ', di genere post-apocalittico, spesso paragonato ad \"Half-Life 2\" per via dei nemici a forma di ragno. Sono poi seguiti tre sequel per \"Ratchet &amp; Clank\": ', ' e ', usciti rispettivamente il 23 ottobre 2007, il 21 agosto 2008 e il 4 Novembre 2009. \u00c8 stato pubblicato anche il sequel di \"Resistance: Fall of Man\", \"Resistance 2\", uscito a novembre 2008.\nIl 25 maggio 2010, \u00e8 stato annunciato che Insomniac Games avrebbe sviluppato un gioco multipiattaforma per PlayStation 3 e Xbox 360; il titolo, annunciato il 6 giugno 2011 all'E3 di Los Angeles, \u00e8 \"Fuse\", pubblicato da Electronic Arts.\nIl 22 agosto 2010, al GamesCon sono stati annunciati i due giochi \"\" e \"Resistance 3\".\nL'11 giugno 2013, durante il \"Microsoft's E3 press event\" \u00e8 stato annunciato Sunset Overdrive, primo titolo pubblicato da Microsoft Studios per Xbox One il 28 ottobre 2014 e per Windows il 16 novembre 2018.\nIl 7 settembre 2018 \u00e8 uscito, come esclusiva PlayStation 4, \"Marvel's Spider-Man\", annunciato precedentemente all'E3 2016. Il 9 Settembre 2021 ne viene annunciato il seguito,Spiderman 2.\nSempre il 9 settembre 2021 \u00e8 stato annunciato un altro videogioco nato dalla collaborazione Marvel e Insomniac Games dal titolo \"Marvel's Wolverine\".\nCuriosit\u00e0.\nIn \"\" e \"Ratchet &amp; Clank 3\", il giocatore pu\u00f2 visitare un Easter egg conosciuto col nome di \"Insomniac Museum\". Esso \u00e8 collocato sui pianeti fantastici di \"Dantopia\" (riferimento a Dan Johnson) e di \"Burbank\" (il luogo dove si trova la sede dell'azienda). Al suo interno il giocatore pu\u00f2 trovare articoli, mostri, oggetti e concezioni non presenti nel normale gioco. Da notare come l'Insomniac Museum abbia la stessa piantina degli uffici della Insomniac Games a Burbank.\nUn altro Museo Insomniac \u00e8 disponibile in \"\" dopo aver sconfitto un boss opzionale. Questo contiene informazioni su contenuto tagliato dalla versione definitiva del gioco. Ancora una volta il Museo Insomniac fa la sua comparsa in \"Ratchet &amp; Clank (2016)\"."}
{"id": "586841", "revid": "287204", "url": "https://it.wikipedia.org/wiki?curid=586841", "title": "Evangelizzazione", "text": "Levangelizzazione \u00e8 un termine della teologia cristiana e indica due distinte attivit\u00e0: l'annuncio del vangelo per la conversione dei non cristiani, e l'azione della comunit\u00e0 dei credenti per trasformare la societ\u00e0 e renderla adeguata alle esigenze evangeliche. Evangelizzazione deriva del sostantivo greco \"euangelizein\", che indica l'annuncio di una buona notizia, annunciare una vittoria.\nSfondo Biblico.\nIl termine \"euangelion\" e derivati appare 76 volte nel Nuovo Testamento (56 volte negli scritti paolini, di cui 48 negli scritti di Paolo, e 8 volte negli scritti deutero paolini). Nei vangeli ricorre 12 volte, 4 in Matteo e 8 in Marco. Il termine \u00e8 assente in Luca, Giovanni e scritti giovannei, lettere agli Ebrei, seconda di Pietro, Giacomo, Giuda. Nel Nuovo Testamento, evangelizzare si riferisce sempre al trasmettere una notizia che ha a che fare con Dio. Si presuppone sempre che si parli di Cristo. Non \u00e8 corretto tradurre vangelo con buona notizia, visto che il termine indica anche annuncio di un giudizio, che potrebbe non essere buono per chi ascolta. In questa eccezione \u00e8 per\u00f2 usato sin dall'antichit\u00e0 per indicare i quattro scritti neotestamentari di Matteo, Marco, Luca e Giovanni.\nSebbene il termine venga usato con accezioni diverse anche dallo stesso autore (negli scritti paolini si trovano i significati di annuncio, annunciatore, annuncio di gioia, annuncio di speranza futura, predicazione, ecc.), si pu\u00f2 asserire che il termine \"euangelizein\" preveda sempre il messaggio-annuncio di Cristo orientato al Kyrios (il Signore) futuro, e quindi al Cristo che al suo ritorno dar\u00e0 un giudizio o conceder\u00e0 grazia a l'umanit\u00e0.\nStoria dell'evangelizzazione.\n Per i vangeli di Matteo e Marco, Ges\u00f9 \u00e8 un evangelizzatore. La Chiesa ha per\u00f2 applicato il termine alla propria attivit\u00e0. L'evangelizzazione quindi nasce a Pentecoste. Gli apostoli riuniti nel cenacolo ricevono il dono dello Spirito Santo e iniziano a dare testimonianza pubblica della loro fede. L'evangelizzazione continua con la predicazione della Parola di Dio da parte degli apostoli, l'attivit\u00e0 di aiuto ai poveri da parte di alcuni volontari, e dall'annuncio di alcune persone designate dalla comunit\u00e0, come nel caso di Barnaba e Paolo. I primi evangelizzatori \u2013\" missionario\" \u00e8 un termine che si attester\u00e0 solo alla fine del medioevo \u2013 diressero la loro attenzione alle comunit\u00e0 ebraiche dal bacino mediterraneo, per aprirsi poi anche ai pagani, cio\u00e8 a non credenti di origine non ebraiche. Questo fu possibile grazie alle decisioni prese al Concilio di Gerusalemme, dove gli apostoli accettarono la posizione di Paolo di Tarso di non obbligare i nuovi credenti provenienti dal paganesimo ad accettare tutte le regole e leggi ebraiche (le 613 leggi del Pentateuco, e la \"kasherut\" \u2013 legge che regola la preparazione e assunzione del cibo). Questa decisione permise ai primi annunciatori del vangelo di rivolgersi a tutte le popolazioni che incontravano. \nCon l'impeto della prima ondata evangelizzatrice, la Chiesa si diffuse cos\u00ec in Medio Oriente, Africa settentrionale, Italia e Spagna, nonch\u00e9 all'interno dell'Asia.\nStoria dell'evangelizzazione in Europa.\nIl cristianesimo trov\u00f2 nell'impero romano sia un campo fertile per uno sviluppo rapido che una fiera opposizione. L'impero, con le sue strutture di comunicazione, la stabilit\u00e0 politica e la lingua comune (si parlava dovunque il latino e il greco della koin\u00e9), permisero che i primi cristiani potessero facilmente comunicare con nuove popolazioni. Non a caso si hanno notizie di comunit\u00e0 cristiane nella penisola italica, Macedonia, Grecia, penisola Iberica, Dalmazia e Gallia gi\u00e0 prima della fine del I secolo. L'evangelizzazione venne arginata da persecuzioni, anche violente. Pi\u00f9 imperatori decisero di perseguitare i cristiani, dando via all'era dei martiri. Questo termin\u00f2 con la pubblicazione dell'Editto di Milano nel 313. Ai cristiani venne riconosciuta la libert\u00e0 di culto.\nLa comunit\u00e0 cristiana si diffuse dapprima nelle citt\u00e0 e poi nelle zone rurali (\"pagi\" in latino, da cui il termine pagano). Nel IV secolo, soprattutto grazie ai monaci, quasi tutta l'Europa venne raggiunta, anche se l'evangelizzazione potr\u00e0 dirsi conclusa solo molto pi\u00f9 tardi, nel XIV secolo, quando si apr\u00ec il nuovo capitolo del proselitismo dei protestanti e dei controriformisti.\nStoria dell'evangelizzazione in Africa.\nSi possono riconoscere tre distinte tappe nell'evangelizzazione del continente africano. La prima ondata evangelizzatrice vede la comunit\u00e0 cristiana propagarsi in tutto il nord Africa, nell'attuale Sudan, e in Etiopia. Questa prima ondata evangelizzatrice ebbe termine con l'invasione islamica del VII secolo. Dal XV al XVIII secolo ci furono vari tentativi di evangelizzazione lungo le coste. I missionari, come iniziarono ad essere chiamati allora, seguirono le rotte commerciali aperte dalle flotte portoghesi. Importante \u00e8 il tentativo di evangelizzare la regione dell'attuale Congo nel XVI secolo. La terza tappa, e quella che riusc\u00ec a penetrare veramente il territorio di tutto il continente, \u00e8 quella iniziata con il risveglio missionario europeo del XIX secolo. \n\u00c8 Stato quello il tempo della rinascita missionaria guidata dalla devozione al Sacro Cuore, che chiedeva l'annuncio del Vangelo a tutte le persone del mondo. Tra i grandi missionari che operarono in Africa nel XIX secolo va menzionato Daniele Comboni, primo vescovo dell'Africa Centrale e fondatore dei missionari comboniani. Comboni disegn\u00f2 un piano d'azione ancora oggi considerato profetico: salvare l'Africa con l'Africa. L'Africa viveva il dramma della schiavit\u00f9, molti non erano pronti a riconoscere la totale umanit\u00e0 degli africani. Comboni mostr\u00f2 la sua piena fiducia negli africani proponendo di costruire universit\u00e0 e altre scuole lungo la costa per preparare laici che portassero sviluppo e il Vangelo all'interno. Oggi la chiesa africana \u00e8 presente in tutto il continente ed \u00e8 sempre pi\u00f9 indipendente dall'apporto di missionari esteri. La stessa chiesa africana manda missionari in Africa e in altri continenti.\nOltre a Daniele Comboni, ci sono state altre due grandi figure dell'evangelizzazione in Africa: Charles Martial Lavigerie et Melchior De Marion Br\u00e9sillac. Il primo \u00e8 il fondatore dei Missionari d'Africa (Padri Bianchi), e il secondo \u00e8 il fondatore della Societ\u00e0 delle Missioni Africane (SMS)."}
{"id": "586842", "revid": "767487", "url": "https://it.wikipedia.org/wiki?curid=586842", "title": "Buffalo Springfield", "text": "I Buffalo Springfield furono un gruppo di folk-rock statunitense degli anni sessanta proveniente da Los Angeles formato da Neil Young, Stephen Stills, Richie Furay, Bruce Palmer, Dewey Martin. Il gruppo ebbe vita breve: formatosi nel 1966, si sciolse due anni pi\u00f9 tardi, nel 1968. I disaccordi personali fra Stills e Young, forti personalit\u00e0 musicali, uniti agli arresti per possesso di droghe dei membri del gruppo e i continui cambi di formazione, furono probabilmente all'origine della precoce fine della band. Curiosamente Stills e Young si troveranno ancora a suonare insieme all'interno del gruppo CSN&amp;Y, costituitosi un paio d'anni pi\u00f9 tardi.\nNel corso della sua breve carriera il gruppo pubblic\u00f2 solo tre album, ma numerosi nastri demo, outtakes, versioni alternative e registrazioni live dell'epoca, furono pubblicate in seguito nei decenni successivi.\nNonostante la breve vita della band, \u00e8 riconosciuta essere una delle pi\u00f9 influenti della sua epoca, e ha ricevuto riconoscimenti postumi dalla Rock and Roll Hall of Fame come formazione cruciale di quegli anni.\nStoria.\nOrigini.\nNeil Young e Stephen Stills si incontrarono per la prima volta nel 1965 al Fourth Dimension di Thunder Bay, Ontario. Young era l\u00ec con i The Squires, un gruppo di Winnipeg nel quale militava fin dal febbraio 1963, mentre Stills era in tour con i The Company. Anche se i due non si sarebbero rivisti nuovamente ancora per circa un anno, l'incontro lasci\u00f2 entrambi favorevolmente colpiti dal talento reciproco.\nQuando i The Company si sciolsero alla fine del tour, Stills si trasfer\u00ec sulla West Coast, dove avrebbe lavorato come session man, dopo una fallita audizione per entrare a far parte dei The Monkees.\nAll'inizio del 1966 a Toronto, Young conobbe Bruce Palmer, un bassista canadese che suonava in un gruppo chiamato Mynah Birds. In cerca di un chitarrista solista, Palmer invit\u00f2 Young ad unirsi al gruppo, e Young accett\u00f2. I Mynah Birds erano in procinto di registrare un disco per la Motown Records, quando il cantante Ricky James Matthews (successivamente conosciuto come Rick James) venne arrestato per diserzione. Con l'album cancellato, Young e Palmer decisero di andare a Los Angeles dove speravano di incontrare Stills.\nUna settimana dopo, scoraggiati dal non aver trovato Stills e pronti a partire alla volta di San Francisco, furono casualmente notati in strada proprio da Stills, Furay e Friedman, in mezzo al traffico sul Sunset Boulevard di Los Angeles. Stills e compagni erano seduti nel loro furgone quando riconobbero l'inconfondibile mezzo di locomozione di Young, un carro funebre Buick del '48. Colpiti dalla casualit\u00e0 del destino, i quattro musicisti decisero di metter su un gruppo insieme. Il batterista Dewey Martin, che suonava nel gruppo garage rock The Standells e aveva collaborato con artisti country come Patsy Cline e The Dillards, si un\u00ec alla neonata formazione una settimana dopo dietro suggerimento dell'allora manager dei Byrds, Jim Dickson.\nPrendendo il nome da un modello di trattore, costruito dalla Buffalo-Springfield Roller Company, parcheggiato nei pressi dell'abitazione di Friedman (dove alloggiavano anche Stills e Furay), il nuovo gruppo debutt\u00f2 l'11 aprile 1966 al The Troubadour di Hollywood. Pochi giorni dopo, la band inizi\u00f2 un piccolo tour della California come gruppo d'apertura nei concerti di The Dillards e The Byrds.\nManagement e prime incisioni.\nPrima della fine del tour, il bassista dei Byrds Chris Hillman persuase i proprietari del popolare locale notturno Whisky a Go Go a fare un'audizione ai Buffalo Springfield. La band super\u00f2 la prova e divenne il gruppo fisso del locale per sette settimane, dal 2 maggio al 18 giugno 1966. Questa serie di concerti solidific\u00f2 la reputazione della band attraendo l'interesse di alcune etichette discografiche. Friedman chiese a Dickie Davis, che in precedenza aveva lavorato con i Byrds, di interessarsi al management del gruppo. In cambio, Davis contatt\u00f2 i manager di Sonny &amp; Cher, Charlie Greene e Brian Stone. Questi due arrangiarono un accordo di massima con Ahmet Erteg\u00fcn della Atlantic Records e la band pot\u00e9 finalmente iniziare la registrazione del suo primo album ai Gold Star Studios di Hollywood.\nYoung, Stills e Furay avrebbero tutti inciso dei provini per l'album, ma Greene e Stone, autoproclamatisi produttori del disco, ritennero la voce di Young \"troppo strana\" ed assegnarono le principali parti vocali soliste a Furay.\nIl primo singolo dei Buffalo Springfield, \"Nowadays Clancy Can't Even Sing\", fu pubblicato nell'agosto 1966 senza riscuotere particolare successo al di fuori della zona di Los Angeles, dove entr\u00f2 nella Top 25. Il gruppo rimase insoddisfatto dal primo missaggio dell'album in lavorazione. Infatti, Young e Stills erano convinti che il loro missaggio mono fosse superiore al missaggio stereo approntato da Greene e Stone. L'album, intitolato \"Buffalo Springfield\", venne inizialmente pubblicato dall'etichetta sussidiaria dell'Atlantic Atco Records, sia in mono che in stereo nel dicembre 1966. Una versione modificata (vedi sotto) con un differente ordine dei brani, segu\u00ec nel marzo 1967.\n\"For What It's Worth\".\nNel novembre 1966 Stills compose la sua canzone pi\u00f9 celebre, \"For What It's Worth\", dopo aver assistito in prima persona alla repressione violenta da parte della polizia nei confronti dei giovani manifestanti sul Sunset Strip che protestavano contro la chiusura di un locale chiamato Pandora's Box. Il brano venne eseguito per la prima volta la sera del giorno del Ringraziamento al Whisky a Go Go, ed inciso pochi giorni dopo. A marzo 1967 si trovava nella Top Ten. La Atco decise di sfruttare il successo della canzone e sostitu\u00ec il brano \"Baby Don't Scold Me\" con \"For What It's Worth\" ripubblicando l'album una seconda volta. \"For What It's Worth\" vendette circa un milione di copie nei soli Stati Uniti, diventando presto disco d'oro.\nCambiamenti di formazione.\nNel gennaio 1967, il gruppo vol\u00f2 a New York per esibirsi all'Ondine's, un club dove avrebbero suonato abitualmente anche i The Doors. Fu in questo periodo che Palmer sub\u00ec il primo arresto per possesso di marijuana e venne conseguentemente rimpatriato in Canada.\nPer sostituirlo, la band impieg\u00f2 numerosi bassisti, fra i quali anche Mike Barnes e Jim Fielder dei Mothers of Invention.\nIn queste condizioni precarie, senza un bassista fisso, il gruppo inizi\u00f2 le sessioni di registrazione per il nuovo album, provvisoriamente intitolato \"Stampede\". Inoltre, Young e Stills incominciarono a litigare tra di loro perch\u00e9 ognuno insisteva nel voler produrre da solo i propri brani. Furay, che aveva cantato e suonato la chitarra sul primo album del gruppo senza per\u00f2 contribuire con nessuna canzone, inizi\u00f2 a proporre brani da lui composti eguagliando il numero delle canzoni di Young presenti sul secondo album.\nNonostante Palmer fosse ritornato nella band all'inizio di giugno, Young se ne and\u00f2 per dissidi vari non partecipando all'esibizione della band al Monterey Pop Festival, nel quale il gruppo lo sostitu\u00ec esibendosi con Daily Flash e Doug Hastings alla chitarra, e con l'ospite d'eccezione David Crosby. Young ritorn\u00f2 in formazione nell'ottobre seguente in occasione di un concerto al Third Eye di Redondo Beach, California, e dopo aver detto addio a Greene e Stone (Erteg\u00fcn li aveva convinti a lasciare il management della band), il gruppo pass\u00f2 il tempo diviso fra concerti vari e la rifinitura del secondo album, ora intitolato \"Buffalo Springfield Again\", e prodotto sotto la supervisione di Erteg\u00fcn stesso.\nAnche se \u00e8 pi\u00f9 un amalgama di lavori individuali piuttosto che uno sforzo collettivo, \"Buffalo Springfield Again\" viene considerato da molti critici e fan come il capolavoro dei Buffalo Springfield. Pubblicato nel novembre 1967, il disco include brani celeberrimi come \"Mr. Soul\", \"Rock &amp; Roll Woman\", \"Bluebird\", \"Sad Memory\" e \"Broken Arrow\".\n\"Last Time Around\".\nNel gennaio 1968, il secondo arresto per droga di Palmer si abbatt\u00e9 come un fulmine a ciel sereno sul periodo di maggior successo della band. Questa volta, il chitarrista e tecnico del suono Jim Messina venne ingaggiato come sostituto permanente di Palmer al basso. Anche Young inizi\u00f2 a presentarsi sempre pi\u00f9 di rado in studio e ai concerti, lasciando spesso Stills a suonare da solo tutte le parti di chitarra. Furono impiegati diversi turnisti, e tutti i brani che apparvero sull'ultimo album vennero registrati alla fine di marzo, con Messina in veste di produttore, ma il gruppo era chiaramente in procinto di sciogliersi. Nell'aprile 1968, dopo altri guai giudiziari inerenti alla droga che coinvolsero Young, Furay, Messina ed Eric Clapton, il gruppo si sciolse definitivamente.\nDopo lo scioglimento, Furay e Messina assemblarono varie tracce registrate tra la met\u00e0 del 1967 e l'inizio del 1968 per creare un terzo ultimo album dei Buffalo Springfield intitolato \"Last Time Around\". Nonostante la presenza di brani validi come la toccante ballata \"Kind Woman\" di Furay, la polemica \"Four Days Gone\" di Stills, e il classico di Neil Young \"I Am a Child\", solo poche delle restanti tracce includevano pi\u00f9 di due o tre componenti della band contemporaneamente e l'opera appariva alquanto sfilacciata non riscuotendo particolare successo. Persino la copertina fu ottenuta ricorrendo all'uso di un fotomontaggio, dato che l'immagine di Young venne aggiunta in un secondo momento a quella degli altri quattro membri del gruppo.\nLascito artistico.\nNonostante la considerevole fama raggiunta, i Buffalo Springfield non ebbero mai un vero successo commerciale su larga scala. \"For What It's Worth\" fu il loro brano pi\u00f9 noto e di maggior successo, ma la leggenda del gruppo crebbe lentamente con il passare degli anni, di pari passo con il successo dei suoi membri dopo lo scioglimento della band.\nNel 1968 Stills form\u00f2 i Crosby, Stills &amp; Nash con David Crosby dei The Byrds e Graham Nash dei The Hollies. Young si lanci\u00f2 nella sua fortunata carriera solista, ma nel 1969 si riun\u00ec con Stills entrando a far parte dei celebrati Crosby, Stills, Nash &amp; Young. Furay e Messina furono i membri fondatori dei Poco. Successivamente Furay con J.D. Souther e Chris Hillman form\u00f2 la Souther-Hillman-Furay Band, e Messina si un\u00ec a Kenny Loggins nei Loggins &amp; Messina.\nBruce Palmer era la prima scelta dei CSN&amp;Y per suonare il basso nella band, ma a seguito di svariati problemi personali l'idea non si concretizz\u00f2 mai ed egli venne rimpiazzato da Greg Reeves. Dopo aver inciso uno sfortunato album solista nel 1970, Palmer scomparve nell'oscurit\u00e0 per diversi anni, riemergendo dall'anonimato solo nei primi anni ottanta per suonare sull'album \"Trans\" di Young.\nNew Buffalo Springfield.\nNel settembre 1968 Martin diede vita ad una nuova apocrifa incarnazione dei Buffalo Springfield. Nominata \"New Buffalo Springfield\", la formazione della band consisteva nei chitarristi Dave Price e Gary Rowles (figlio del pianista jazz Jimmy Rowles), nel bassista Bob Apperson, nel batterista Don Poncher e nel fiatista Jim Price, che successivamente avrebbe collaborato con successo in diverse occasioni con Delaney Bramlett, Rolling Stones, Joe Cocker, e altri."}
{"id": "586850", "revid": "116273458", "url": "https://it.wikipedia.org/wiki?curid=586850", "title": "Testify (P.O.D.)", "text": "Testify \u00e8 il sesto album in studio del gruppo musicale statunitense P.O.D., pubblicato nel 2006. Il disco ha debuttato al nono posto della classifica di \"Billboard\", e ha venduto copie nella prima settimana di uscita, oltre copie negli Stati Uniti e mezzo milione a livello internazionale.\nDescrizione.\nL'album presenta le classiche caratteristiche sonore dei P.O.D., con cantati rap, divagazioni reggae (soprattutto raggamuffin) e ritmati interventi di chitarra elettrica.\nQuesta nuova produzione, rispetto alle precedenti, annovera molti brani melodici (\"If you could see me now\" e \"Goodbye for now\") che si distaccano parzialmente dallo stile, sempre molto deciso ed incalzante, dei primi lavori del gruppo.\nIn ogni caso, brani come \"Lights out\", canzone tipicamente rap metal incalzante e dura soprattutto dal punto di vista chitarristico, o come \"Sounds like war\", caratterizzata da un rap deciso intervallato da momenti melodici, fanno da controparte aggressiva di questo disco del quartetto statunitensi.\nDa sottolineare sono poi le contaminazioni con cui i P.O.D. hanno realizzato molte tracce, che vanno dal reggae muffin della \"entry\" \"Roots in stereo\" e di \"Strength of my life\" all'R &amp; B di \"On the grind\" che, in particolare, unisce un ritornello melodico con una strofa sviluppata su un riff di chitarra e condotta da un rap nudo e aggressivo. Dei brani successivi sono da citare, in modo particolare, \"Teachers\", \"Mark my words\" e \"Say hello\" che rappresentano forse i momenti pi\u00f9 duri del disco. La canzone \"Teachers\" soprattutto, mixa un sound eclettico, fatto di ritmiche lente e cadenzate, che si uniscono a tre parallele linee vocali, una \"rap\", una \"clean\" e l'ultima \"scream\".\nIl brano \"Lights Out\" fa parte della colonna sonora del film \"Scary Movie 4\". Negli ultimi secondi del singolo \"Goodbye for Now\" interviene Katy Perry."}
{"id": "586851", "revid": "320578", "url": "https://it.wikipedia.org/wiki?curid=586851", "title": "Gaius Duilius", "text": ""}
{"id": "586856", "revid": "767487", "url": "https://it.wikipedia.org/wiki?curid=586856", "title": "Castegnate", "text": "Castegnate (\"Castegnaa\" in dialetto locale) \u00e8 l'unica frazione della citt\u00e0 di Castellanza (VA): si trova al di l\u00e0 del fiume Olona, sulla riva sinistra.\nStoria.\nCastegnate (allora Castegnate Olona) fu unita a Castellanza il 1\u00ba maggio 1869.\nUn'unione quasi alla pari, tanto che lo stemma della citt\u00e0 rappresenta i nuclei originari di entrambe: a sinistra una torre/castello (Castellanza), a destra un castagno (Castegnate), in mezzo il fiume Olona e un ponte di pietra che unisce i due borghi.\nLe prime tracce del nome di Castegnate, il cui suffisso \u00e8 il segno indelebile di origini celtiche, risalgono a un documento del 1045 firmato da Enrico III il Nero.\nLa transizione tra il celtismo e la romanit\u00e0 \u00e8 testimoniata dai resti di una necropoli con reperti ascrivibili a un'epoca compresa tra il I secolo a.C. e il I secolo. Reperti di epoca romana (ancora del I secolo) indicano la presenza nel territorio di Castegnate di un insediamento rurale, probabilmente gravitante intorno a un nucleo pi\u00f9 importante, forse un \"vicus\" romano a Legnano. Da Castegnate passava la via Severiana Augusta, strada romana che collegava Milano con il Verbano. Da qui si originava anche una strada che andava in direzione di Saronno. Superata Castegnate la via Severiana Augusta, dopo aver attraversato il ponte sopramenzionato, passava per la moderna Castellanza.\nNel 1751 il centro abitato contava 338 residenti, saliti a 528 nel 1805. Gi\u00e0 in et\u00e0 napoleonica si speriment\u00f2 l'unione con Castellanza, seppure non ci fu accordo sulla sede comunale. Oggi Castegnate rappresenta un rione di Castellanza, detto \u201cRione In Gi\u00f2\u201d, con una parrocchia di San Bernardo abate che conta una popolazione di 7.693 abitanti. Dato il maggiore sviluppo in anni recenti, Castegnate risulta oggi pi\u00f9 popolosa dell'altro rione di Castellanza detto \"Rione in Su\", la cui parrocchia di San Giulio conta 6.794 abitanti; dal 2006 la parrocchia di San Bernardo fa parte dell'unica \"comunit\u00e0 pastorale dei Santi Giulio e Bernardo\".\nL'odierna chiesa del rione, dedicata a San Bernardo, fu costruita a partire dal 1958 ed eretta a parrocchia nel 1971. Una precedente chiesa dedicata allo stesso patrono venne demolita nel 1953, perch\u00e9 gravemente danneggiata dallo straripamento del fiume, come ricorda una stele marmorea posta in piazza Castegnate.\nData la tradizione, la festa di San Bernardo abate, il 20 agosto, viene considerata dagli abitanti 'festa patronale' e non semplice parrocchiale.\nIl territorio.\nIl territorio comprende l'antico borgo di Castegnate e i suoi sviluppi verso est del fiume verso i comuni confinanti di Marnate, Legnano e Rescaldina.\nOltre al fiume Olona il centro abitato principale \u00e8 delimitato dal percorso della autostrada A8, con un unico piccolo insediamento residenziale oltre autostrada in direzione della frazione Nizzolina del comune di Marnate."}
{"id": "586857", "revid": "287204", "url": "https://it.wikipedia.org/wiki?curid=586857", "title": "San Paolo di Civitate", "text": "San Paolo di Civitate \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nIl comune \u00e8 posto a 187 m s.l.m. nella media valle del Fortore ed \u00e8 sorto sul luogo della distrutta Civitate (XV secolo).\nClima.\nDal punto di vista legislativo il comune di San Paolo di Civitate ricade nella \"fascia climatica D\" in quanto i gradi giorno della citt\u00e0 sono 1.576, dunque limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nStoria.\nAntichit\u00e0.\nIl primo insediamento in territorio di San Paolo di Civitate risale al I millennio a.C., quando popolazioni daune vi fondarono l'importante insediamento di Tiati (o Teate). Conquistato dai Romani nel 318 a.C., Tiati assunse il nome di Teanum Apulum e divenne un \"municipium\" dotato di autonomia amministrativa.\nNel 207 a.C., da \"Teanum\" part\u00ec la controffensiva romana guidata, con due legioni, dal console Gaio Claudio Nerone contro l'esercito cartaginese di Asdrubale Barca, giunto in soccorso del fratello Annibale, che venne sconfitto e ucciso nella battaglia del Metauro.\nIn epoca imperiale Teanum fu ribattezzata col nome di Civitate. Dopo la caduta dell'Impero romano d'Occidente, conobbe l'avvicendarsi delle varie dominazioni bizantine, longobarde e normanne e nell'XI secolo divenne sede vescovile.\nPeriodo normanno.\nNel 1043 il Parlamento generale dei baroni Longobardi e Normanni istitu\u00ec la baronia di Civitate, vassalla della Contea di Puglia. Primo conte ne divenne Gualtiero,\nun cavaliere normanno imparentato con la casata Altavilla, eroe della battaglia di Montepeloso combattuta nel 1041. La baronia comprendeva la citt\u00e0 di Civitate, fortificata, e una porzione della Capitanata.\nIl 18 giugno 1053 vi si svolge la battaglia di Civitate che vede contrapposti i Normanni di Umfredo d'Altavilla e un esercito di Suebi, Italici e Longobardi coalizzati da papa Leone IX. Alla morte di Gualtiero, nel 1060 quale signore di Civitate gli succedette Amico II.\nEt\u00e0 moderna e contemporanea.\nTra il 1560 e il 1570 circa 60 famiglie albanesi abbandonarono il territorio di Civitate e costruirono sui vicini Colli Liburni un nuovo villaggio, chiamato San Paolo dal nome dell'antica cappella ivi esistente. L'assenso alla costruzione venne dato al barone Cesare I Gonzaga dalla Regia Camera della Sommaria il 17 giugno 1570. Vi si trasferirono gli albanesi residenti a Torremaggiore che nel 1573 stipularono contratto con il feudatario e dopo il 1581 arrivarono gli ultimi abitanti albanesi di Civitate. Il primo nucleo, a nord della Chiesa di San Paolo, \u00e8 fondato sulla lunga piazza rettangolare (attuale Piazza XX Settembre, raccordato a L col Largo San Paolo) su cui si affacciano la Chiesa di San Giovanni Battista e il palazzo Gonzaga.\nIl violento terremoto della Capitanata del 30 luglio 1627 distrusse quasi interamente il casale, del quale restarono in piedi solo la chiesa di San Paolo e il palazzo baronale. Il feudo pass\u00f2 nel 1628 ai Maffei e nel 1636 a Giovanni Antonio Yvagnes. Nel 1640 il feudatario Andrea Gonzaga provvide alla ricostruzione del feudo, che avvenne secondo un razionale piano urbanistico basato su rete stradale ad assi rettilinei e fece costruire il convento e la Chiesa di Sant'Antonio. Nel 1701, San Paolo pass\u00f2 al Principe Enrico Imperiale, principe di Sant'Angelo dei Lombardi, per passare a Cornelia Pallavicino nel 1728 e, nel 1751, a Placido Imperiale che fond\u00f2 il paese di Poggio Imperiale con una coloni di albanesi.\nDopo l'unit\u00e0 d'Italia, il 26 ottobre 1862, durante il mandato del sindaco Alessandro Petrucci, un decreto regio diede al comune di San Paolo l'attuale denominazione per differenziarlo dai paesi omonimi. Nel 1875 contava circa 2000 abitanti.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2011 la popolazione straniera residente ammontava a 334 persone. Le nazionalit\u00e0 maggiormente rappresentate erano:\nLa popolazione straniera residente al 1\u00ba gennaio 2013 ammontava a 326 persone, con un decremento di -2,30% rispetto all'anno precedente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "586858", "revid": "767487", "url": "https://it.wikipedia.org/wiki?curid=586858", "title": "The Warriors EP, Volume 2", "text": "The Warriors EP, Vol. 2 \u00e8 un EP del gruppo musicale statunitense P.O.D., pubblicato nel 2005. Il disco ha avuto una tiratura limitata a sole 40.000 copie."}
{"id": "586861", "revid": "93556", "url": "https://it.wikipedia.org/wiki?curid=586861", "title": "Provincia di Benguela", "text": "Benguela \u00e8 una provincia dell'Angola; prende il nome dal suo omonimo capoluogo Benguela, situato sulla costa atlantica, sulla baia omonima. Ha una superficie di 31.788\u00a0km\u00b2 ed una popolazione di 1.033.106 (stima del 2009).\nLa provincia \u00e8 posta nella parte centro-occidentale del paese africano e si affaccia sull'Oceano Atlantico. Confina a nord con la provincia di Cuanza Sud, a est con quella di Huambo, a sud-est con quella di Hu\u00edla e a sud con la provincia di Namibe.\nIl territorio \u00e8 caratterizzato a oriente dai rilievi dell'altopiano angolano che digradano a ovest verso la pianura costiera. Nel nord si elevano i rilievi della \"Serra Cambonda\" e della \"Serra do Humbe\" che raggiunge un'altezza di 2.555 metri. A sud-est si erge la \"Serra do Chilengue\". Vari fiumi scendono dalla regione orientale verso la costa. Tra questi il Catumbela, in cui confluisce da sud il Cubal.\nLa maggioranza della popolazione appartiene al gruppo etnico-linguistico Ovimbundu.\nGeografia antropica.\nSuddivisioni amministrative.\nLa Provincia di Benguela \u00e8 suddivisa in nove municipi e 39 comuni.\nEconomia.\nLa provincia possiede numerose attivit\u00e0 industriali (la seconda concentrazione, dopo Luanda) di tipo alimentare e petrolifero."}
{"id": "586864", "revid": "52076", "url": "https://it.wikipedia.org/wiki?curid=586864", "title": "Antef VI", "text": ""}
{"id": "586865", "revid": "52076", "url": "https://it.wikipedia.org/wiki?curid=586865", "title": "Antef VII", "text": ""}
{"id": "586866", "revid": "52076", "url": "https://it.wikipedia.org/wiki?curid=586866", "title": "Antef VIII", "text": ""}
{"id": "586867", "revid": "767487", "url": "https://it.wikipedia.org/wiki?curid=586867", "title": "Invisible Lantern", "text": "Invisible Lantern \u00e8 un album della band statunitense degli Screaming Trees, pubblicato nel 1988 dalla SST Records. In questo disco la band continua sulla falsariga dei precedenti lavori, mescolando le atmosfere psichedeliche con il garage rock. Pu\u00f2 essere considerato l'ultimo disco di chiara impronta psichedelica, perch\u00e9 dal successivo \"Buzz Factory\", pur non abbandonando completamente questa influenza, la band prender\u00e0 la direzione dell'alternative rock."}
{"id": "586872", "revid": "1776051", "url": "https://it.wikipedia.org/wiki?curid=586872", "title": "The Warriors EP", "text": "The Warriors EP \u00e8 un EP del gruppo musicale statunitense P.O.D., pubblicato nel 1999 per la Atlantic Records."}
{"id": "586874", "revid": "1318658", "url": "https://it.wikipedia.org/wiki?curid=586874", "title": "Arrondissement di Laval", "text": "L\"arrondissement\" di Laval \u00e8 una suddivisione amministrativa francese, situata nel dipartimento della Mayenne e nella regione dei Paesi della Loira.\nComposizione.\nL\"arrondissement\" di Laval raggruppa 88 comuni in 13 cantoni:"}
{"id": "586876", "revid": "1882254", "url": "https://it.wikipedia.org/wiki?curid=586876", "title": "Iltud", "text": "Era figlio del principe bretone Bican e di Rieniguilida (sorella di Emyr Llydaw) e pronipote di san Germano, vescovo di Auxerre, mor\u00ec agli inizi del VI secolo. Venerato come santo dalla Chiesa cattolica, fu fondatore e abate del monastero di Llanilltud Fawr (Llantwit Major).\nBiografia.\nDopo aver studiato presso lo zio, Garmon (poi vescovo di Manaw), Illtud scelse la vita militare. \nSecondo la tradizione, fu al servizio del cugino, re Art\u00f9. Entr\u00f2 poi a far parte della guardia reale di re Pawl del Penychen (Galles), trasferendosi nella capitale Nant Pawl. Dopo un incontro con san Cadog nel Glamorgan, Illtud si convert\u00ec e si fece monaco. Si pensa che sia stato ordinato da san Dubricio, vescovo di Llandaff. Con l'aiuto di un capo trib\u00f9 del Glamorgan, Meirchon (o secondo altri di san Dyfrig), costru\u00ec una chiesa e un monastero, che divenne una delle tre grandi scuole monastiche nella diocesi di Llandaff. \nTra i suoi studenti ci furono san Gildas, san Sansone e san Maglorio, le cui vite, scritte attorno al 600 (\"Acta SS. Ordinis S. Benedicti\", Venezia, 1733), costituiscono la pi\u00f9 antica fonte di notizie su Illtud. Ed \u00e8 proprio secondo queste agiografie che il monastero era situato su un'isola che sarebbe stata \"miracolosamente\" riunita alla terra grazie alla sua intercessione: Llantilllyd Fawr (forma gallese per Llantwit Major, nel Glamorgan). Questa storia potrebbe in realt\u00e0 essere stata ispirata dal fatto che Illtud aveva conoscenze nel campo dell'agricoltura e che quindi, si suppone, avrebbe introdotto tra i gallesi nuove tecniche che permisero loro di strappare terre al mare.\nMor\u00ec attorno al 540 e secondo alcuni le sue reliquie sarebbero custodite nella chiesa di Llanilltud Fawr. Secondo altri, la sua tomba si troverebbe in un luogo vicino alla cappella a lui dedicata nel Brecknockshire, chiamata Bedd Gwyl Illtyd.\nMolte chiese gallesi sono comunque dedicate a lui, mentre il suo monastero, che si pensa abbia contenuto centinaia di monaci, fu uno dei pi\u00f9 influenti nel Galles meridionale. \nLa sua festa liturgica cade il 6 novembre.\nLa Vita di Illtud.\nSarebbe stato discepolo di Germano d'Auxerre, che fu il britanno pi\u00f9 erudito negli studi sulle Sacre Scritture e sulla filosofia e che fu abate del monastero di Glamorgan. La \"Vita di Illtud\", piena di leggende inverosimili, fu scritta attorno al 1140. \u00c8 quindi difficile dire quali e quanti siano i fatti reali della sua esistenza o quali contengano nuclei di veridicit\u00e0."}
{"id": "586877", "revid": "1389251", "url": "https://it.wikipedia.org/wiki?curid=586877", "title": "Kim Ryholt", "text": "Lavora presso l'Universit\u00e0 di Copenaghen. \nUna delle sue pi\u00f9 importanti opere, pubblicata nel 1997, \u00e8 \"The Political Situation in Egypt during the Second Intermediate Period c.1800-1550 B.C.\" (Museum Tuscalanum Press. ISBN 87-7289-421-0).\nAidan Dodson, un importante egittologo britannico, definisce il libro di Ryholt \"fondamentale\" per la comprensione della storia del secondo periodo intermedio in quanto contiene la pi\u00f9 accurata ricostruzione del Canone Reale da quella di Alan Gardiner del 1959.\nI lavori di Ryholt tengono conto di numerose scoperte archeologiche recenti, scoperte che, talvolta, hanno modificato paradigmi che sembravano ormai assodati, come quella di Seker-her un sovrano, prima sconosciuto, del periodo hyksos, o dell'iscrizione su uno stipite di porta che stabilisce che Sobekemsaf II fu il padre dei re tebani della XVII dinastia Iniotef, Initef-Aa ed Initef. Ryholt ipotizza anche che la XVI dinastia sia stata costituita da principi tebani minori come Nebirau I, Nebirau II, Seuserenra e Sobekemsaf II, attualmente inseriti nella XVII dinastia, che sono documentati nell'ultima parte del Canone Reale, con il ruolo di vassalli degli hyksos nel Basso Egitto.\nTra le altre questioni sollevate da Ryholt quella che fu Sekhemra Khutawy piuttosto che Ugaf il primo sovrano della XIII dinastia e quella dell'origine straniera del nome Khendjer, nomen di Djedekheperu, che sarebbe di origine semitica con il significato \"cinghiale\" e rappresenterebbe il primo caso di sovrano non avente origini egizie."}
{"id": "586881", "revid": "1957733", "url": "https://it.wikipedia.org/wiki?curid=586881", "title": "The Fundamental Elements of Southtown", "text": "The Fundamental Elements of Southtown \u00e8 il terzo album in studio del gruppo musicale statunitense P.O.D., pubblicato il 24 agosto 1999 dalla Atlantic Records.\nDescrizione.\nSi tratta del primo album pubblicato dal gruppo per conto di un'etichetta discografica di rilievo almeno nazionale.\nNel 2000 ha venduto oltre 1 milione di copie piazzandosi al numero 51 della Billboard 200, e negli Stati Uniti \u00e8 stato premiato con un disco di platino.\nDall'album furono estratti due singoli, \"Southtown\" e \"Rock the Party (Off the Hook)\". La lista tracce contiene anche una cover di \"Bullet the Blue Sky\" degli U2."}
{"id": "586882", "revid": "2127497", "url": "https://it.wikipedia.org/wiki?curid=586882", "title": "Organismi di investimento collettivo del risparmio", "text": "Gli organismi di investimento collettivo del risparmio, in acronimo OICR, in Italia, sono organismi con forma giuridica variabile che investono in strumenti finanziari o altre attivit\u00e0 somme di denaro raccolte tra il pubblico di risparmiatori, operando secondo il principio della ripartizione dei rischi. \nL'attivit\u00e0.\nL'attivit\u00e0 della gestione collettiva del risparmio \u00e8 un servizio che si realizza attraverso:\nGli enti.\nGli organismi di investimento collettivo del risparmio sono:\nTra i due vi \u00e8 una profonda differenza: nei primi - che sono gestiti dalle SGR - gli investitori non sono soci ed i loro investimenti costituiscono un patrimonio autonomo e nettamente distaccato dal patrimonio sociale, ricevendo quote di partecipazione al fondo e mai azioni della societ\u00e0. Nelle Sicaf e Sicav, gli investitori al contrario divengono soci e sottoscrivono azioni direttamente emesse dalla societ\u00e0, senza distinzione di patrimoni."}
{"id": "586883", "revid": "2046858", "url": "https://it.wikipedia.org/wiki?curid=586883", "title": "Sky Vivo", "text": "Sky Vivo \u00e8 stata un'emittente televisiva satellitare italiana di propriet\u00e0 di Sky Italia, trasmessa sulla propria piattaforma e visibile alla posizione 109 degli Sky Box fino al 1\u00ba aprile 2009.\nStoria.\nLe origini: Sky Canale 109.\nPrima di Sky Vivo esisteva un generico Sky Canale 109, che trasmetteva 24 ore su 24 (anche in funzione interattiva) i reality Grande Fratello, \"L'isola dei famosi\" e \"Campioni, il sogno\". Nel tardo pomeriggio inoltre andava in onda la rubrica \"Reality Zone\", condotta da Marcello Martini e Cristina Plevani, che mostrava ai telespettatori le immagini salienti dei reality del momento.\nFinita la quarta edizione del Grande Fratello e gli altri due reality, Sky inizia a replicare dapprima i tre reality e successivamente anche i primi programmi con un orario limitato (dal luned\u00ec al venerd\u00ec dalle 17:00 a 00:00, sabato e domenica dalle 12:00 alle 03:00), attingendo da altri canali della piattaforma come Fox, Discovery Channel, National Geographic Channel, Marcopolo, Leonardo e Sky Meteo 24.\nL'arrivo di Sky Vivo.\nIl 10 settembre 2005, Sky Canale 109 diventa Sky Vivo: nel suo palinsesto sono comunque presenti i reality (tra cui \"Amici\", \"L'isola dei famosi\", \"Reality Circus\"), produzioni internazionali come \"Hell's Kitchen\" e autoproduzioni come \"Cambio vita...torno in forma\" con Natasha Stefanenko e \"L'uomo perfetto\", condotto da Ellen Hidding.\nAll'inizio del 2008 parte \"Italia's Next Top Model\", basato sul format statunitense \"America's Next Top Model\", che proseguir\u00e0 poi a settembre con la seconda stagione.\nL'8 maggio successivo inizia anche \"Singin Office\", condotto da Marco Liorni.\nNel 2008, il Grande Fratello 24 ore su 24 va in onda sull'applicazione interattiva di Sky Vivo e, per la prima volta, anche dai 4 canali \"spin-off\", denominati Sky Vivo Extra. Inoltre, in autunno parte il primo quiz di Sky: \"Sei pi\u00f9 bravo di un ragazzino di 5\u00aa?\", versione italiana del famoso \"Are you smarter than a 5th Grader?\".\nSky Vivo Mobile.\nSky Vivo Mobile era la versione per dispositivi mobili per i possessori di un Tivufonino. La programmazione era identica a Sky Vivo con la sola eccezione di \"Sky Vivo Mini\", ossia il meglio dei programmi del canale originale in 10 minuti.\nLa chiusura.\nSky Vivo chiude definitivamente il 31 marzo 2009, diventando Sky Uno."}
{"id": "586885", "revid": "187109", "url": "https://it.wikipedia.org/wiki?curid=586885", "title": "Payable on Death Live", "text": "Payable on Death Live \u00e8 un album live del gruppo musicale statunitense P.O.D., registrato al concerto TomFest nel 1997.\n\u00c8 stato pubblicato dalla Rescue Records lo stesso anno, e ripubblicato nel 2001."}
{"id": "586887", "revid": "484362", "url": "https://it.wikipedia.org/wiki?curid=586887", "title": "Pendzikent", "text": ""}
{"id": "586891", "revid": "1272592", "url": "https://it.wikipedia.org/wiki?curid=586891", "title": "Brown", "text": ""}
{"id": "586892", "revid": "6923", "url": "https://it.wikipedia.org/wiki?curid=586892", "title": "Leonardo Don\u00e0", "text": "Fervidamente religioso - scapolo, per tutta la vita aveva osservato il voto di castit\u00e0 fatto in giovent\u00f9 - l'intransigente \"anti\u2013papista\" affront\u00f2 la minaccia dell'interdetto di papa Paolo V e, dopo averlo subito, riusc\u00ec ad annullarne gli effetti attraverso una dura battaglia condotta sul piano teologico-giuridico da Paolo Sarpi.\nBiografia.\nGiovinezza.\nFiglio di Giovan Battista e Giovanna Corner, proveniente da una famiglia di tradizione mercantile, il Don\u00e0 aveva a disposizione una media ricchezza che riusc\u00ec ad incrementare grazie ad un ricco lascito testamentario.\nSi dice che, per ottenerlo, abbia studiato antiche pergamene e leggi testamentarie in modo da vedersene riconosciuto il diritto.\nGrazie a questo benessere gli riusc\u00ec di svolgere una rapida carriera, che lo vide ambasciatore a Costantinopoli, podest\u00e0, savio, governatore e procuratore di San Marco nel 1591.\nCarriera diplomatica.\nA lungo ambasciatore a Roma, gli storici riportano leggende secondo le quali il cardinale Borghese, futuro Papa Paolo V, parlandogli dell'arroganza dei veneziani verso il papato, avrebbe detto: \"Se fossi Papa scomunicherei tutti i veneziani!\", talch\u00e9 la sua risposta fu: \"Se fossi Doge riderei della scomunica!\".\nA prescindere dall'assoluta irrealt\u00e0 dell'episodio, l'evento narrato \u00e8 sintomatico della sua intransigenza riguardo al tentativo romano di influenzare il potere temporale laico con quello spirituale.\nSecondo alcuni egli era pi\u00f9 protestante che cattolico, ma questi paragoni vengono considerati da molti storici, quali il Rendina, come calunniosi.\nDogato.\nCandidatosi alla morte di Marino Grimani, l'elezione and\u00f2 per le lunghe; vi erano altri due avversari (tra cui il suo successore Marcantonio Memmo) e nessuno riusciva a raggiungere i voti necessari.\nFinalmente gli avversari rinunciarono, e lui venne eletto all'unanimit\u00e0 il 10 gennaio 1606.\nUomo serio e ligio al dovere, non fece alcuna festa per la sua elezione e il suo rapporto col popolo veneziano fu sempre freddo e distante.\nSenza perdere tempo affront\u00f2 immediatamente le pretese pontificie rispetto ai due ecclesiastici arrestati dal suo predecessore, reagendo come tutti si potevano attendere: rigettandolo in toto. Paolo V rispose gettando l'interdetto sulla Repubblica. A questo punto, invece che piegarsi all'ultimatum, il doge, aiutato dalla sapienza in dottrina teologica del frate Paolo Sarpi, rispose a sua volta con un \"Protesto\" e ritenne nullo l'atto papale, ordinando al clero della Repubblica di non curarsene e proseguire nelle sue funzioni, minacciando addirittura di morte i sacerdoti che vi avessero prestato obbedienza (nessun ecclesiastico fu in realt\u00e0 giustiziato, ma la minaccia legale della pena capitale rendeva l'ubbidienza alla Repubblica pi\u00f9 perdonabile dal punto di vista canonico).\nI gesuiti, che non accettarono la posizione veneziana, vennero espulsi dalla citt\u00e0 e non poterono tornarci sino al 1659. Nonostante successive scomuniche \u201cad personam\u201d verso il Sarpi ed il doge, la situazione non mut\u00f2 ed il 21 aprile 1607, tramite una mediazione francese, dove l'inviato rifer\u00ec a ciascuna delle parti che l'altra aveva ceduto pi\u00f9 di quanto avesse fatto in realt\u00e0, si giunse ad un accordo: la consegna dei due ecclesiastici (alla Francia) in cambio della revoca dell'interdetto. La vittoria veneziana fu totale, ed anche il tentato assassinio del Sarpi da parte di sicari papali (5 ottobre 1607) non and\u00f2 a buon fine, inasprendo la contesa.\nRimasto distante dal Protestantesimo al quale non era estraneo il Sarpi, Don\u00e0 fu uno dei primi utilizzatori del telescopio di Galilei di cui autorizz\u00f2 la produzione in tutta la Repubblica.\nUltimi anni e morte.\nCuriosamente, dopo il primo anno, il dogato trascorse pacifico e tranquillo anche se il rapporto gi\u00e0 distaccato tra doge e popolo si raffredd\u00f2 a tal punto che il Donato dovette limitare le sue apparizioni per evitare insulti da parte della folla.\nSi diffusero numerose calunnie sul suo conto, ma esse non furono mai dimostrate.\nSenza che succedesse altro di notevole il doge si spense nel sonno il 16 luglio 1612.\nNella cultura di massa.\nSulla vita di Leonardo Don\u00e0 \u00e8 stato scritto L'antipapa Veneziano di Gianmaria Don\u00e0 dalle Rose, discendente della sua stessa famiglia."}
{"id": "586896", "revid": "486946", "url": "https://it.wikipedia.org/wiki?curid=586896", "title": "Cavalieri d'acciaio", "text": ""}
{"id": "586897", "revid": "486946", "url": "https://it.wikipedia.org/wiki?curid=586897", "title": "Cavalieri d'Acciaio", "text": ""}
{"id": "586900", "revid": "486946", "url": "https://it.wikipedia.org/wiki?curid=586900", "title": "Cavalieri di Acciaio", "text": ""}
{"id": "586905", "revid": "125450088", "url": "https://it.wikipedia.org/wiki?curid=586905", "title": "Sky Calcio", "text": "Sky Calcio \u00e8 un gruppo di canali televisivi a pagamento, disponibile nella piattaforma televisiva Sky.\nSky Calcio \u00e8 anche una pay-per-view, in quanto \u00e8 possibile acquistare singolarmente i vari programmi televisivi in onda nei canali Sky Calcio.\nCome gruppo di canali televisivi \u00e8 fruibile sottoscrivendo il pacchetto \"Sky Calcio\", mentre come pay-per-view \u00e8 fruibile sottoscrivendo almeno uno dei pacchetti Sky. A marzo 2014 gli abbonati al pacchetto Sky Calcio erano 2,28 milioni, circa il 50% degli abbonati.\nSky Sport Info (canale 248, fino al 2 luglio 2018 \"Sky Calcio Info\") \u00e8 il canale dedicato alla programmazione delle partite visibili su Sky Sport e Sky Calcio.\nStoria.\nSky Calcio nasce il 31 luglio 2003, in sostituzione di TELE+ Calcio e Calcio Stream.\nIl 15 agosto 2009 viene lanciata l'offerta in alta definizione, fruibile da tutti gli abbonati Sky con i decoder \"Sky HD\" o \"My Sky HD\" e i pacchetti \"Sky Calcio\" e \"Sky HD\" attivi sul proprio abbonamento.\nIl 2 luglio 2018 i canali Sky Calcio vengono rinominati in \"Sky Sport\"; tuttavia, il nome viene comunque mantenuto per identificare il pacchetto di cui fanno parte.\nDal 18 agosto 2018, con l'inizio del campionato di Serie A 2018-2019, iniziano le trasmissioni in 4K HDR.\nIl 10 gennaio 2022 vengono eliminati Sky Sport Calcio HD e Sky Sport 486 dal digitale terrestre.\nServizi interattivi.\nSky Sport Active.\nSui decoder Sky Box HD e My Sky HD, premendo il tasto verde, \u00e8 possibile accedere a Sky Sport Active, che permette l'accesso a:\nApp Sky Sport.\nSui decoder Sky Q, premendo il tasto verde, \u00e8 possibile accedere all'applicazione Sky Sport per Sky Q, che permette l'accesso a:\nDiretta Gol.\nSui canali Sky Sport dal 251 al 261, durante le partite in diretta di Serie B, UEFA Champions League, UEFA Europa League e UEFA Europa Conference League \u00e8 disponibile il servizio interattivo Diretta Gol, accessibile premendo il tasto verde del telecomando Sky. Il servizio permette l'accesso ad un mosaico, attraverso il quale \u00e8 possibile vedere in diretta tutti gli incontri in onda in quel momento, agli aggiornamenti delle classifiche di Serie B, alla classifica dei marcatori e a \"Gol Alert\", replay dei gol segnati in diretta sui vari campi.\nTelecronaca del tifoso.\nDurante le partite di Serie A di Inter, Milan, Roma e Lazio, nel secondo canale audio si possono ascoltare le telecronache dei tifosi delle rispettive squadre:"}
{"id": "586907", "revid": "486946", "url": "https://it.wikipedia.org/wiki?curid=586907", "title": "Steel Saints", "text": ""}
{"id": "586910", "revid": "486946", "url": "https://it.wikipedia.org/wiki?curid=586910", "title": "Steel Saint", "text": ""}
{"id": "586913", "revid": "767487", "url": "https://it.wikipedia.org/wiki?curid=586913", "title": "Die Apokalyptischen Reiter", "text": "I Die Apokalyptischen Reiter (tradotto in italiano I cavalieri dell'apocalisse) sono un gruppo heavy metal tedesco formatosi nel 1995, attualmente sotto contratto con la casa discografica Nuclear Blast.\nIl loro caratteristico stile consiste nel fondere svariati generi metal, tra cui i pi\u00f9 avvertibili sono death metal, symphonic metal e folk metal, con canzoni caratterizzate da veloci riff e da intermezzi decisamente pi\u00f9 lenti e melodici, talvolta dal carattere epico. Gli ultimi album presentano una minore influenza del death metal per propendere per lo pi\u00f9 in composizioni lunghe, veloci e caotiche, con melodie molto pi\u00f9 sfumate e orecchiabili. Nei primi album le canzoni erano per la maggior parte in inglese ma negli ultimi usciti la lingua dominante \u00e8 il tedesco che rende le canzoni ancora pi\u00f9 melodiche.\nAmbientalismo.\nDie Apokalyptischen Reiter hanno registrato, per l'organizzazione per la protezione della vita marina Sea Shepherd, il singolo \"Freiheit, Gleichheit, Br\u00fcderlichkeit\". Supportano anche altre buone cause come il \"Blue Sea Project\" o \"Rettet die Naturv\u00f6lker e.V.\""}
{"id": "586915", "revid": "1957733", "url": "https://it.wikipedia.org/wiki?curid=586915", "title": "Snuff the Punk", "text": "Snuff the Punk \u00e8 il primo album in studio del gruppo musicale statunitense P.O.D., pubblicato nel 1994.\nIl disco.\nIl disco fu pubblicato sotto l'etichetta Rescue Records, e poi ripubblicato dalla Diamante nel 1999. La copertina originale, rimossa dalla ripubblicazione, raffigura un uomo con una pistola."}
{"id": "586921", "revid": "40213", "url": "https://it.wikipedia.org/wiki?curid=586921", "title": "Paesi francofoni", "text": ""}
{"id": "586922", "revid": "767487", "url": "https://it.wikipedia.org/wiki?curid=586922", "title": "Halfway Between the Gutter and the Stars", "text": "Halfway Between The Gutter and the Stars \u00e8 il sesto album (terzo registrato in studio) di Fatboy Slim, uscito nel 2000. Realizzato con il featuring di artisti come Macy Gray, Ashley Slater, Bootsy Collins, Roland Clark, Jim Morrison e Roger Sanchez. il titolo dell'album \u00e8 un'allusione all'aforisma di Oscar Wilde \"We are all in the gutter, but some of us are looking at the stars\" (\"Siamo tutti nel fango, ma qualcuno di noi guarda le stelle\")"}
{"id": "586924", "revid": "838137", "url": "https://it.wikipedia.org/wiki?curid=586924", "title": "Sindrome giromitriana", "text": "La sindrome giromitriana o sindrome giromitrica trattasi di una sindrome dovuta alla ingestione di funghi primariamente del Genere Gyromitra, o Cudonia, (soprattutto ma non solo Gyromitra esculenta), la sindrome si manifesta dopo alcune ore dalla ingestione, i primi sintomi si hanno dalle 6 alle 24 ore dopo aver ingerito funghi tossici. Terapie a base di epatoprotettori, acido folico e vitamina B6 di norma portano alla guarigione. La dose letale per l'uomo \u00e8 di 30\u201350\u00a0mg/kg.\nSintomatologia.\nDovuta all'attivit\u00e0 delle tossine del fungo, tra le quali la gyromitrina, un composto idrazinico, esordisce con cefalea, vertigini, pesantezza epigastrica, emesi incoercibile, diarrea. Ai sintomi gastrointestinali seguono sintomi a carico del sistema nervoso centrale, quali sonnolenza o agitazione, convulsioni, coma e disidratazione, dispnea. Nei casi mortali nefrite interstiziale, collasso cardiocircolatorio e coma per insufficienza acuta epatorenale con ittero.\nL'attivit\u00e0 della giromitrina consiste nel portare a deplezione di vitamina B6, piridossina, impedendo la sintesi del neurotrasmettitore GABA. A livello epatico, invece, la giromitrina conduce a deplezione dei citocromi P450 dei microsomi.\nPrincipi attivi.\nIl principio attivo \u00e8 la gyromitrina cos\u00ec chiamato perch\u00e9 estratto dall'ascomicete dove \u00e8 presente in maggiore quantit\u00e0. Sostanzialmente la gyromitrina \u00e8 composta da un mix di idrazine fra cui N-metil, N-formil."}
{"id": "586926", "revid": "365417", "url": "https://it.wikipedia.org/wiki?curid=586926", "title": "Seker-her", "text": "Biografia.\nL'esistenza di questo sovrano \u00e8 stata documentata dal recente ritrovamento, a Tell el-Dab'a, di uno stipite di porta recante la titolatura quasi completa.\nTitolatura.\nSi noti la sostituzione del titolo Nesut bity, Colui che regna sul giunco e sull ape (re dall'Alto e Basso Egitto), con \"heka kaset\" - capitano (governante) di un paese straniero.\nLa posizione di questo sovrano nella sequenza della dinastia non \u00e8 ancora del tutto sicura."}
{"id": "586927", "revid": "1904508", "url": "https://it.wikipedia.org/wiki?curid=586927", "title": "Marcantonio Memmo", "text": "Biografia.\nGiovinezza.\nFiglio di Giovanni e Bianca Sanudo, uomo di media ricchezza, durante il corso della sua vita si distinse per l'oculatezza con cui seppe amministrare il proprio patrimonio e per l'abilit\u00e0 nel ricoprire cariche considerate difficili.\nCarriera politica.\nProvveditore militare, podest\u00e0 e infine procuratore, aveva un cursus honorum di tutto rispetto e avrebbe potuto sperare doge anche prima se non fosse stato per un \u201cneo\u201d: i Memmo appartenevano alle famiglie \"vecchie\", cio\u00e8 di antica origine, soppiantate politicamente da quelle \"nuove\", mercantili e pi\u00f9 vitali delle prime.\nSin dal 1382 le \"vecchie\" non erano riuscite a far vincere un loro concorrente e quando il Memmo s'era candidato, nel 1606, aveva dovuto rinunciare non avendo appoggio sufficiente.\nOrmai vecchio secondo alcuni avrebbe dovuto ritirarsi ma le case vecchie\" continuarono a puntare su di lui.\nDogato.\nDopo un'accurata preparazione nei giorni successivi alla morte del doge Leonardo Don\u00e0 tutto si decise sin dal primo scrutinio in modo massiccio (39 voti a favore su 41) e le case \u201cnuove\u201d rimasero scioccate dalla novit\u00e0.\nVennero proclamate feste grandiose per celebrare questa vittoria insperata.\nPurtroppo per i sostenitori del doge Memmo quest'ultimo era talmente vecchio e malato che ogni movimento, anche il pi\u00f9 elementare, lo faceva stare male.\nNonostante l'inizio non proprio incoraggiante il Memmo presto inizi\u00f2 ad appassionarsi alle feste e ai banchetti, presenziando a tutte le cerimonie e cercando di farsi benvolere dal popolo veneziano tramite elargizioni di cibo e denaro.\nLa sostanziale immobilit\u00e0 delle vicende internazionali in quel periodo (salvo qualche incursione dei pirati, 1613) gli permise di vivere a suo agio, senza affanni.\nMorte.\nNulla pi\u00f9 accadde durante il triennio di governo ed il doge mor\u00ec il 31 ottobre 1615."}
{"id": "586928", "revid": "31746", "url": "https://it.wikipedia.org/wiki?curid=586928", "title": "Sindrome giromitrica", "text": ""}
{"id": "586929", "revid": "342773", "url": "https://it.wikipedia.org/wiki?curid=586929", "title": "Maya Lopez", "text": "Maya Lopez, nota anche come Echo o Ronin, \u00e8 un personaggio dei fumetti, creato da David Mack (testi) e Joe Quesada (disegni), pubblicato dalla Marvel Comics. La sua prima apparizione come Echo avviene in \"Daredevil\" (vol. 2) n. 9 (dicembre 1999), mentre come Ronin in \"New Avengers\" (vol. 1) n. 11 (novembre 2005).\nSupereroina nativo americana tra i pochi personaggi sordi dei fumetti, nel corso della sua vita editoriale Echo \u00e8 stata, oltre che un membro di spicco dei Nuovi Vendicatori, anche alleata ed interesse sentimentale di Devil.\nLa caratteristica distintiva del personaggio \u00e8 la pittura facciale bianca a forma di mano che porta per ricordare l'impronta di sangue lasciatale sul viso dal padre in fin di vita.\nBiografia del personaggio.\nOrigini.\nNata nel Queens, New York, dall'assassino della mafia nativo americano Willie \"Cavallo Pazzo\" Lincoln e da una donna messicana di cui ha il cognome ma che non ha mai conosciuto poich\u00e9 \u00e8 morta quand'era ancora in fasce, motivo per cui il padre l'ha cresciuta da solo, Maya Lopez \u00e8 sorda fin dalla nascita; motivo per il quale, da bambina, viene erroneamente considerata ritardata e incapace di relazionarsi. Quando \"Cavallo Pazzo\" viene ucciso da Kingpin gli chiede, come ultimo desiderio, di crescere la bambina come fosse figlia sua, promessa che il leader criminale onora mandando Maya in un costoso centro di rieducazione per non udenti dove emerge la sua straordinaria abilit\u00e0 di imitare perfettamente qualsiasi azione veda compiere anche solo una volta.\nSuccessivamente Wilson Fisk (Kingpin) le fa frequentare le migliori scuole per enfant prodige. Crescendo, Maya diventa una donna di spiccata intelligenza, grande fascino e profonda sensibilit\u00e0 artistica, che esprime attraverso spettacoli di teatrodanza e performance art che le conferiscono fama a livello mondiale.\nVari anni dopo, ormai adulta, Maya chiede al padre putativo di rivelarle come \u00e8 morto quello biologico: Fisk le mente dicendo che a ucciderlo sia stato Devil.\nEcho.\nRecatasi a New York per farsi giustizia, Maya incontra Matt Murdock e, poco tempo dopo, i due s'innamorano. Contemporaneamente si allena osservando registrazioni di combattimenti tra Devil e Bullseye al fine di memorizzarne le mosse dopodich\u00e9, creatasi l'alter ego di \"Echo\", affronta il Diavolo Rosso in battaglia riducendolo in fin di vita quando per\u00f2, desiderosa di vederlo in faccia prima di ucciderlo, lo smaschera scoprendo che si tratta dell'uomo amato capisce di essere stata ingannata e, raggiunto Kingpin in casa sua, gli spara in faccia accecandolo e dando il via alla catena di eventi che lo porta a perdere il suo impero criminale.\nPercependo la propria vita come un cumulo di bugie e inganni, Maya abbandona gli Stati Uniti per iniziare un viaggio alla ricerca della sua pace interiore. Fatto ritorno in patria solo diverso tempo dopo, Maya scopre che Matt ha nel frattempo sposato una donna di nome Milla Donovan e si reca al carcere di Ryker's Island a trovare Kingpin scoprendo che questi, nonostante tutto, la considera ancora come una figlia.\nPi\u00f9 confusa e disorientata che mai, la ragazza contatta un anziano capo indiano amico del defunto padre, che le fa compiere una Hanblecheya, rito di passaggio grazie al quale recupera la serenit\u00e0 e l'equilibrio interiore e durante il quale si imbatte in Wolverine che l'aiuta a ritrovare s\u00e9 stessa grazie alla sua conoscenza per il misticismo e la cultura giapponese, paese in cui Maya si stabilisce brevemente e che inizia a considerare la sua seconda patria.\nRonin e i Nuovi Vendicatori.\nQuando Devil si rifiuta di entrare nei Nuovi Vendicatori suggerisce a Capitan America di reclutare Maya al suo posto, richiesta cui Cap acconsente facendo entrare la ragazza nel supergruppo durante lo svolgimento di una missione in Giappone volta a rintracciare Silver Samurai, rapito dalla Mano. Maya tuttavia, assume il nuovo alter ego supereroistico di e indossa una pesante armatura che ne cela il sesso, motivo per il quale il solo a conoscerne la vera identit\u00e0 \u00e8 Capitan America; cosa che ha portato a numerose speculazioni da parte dei fan su chi fosse in realt\u00e0 il personaggio prima che il mistero fosse svelato a personaggi e lettori.\nDurante la guerra civile dei superumani, Maya non prende posizione in quanto \u00e8 impegnata in una missione in Giappone per tenere d'occhio Silver Samurai e impedire a Elektra Natchios di riprendere il controllo della Mano. Tuttavia viene scoperta, sconfitta, uccisa e resuscitata tramite un processo mistico che consente alla Mano di manipolarne la volont\u00e0, motivo per il quale, quando il resto dei Nuovi Vendicatori giunge in suo soccorso, essa li aggredisce pugnalando il Dottor Strange che riesce per\u00f2 a farla ritornare in s\u00e9. Furiosa, Maya trafigge Elektra uccidendola, sebbene poi si scopra che in realt\u00e0 la ninja greca \u00e8 stata sostituita da un'agente Skrull.\nFatto ritorno negli States, Maya entra a far parte dei Nuovi Vendicatori a pieno titolo e torna a vestire i panni di Echo lasciando ruolo e costume di Ronin a Clint Barton (che ha ceduto l'identit\u00e0 di Occhio di Falco a Kate Bishop). Qualche tempo dopo, Echo e il nuovo Ronin passano anche una notte insieme dopo essersi confessati la reciproca attrazione fisica.\nAssieme al team di eroi, Echo affronta un'invasione di simbionti, il demone D'Spayre, l'attacco a Manhattan di Hulk e il sindacato del crimine di Hood.\nSecret Invasion.\nQuando nella Terra Selvaggia viene rinvenuta un'astronave Skrull, Echo vi si reca assieme al resto dei Nuovi Vendicatori per liberare gli eroi imprigionativi (ignara che in realt\u00e0 siano tutti impostori alieni). Divisa dal resto del gruppo dal sopraggiungere di un enorme dinosauro, Echo viene avvicinata dalla Donna Ragno, che si rivela essere la Regina Skrull dietro l'intera invasione e, dopo averla paralizzata con del veleno, se ne sbarazza gettandola in un tronco d'albero. Soccorsa dai compagni, Echo contribuisce a sconfiggere gli impostori alieni e l'armata di Super-Skrull mandata a invadere New York.\nTali esperienze la segnano fino al punto da lasciare il supergruppo e sparire per diverso tempo dalla circolazione.\nEt\u00e0 degli eroi.\nRicontattata diverso tempo dopo da Luke Cage e Jessica Jones per fare da babysitter a loro figlia Danielle, Echo rifiuta dicendosi oltremodo offesa che questa sia la sola considerazione avuta nei suoi riguardi dalla comunit\u00e0 supereroistica dopo tanti anni. Tornata a operare come giustiziera solitaria, la sua strada si incrocia con quella di Marc Spector (Moon Knight), con il quale unisce le forze per sconfiggere il Kingpin della Costa Occidentale instaurando una sorta di riluttante attrazione-intesa sentimentale reciproca. Nel momento in cui i due scoprono l'identit\u00e0 dello zar del crimine di Los Angeles, ossia il Conte Nefaria, Echo viene assassinata dal supercriminale.\nPoteri e abilit\u00e0.\nEcho \u00e8 dotata fin da bambina di un'intelligenza straordinaria e di una memoria eidetica che le permette non solo di ricordare tutto ci\u00f2 che vede, ma anche di riprodurlo perfettamente per una sorta di innata abilit\u00e0 mimica simile ai \"riflessi fotografici\" di Taskmaster; a prescindere dal grado di difficolt\u00e0, purch\u00e9 sia un'azione motoria, Echo \u00e8 in grado di copiare perfettamente qualsiasi cosa veda. Tramite tale capacit\u00e0, nel corso degli anni Maya \u00e8 diventata: una talentuosa pianista, un'eccellente acrobata, una dotata ballerina, un'ottima pilota, una ginnasta di livelli olimpici e, soprattutto, una delle migliori combattenti corpo a corpo dell'Universo Marvel, dotata sia delle capacit\u00e0 combattive di Devil che della mira infallibile di Bullseye dimostrandosi in grado di affrontare da sola un intero gruppo di ninja della Mano e perfino Elektra.\nEssendo sorda, in combattimento Echo fa affidamento soprattutto sulla vista, motivo per il quale in condizioni di totale oscurit\u00e0 risulta in netto svantaggio. Sebbene sia capace di leggere pressoch\u00e9 perfettamente le labbra delle persone quando parlano, Maya si trova in grande difficolt\u00e0 qualora questi indossino delle maschere o non siano nel suo campo visivo; tanto che durante il suo primo incontro coi Nuovi Vendicatori Capitan America doveva ripeterle tutte le domande di Iron Man. Ad ogni modo, dato che non sempre gli autori hanno rispettato tali limitazioni (in alcuni fumetti ha perfino parlato con persone alle sue spalle) \u00e8 stato stabilito che la ragazza sia in realt\u00e0 capace di leggere istantaneamente le labbra con la coda dell'occhio, a distanza e perfino attraverso una maschera a viso intero se \u00e8 abbastanza sottile (come quella dell'Uomo Ragno o del secondo Ronin) mentre ne \u00e8 completamente incapace qualora il tessuto della maschera sia troppo spesso.\nAltre versioni.\nDaredevil: End of Days.\nNella miniserie \"Daredevil: End of Days\", Maya Lopez, ritiratasi e divenuta professoressa in un college, viene intervistata da Ben Urich sulla recente morte di Devil.\nUltimate.\nNell'universo Ultimate, una donna vestita come Maya Lopez (inclusa la pittura facciale) viene brevemente vista in una stazione di polizia mentre grida: \u00abDi chi ti puoi fidare?\u00bb (\"Who Can You Trust?\") riferimento alla tagline di \"Secret Invasion\" e all'uso frequente del personaggio fatto da Brian Michael Bendis nel suddetto crossover."}
{"id": "586931", "revid": "300067", "url": "https://it.wikipedia.org/wiki?curid=586931", "title": "Campionato europeo maschile di pallacanestro 1999", "text": "Il 31\u00ba Campionato Europeo Maschile di Pallacanestro FIBA (noto anche come FIBA EuroBasket 1999), si \u00e8 tenuto in Francia dal 21 giugno al 3 luglio 1999. Sedici nazioni hanno partecipato alla competizione, la quale assegnava cinque posti per il torneo olimpico del 2000. Le citt\u00e0 di Antibes, Clermont-Ferrand, Digione, Le Mans, Parigi, Pau e Tolosa hanno ospitato le gare. Il torneo \u00e8 stato vinto per la seconda volta dalla nazionale italiana, battendo in finale la nazionale spagnola per 64-56. L'italiano Gregor Fu\u010dka \u00e8 stato votato come miglior giocatore della competizione.\nSquadre partecipanti.\nDelle sedici squadre partecipanti, solamente due erano qualificate direttamente: la Francia in quanto nazione ospitante e la Jugoslavia in quanto campione in carica. Le altre quattordici squadre sono passate per le qualificazioni.\nQualificata come paese organizzatore\nQualificata dopo EuroBasket 1997\nQualificate tramite le qualificazioni\nSorteggio e formula.\nTramite sorteggio, sono stati formati i quattro gironi, ognuno con quattro squadre. Le prime tre squadre di ogni girone, si qualificano per la seconda fase.\nNella seconda fase, le nazionali vengono divise in due gruppi di sei squadre ciascuno, dove le squadre conservano i risultati ottenuti nel primo girone. Le prime quattro di ogni girone, passano alla fase ad eliminazione diretta.\nLe squadre eliminate ai quarti di finale giocano altre due partite ad eliminazione diretta, cos\u00ec da definire le posizioni dalla cinque alla otto.\nFase a eliminazione diretta.\nTabellone.\nFinali.\n3\u00ba-4\u00ba posto\n1\u00ba-2\u00ba posto\nStatistiche.\nIndividuali.\nPunti\nRimbalzi\nAssist\nPalle rubate\nMinuti giocati\nMigliori prestazioni individuali\nSquadra.\nPunti\nRimbalzi\nAssist\nPalle rubate\nMigliori prestazioni di squadra"}
{"id": "586933", "revid": "125606281", "url": "https://it.wikipedia.org/wiki?curid=586933", "title": "Azione revocatoria", "text": "La revocatoria \u00e8 un mezzo legale di conservazione della garanzia patrimoniale, regolato nell'ordinamento italiano dall'articolo 2901 del codice civile il quale consiste nel potere del creditore (revocante) di agire in giudizio per far dichiarare inefficace, nei suoi confronti, \"gli atti di disposizione patrimoniale coi quali il debitore arrechi pregiudizio alle sue ragioni\".\nSono presupposti del rimedio descritto: il credito del revocante, il pregiudizio arrecato dall'atto dispositivo del debitore alle ragioni del creditore, la conoscenza di questo pregiudizio da parte del debitore e, se l'atto \u00e8 a titolo oneroso, la conoscenza del pregiudizio anche da parte del terzo.\nL'atto compiuto prima della nascita del credito \u00e8 revocabile se sussiste la dolosa preordinazione. \nOggetto dell'azione sono gli atti che causano la perdita o la limitazione dei diritti patrimoniali del debitore o che comportano l'assunzione di passivit\u00e0.\nStoria.\nLa revocatoria trae origine dall\"Actio Pauliana\", che in diritto romano veniva concessa al liquidatore del patrimonio del debitore quando i suoi beni non bastavano a soddisfare i creditori. Era un rimedio contro gli atti fraudolenti, menzionato nel Digesto; l'istituto giunto fino ai nostri giorni con tratti quasi invariati \u00e8 per\u00f2 frutto della compilazione giustinianea, che ne ha fatto la risultante della fusione fra i rimedi classici della \"In integrum restitutio\" e dell\"interdictum fraudatorium\".\nFunzione.\nL'azione del creditore volge a privare di efficacia nei suoi confronti gli atti dispositivi del debitore che ne limitano la garanzia patrimoniale. \nCirca il fondamento, per alcuni \u00e8 dato dal vincolo d'indisponibilit\u00e0 gravante sui beni del debitore; per altri si tratterebbe della sanzione di un illecito contrattuale, cio\u00e8 dell'inadempimento, da parte del debitore, di non pregiudicare i diritti del creditore a mezzo di atti dispositivi: in questa prospettiva, la sanzione colpirebbe anche l'atto compiuto dal terzo, complice del debitore. Per altri ancora il fondamento della revocatoria si identifica nella sua funzione: l'azione non scaturisce da un preesistente diritto del creditore sui beni del debitore, ma \u00e8 frutto del diritto che la legge attribuisce al creditore di tutelare il suo interesse alla conservazione della garanzia patrimoniale.\nProprio per tutelare questo interesse, la legge attribuisce al creditore un potere revocatorio, che ha la natura di un diritto potestativo, capace di rendere inefficace l'altrui atto di disposizione.\nCosa diversa \u00e8 allora la revoca, potere che spetta alla parte per estinguere l'atto proprio.\nIl diritto potestativo revocatorio \u00e8 poi a \"esercizio processuale\", perch\u00e9 richiede l'intervento del giudice: tale intervento \u00e8 funzionale a un potere privato del creditore, quindi non \u00e8 condivisibile la tesi che vede nella revocatoria un istituto soltanto processuale, sganciato dal diritto sostanziale.\nPresupposti oggettivi.\nPer l'esperimento della revocatoria serve innanzitutto il credito del revocante verso chi ha compiuto l'atto da revocare. Pu\u00f2 essere un credito a termine, condizionato o illiquido; non serve che sia giudizialmente accertato n\u00e9 che l'attore sia munito di titolo esecutivo.\nServe poi il pregiudizio arrecato dall'atto dispositivo alle ragioni del creditore (\"eventus damni\"): l'atto di disposizione, cio\u00e8, deve aver causato o aggravato il pericolo dell'insufficienza patrimoniale del debitore a far fronte al credito del revocante. Il pericolo deve essere attuale e concreto, e non \u00e8 escluso da un eventuale corrispettivo gi\u00e0 realizzato dal creditore. La valutazione dell'incapienza patrimoniale va fatta con riguardo alla posizione del revocante (che potrebbe infatti essere assistito da adeguate garanzie o prelazioni) e va valutata rispetto al tempo del compimento dell'atto dispositivo; deve poi sussistere al tempo della domanda.\nPresupposti soggettivi.\nA livello soggettivo, innanzitutto si richiede la conoscenza del pregiudizio da parte del debitore, che deve essere consapevole di aver provocato, col suo atto di disposizione, una lesione alle ragioni del creditore (\"scientia fraudis\"). La conoscenza deve quindi avere come oggetto il \"pericolo attuale e concreto dell'insolvenza\" (\"periculum damni\"): la prova di tale conoscenza \u00e8 a carico dell'attore e, come per ogni stato soggettivo, pu\u00f2 esser data per presunzioni. Serve la \"conoscenza effettiva\" del pericolo e non la conoscibilit\u00e0; si sostiene per\u00f2 che alla conoscenza possa essere equiparata la colpa grave del debitore e quindi la sua assoluta negligenza.\nAi fini della revocatoria, pu\u00f2 poi essere necessaria anche la conoscenza da parte del terzo del pregiudizio arrecato al creditore (\"participatio fraudis\"): questo presupposto \u00e8 essenziale quando l'atto dispositivo \u00e8 a titolo oneroso. Alla malafede \u00e8 equiparata la colpa grave. \u00c8 terzo la \"parte sostanziale dell'atto dispositivo\" del debitore o comunque il suo \"destinatario\". La prova di questa conoscenza deve essere data dall'attore. La conoscenza del terzo non \u00e8 richiesta per gli atti a titolo gratuito (nei quali alla prestazione principale del debitore non segue una controprestazione da parte del terzo), i quali sono quindi revocabili a prescindere da qualunque considerazione soggettiva del destinatario.\nInfine, quando l'atto dispositivo \u00e8 anteriore al sorgere del credito, la revocatoria \u00e8 esperibile solo se l'atto dispositivo \u00e8 stato dolosamente preordinato in danno del creditore, cio\u00e8 \u00e8 stato scientemente diretto dal debitore a pregiudicare il soddisfacimento del credito. In questo caso, il terzo deve essere stato partecipe della dolosa preordinazione. Al contrario, qualora l'atto di disposizione sia successivo al sorgere del credito, non \u00e8 richiesto il dolo specifico e basta quello generico (l'atto dispositivo \u00e8 compiuto con la previsione cosciente del pregiudizio del creditore). La partecipazione del terzo alla preordinazione ricorre quando costui conosceva proprio la destinazione soggettiva dell'atto come finalizzata a creare danno al creditore (\"scientia fraudis\"): la prova pu\u00f2 esser data per presunzioni. L'intento doloso non ricorre quando il debitore ha per tempo reso nota la sua condizione patrimoniale, consentendo al creditore di valutare la sua convenienza all'operazione.\nOggetto e ambito dell'azione.\nLa revocatoria ha come oggetto atti di disposizione del patrimonio, cio\u00e8 l'atto con cui il debitore aliena, limita, rinunzia o modifica i diritti che gli fanno capo oppure assume passivit\u00e0.\nI pagamenti sono irrevocabili: si deve per\u00f2 trattare di atti dovuti, che attribuiscono all'avente diritto ci\u00f2 che gli spetta e che quindi non possono pregiudicare gli altri creditori. Sono revocabili i pagamenti di debiti non scaduti: l'anticipazione rispetto alla scadenza avvantaggia ingiustamente un creditore e pregiudica un altro, che pu\u00f2 quindi agire in revocatoria. Sono revocabili anche i modi estintivi delle obbligazioni diversi dall'adempimento.\nEffetti dell'azione.\nLa revocatoria non ricostituisce il patrimonio del debitore, ma realizza l'inefficacia relativa dell'atto dispositivo, che infatti diviene inopponibile al revocante ma conserva la sua efficacia verso le parti e gli altri creditori.\nCos\u00ec, se l'atto oggetto di revocazione consiste nell'assunzione di obbligazione, il revocante pu\u00f2 agire verso il patrimonio del debitore senza la concorrenza del terzo; se viene revocata una vendita, il revocante pu\u00f2 agire esecutivamente sul bene alienato e chiederne il sequestro.\nLe azioni esecutive e conservative sono esperite verso il terzo, che si ritrova nella stessa posizione del proprietario del bene pignorato o ipotecato (si parla infatti di responsabilit\u00e0 senza debito).\nLa revoca della vendita non pregiudica i diritti acquistati a titolo oneroso dal subacquirente di buona fede quando il suo acquisto \u00e8 stato trascritto prima della trascrizione della domanda di revocazione.\nL'azione revocatoria, infine, se vittoriosamente esperita, \u00e8 causa di revoca dell'atto pregiudiziale ma non comporta una responsabilit\u00e0 extracontrattuale del terzo acquirente verso il revocante, salvo il caso in cui costui non abbia dolosamente provocato (o concorso a provocare) l'inadempimento del terzo.\nSe poi il terzo ha deteriorato il bene, o lo ha distrutto o alienato, risponder\u00e0 secondo le regole dell'indebito.\nLa sentenza di revocazione obbliga al rilascio del bene: frutti e interessi sono dovuti dalla domanda. Il terzo che perde il bene acquistato pu\u00f2 agire verso il dante causa per la restituzione o il risarcimento, ma non pu\u00f2 concorrere col revocante sul bene oggetto di revocazione (se non su quanto residua dopo che il revocante si \u00e8 soddisfatto).\nGiudizio di revocazione.\n\u00c8 un \"giudizio contenzioso\" che termina con sentenza: tale sentenza, per la dottrina maggioritaria \u00e8 \"dichiarativa\", in quanto con l'azione che la fonda il creditore vuole far \"dichiarare\" l'inefficacia dell'atto dispositivo. Per altra tesi \u00e8 una sentenza \"costitutiva\": infatti, si rileva, la tesi della natura dichiarativa postulerebbe l'inefficacia originaria dell'atto dispositivo, ma, se cos\u00ec fosse, non sarebbe necessaria la sentenza.\nParti del giudizio sono il creditore revocante e il terzo partecipe o destinatario dell'atto di disposizione. Anche il debitore \u00e8 parte necessaria; parte non necessaria pu\u00f2 essere il terzo subacquirente, che andr\u00e0 chiamato in causa dall'attore se vuole che la sentenza faccia stato anche verso costui.\nLa revocatoria si prescrive in cinque anni dal perfezionamento dell'atto dispositivo, a prescindere dalla conoscenza che ne abbia il creditore. Si prescrive il diritto sostanziale del creditore esercitato tramite l'azione: trattandosi di diritto potestativo, la prescrizione non s'interrompe con la costituzione in mora ma serve la proposizione dell'azione. Vista la diversit\u00e0 fra revocatoria e azione di simulazione, non possono essere proposte assieme ma solo in via subordinata."}
{"id": "586944", "revid": "1456895", "url": "https://it.wikipedia.org/wiki?curid=586944", "title": "Antidoto", "text": "Un antidoto (dal greco \"\u03b1\u03bd\u03c4\u03af\u03b4\u03bf\u03c4\u03bf\", \"dato contro\") \u00e8 una sostanza in grado di contrastare una forma di avvelenamento.\nUtilizzo.\nA volte capita che l'antidoto per una particolare tossina sia scoperto iniettando la tossina stessa in un animale, in piccole dosi, ed estraendo i risultanti anticorpi (le antitossine) dal sangue dell'animale. Il veleno prodotto da alcuni serpenti, ragni e altri animali velenosi \u00e8 spesso contrastato dall'utilizzo di sieri di origine animale o anche da anticorpi specifici, che, sebbene efficaci, non sempre sono rapidamente disponibili, col risultato che molto spesso il morso o la puntura di uno di questi animali ha effetti mortali.\nL'ingestione di veleni \u00e8 frequentemente trattata con la somministrazione orale di carbone attivo, che adsorbe il veleno che viene successivamente eliminato con le feci, rimuovendo larga parte della tossina. Veleni che sono iniettati nei tessuti (a seguito di morsi o punture di animali velenosi, ad esempio) sono usualmente trattati mediante il bendaggio linfostatico che rallenta la circolazione linfatica, limitando cos\u00ec la circolazione del veleno all'interno del corpo.\nAlcune tossine non hanno antidoto. Ad esempio, il veleno ricina, presente nei sottoprodotti industriali della produzione di olio di ricino, non ha antidoto; di conseguenza, la presenza\u00a0\u2013 per ingestione\u00a0\u2013 di una quantit\u00e0 sufficiente di questo veleno nel corpo umano risulta inevitabilmente fatale.\nPrincipi di azione.\nUn antidoto agisce essenzialmente sfruttando tre diversi principi: antidotismo fisico, antidotismo chimico ed antidotismo fisiologico."}
{"id": "586948", "revid": "1573940", "url": "https://it.wikipedia.org/wiki?curid=586948", "title": "Emberizidae", "text": "Gli Emberizidi (Emberizidae ) sono una famiglia di uccelli appartenenti all'ordine dei Passeriformi.\nTassonomia.\nSino al recente passato gli emberizidi erano considerati una sottofamiglia della famiglia Fringillidae (Emberizinae) all'interno della quale venivano riconosciute 5 trib\u00f9: Cardinalini, Emberizini, Icterini, Parulini e\nThraupini.\nUna rivalutazione filogenetica del 2008 ha evidenziato il carattere largamente polifiletico di tale raggruppamento, portando ad un suo significativo ridimensionamento: Cardinalini, Icterini, Parulini e Thraupini sono stati elevati al rango di famiglie a s\u00e9 stanti (rispettivamente Cardinalidae, Icteridae, Parulidae e Thraupidae) mentre i generi \"Calcarius\" e \"Plectrophenax\", tradizionalmente considerati affini a \"Emberiza\", sono stati segregati nella famiglia Calcariidae.\nPi\u00f9 recentemente i confini della famiglia sono stati drasticamente ridisegnati sulla base delle risultanze di studi filogenetici. L'intero gruppo dei passeri del Nuovo Mondo, vale a dire la quasi totalit\u00e0 dei generi della famiglia, con l'eccezione di \"Emberiza\", viene spostato in una famiglia a s\u00e9 stante, Passerellidae.\nIl Congresso Ornitologico Internazionale (2018), accogliendo queste risultanze, attribuisce alla famiglia Emberizidae il solo genere \"Emberiza\", con le seguenti 44 specie:\nSpecie presenti in Italia.\nIn Italia \u00e8 possibile osservare le seguenti specie:"}
{"id": "586961", "revid": "287204", "url": "https://it.wikipedia.org/wiki?curid=586961", "title": "Strap It On", "text": "Strap It On \u00e8 il primo album della band statunitense Helmet, pubblicato nel 1990 dalla Amphetamine Reptile Records, e successivamente ristampato nel 1992 dalla Interscope Records dopo il successo del secondo album, \"Meantime\".\nL'album \u00e8 considerato molto innovativo per la sua epoca, soprattutto per la costante presenza di riff di chitarra stoppati, realizzati con l'accordatura pi\u00f9 bassa di un tono. Nelle prime stampe, il pezzo numero 3 viene erroneamente indicato come \"Bad Moon\". Nella versione giapponese dell'album trova posto una traccia bonus, \"Impressionable\", che si trova anche nella compilation della Amphetamine Reptile Records \"Dope, Guns 'n' Fucking in the Streets Vol. 5\".\nTracce.\nTesti e musiche di Page Hamilton."}
{"id": "586964", "revid": "76963", "url": "https://it.wikipedia.org/wiki?curid=586964", "title": "Seiji Yokoyama", "text": "Biografia.\nYokoyama nacque a Hiroshima il 17 marzo 1935 e si diplom\u00f2 come compositore al conservatorio nazionale di Kunitachi nel 1957. Esordisce nel 1970 nel campo dell'animazione con Le avventure dell'Ape Mag\u00e0, scrivendone la sigla finale e firmando completamente la colonna sonora del suo sequel, Il ritorno dell'Ape Mag\u00e0. Ha musicato molti capolavori dell'animazione giapponese tra le quali la prima serie di \"Capitan Harlock\" (basata su un manga di Leiji Matsumoto, autore molto attento alle colonne sonore dei suoi anime), per continuare con tutte le serie e i film dei \"Cavalieri dello Zodiaco\".\nIn grado di spaziare tra numerosi stili (dal ritmo eccitato a quello malinconico), \u00e8 stato ispirato da autori romantici come Richard Wagner, Gustav Mahler o Johann Sebastian Bach; nelle sue composizioni utilizza sia strumenti classici che moderni (come il mandolino, l'ocarina o la chitarra elettrica). Particolarmente apprezzate dal pubblico sono state le musiche della saga di Asgard dei \"Cavalieri dello Zodiaco\", in grado di valorizzare ed enfatizzare l'atmosfera glaciale e suggestiva del paesaggio e della storia. Molto celebre in Italia anche la melodia dell'ocarina (il \"Mayu Theme\") presente nella prima serie di Capitan Harlock, dove allo strumento musicale di origine italiana (l'ocarina \u00e8 infatti stata ideata a Budrio, in provincia di Bologna) viene assegnato un ruolo di prim'ordine. Il \"Mayu Theme\" \u00e8 stato eseguito dal vivo a Budrio nel corso dell'edizione 2019 del Festival internazionale dell'Ocarina, chiamato \"Ocarina Festival Budrio\".\nYokoyama \u00e8 morto l'8 luglio 2017 a causa di una polmonite."}
{"id": "586966", "revid": "16066", "url": "https://it.wikipedia.org/wiki?curid=586966", "title": "Mystery-shopping", "text": ""}
{"id": "586970", "revid": "1543377", "url": "https://it.wikipedia.org/wiki?curid=586970", "title": "Michi Himeno", "text": "Famosa e proficua \u00e8 la sua collaborazione con Shing\u014d Araki, con il quale ha lavorato a numerose serie di grande successo, generalmente occupandosi dei personaggi femminili lasciando a lui quelli maschili. Con Araki ha anche fondato la \"Araki Production\" nel 1975."}
{"id": "586971", "revid": "287204", "url": "https://it.wikipedia.org/wiki?curid=586971", "title": "Born Annoying", "text": "Born Annoying \u00e8 la prima raccolta della band statunitense Helmet, pubblicata nel 1995 dalla Amphetamine Reptile Records. Comprende varie b-side, tra le quali la canzone che d\u00e0 il titolo alla raccolta, presente in due versioni differenti (una del 1989 ed una del 1993), e una cover dei Killing Joke (\"Primitive\")."}
{"id": "586978", "revid": "2912", "url": "https://it.wikipedia.org/wiki?curid=586978", "title": "Cellule eucariotiche", "text": ""}
{"id": "586982", "revid": "124123", "url": "https://it.wikipedia.org/wiki?curid=586982", "title": "Megumu Okada", "text": "Lavora come mangaka nello studio Response insieme a Ranmaru Tenma. \nNel 2004 ha cominciato anche a rivedere le origini di una serie di successo come \"I Cavalieri dello zodiaco\" disegnandone il prologo \"I Cavalieri dello zodiaco - Episode G\" scelto dal creatore della serie originale Masami Kurumada."}
{"id": "586987", "revid": "31092", "url": "https://it.wikipedia.org/wiki?curid=586987", "title": "Belenos", "text": ""}
{"id": "586988", "revid": "149164", "url": "https://it.wikipedia.org/wiki?curid=586988", "title": "Miguel Hern\u00e1ndez", "text": "Biografia.\nInfanzia e giovinezza.\nFu il secondo figlio maschio di una umile famiglia di pastori di Orihuela. Pastore di capre fin dalla tenera et\u00e0, Miguel riceve i primi insegnamenti tra il 1915 e 1916 nel centro di insegnamento \u00ab\"Nuestra Se\u00f1ora de Monserrate\"\u00bb e tra il 1918 e il 1923 completa l'istruzione primaria nelle scuole dell'Ave Mar\u00eda; nel 1923 passa a studiare per il diploma nel collegio di \"Santo Domingo de Orihuela\", retto dai gesuiti. Nel 1925 abbandona gli studi per volont\u00e0 paterna, dedicandosi esclusivamente al mestiere del pastore, anche se poco tempo dopo frequenter\u00e0 studi di diritto e letteratura. Mentre accudisce al gregge, Miguel legge con avidit\u00e0 e scrive le sue prime poesie.\nA quei tempi, il canonico Luis Almarcha inizia a fare amicizia con Miguel e mette a disposizione del giovane poeta i libri di San Juan de la Cruz, Gabriel Mir\u00f3, Paul Verlaine, Virgilio ed altri. Le sue visite alla Biblioteca Pubblica sono sempre pi\u00f9 frequenti; forma un improvvisato gruppo letterario insieme ad altri giovani di Orihuela intorno al panificio del suo amico Carlos Fenoll. I principali partecipanti a quelle riunioni sono, oltre a Miguel e a Carlos Fenoll, il fratello di questi Efr\u00e9n Fenoll, Manuel Molina e Jos\u00e9 Mar\u00edn Guti\u00e9rrez, futuro avvocato e saggista che adotter\u00e0 lo pseudonimo de \u00abRam\u00f3n Sij\u00e9\u00bb e al quale Hern\u00e1ndez dedicher\u00e1 la sua celebre \"Eleg\u00eda\". A partire da questo momento, i libri sono la sua principale fonte di istruzione: Miguel diventa totalmente autodidatta. I grandi autori del \"Siglo de Oro\": Miguel de Cervantes, Lope de Vega, Pedro Calder\u00f3n de la Barca, Garcilaso de la Vega e, soprattutto, Luis de G\u00f3ngora, diventano i suoi principali maestri.\nSecondo viaggio a Madrid.\nDopo questo promettente inizio va a Madrid per la seconda volta in cerca di lavoro, questa volta con migliore fortuna, poich\u00e9 riesce ad esser nominato collaboratore nelle \"Missioni Pedagogiche\" (\"Misiones Pedag\u00f3gicas\") e pi\u00f9 tardi viene scelto come segretario e redattore della enciclopedia \"Los toros\" dal suo direttore e principale redattore, Jos\u00e9 Mar\u00eda de Coss\u00edo, il quale \u00e8 d'ora in avanti il suo pi\u00f9 fervente ammiratore. Collabora inoltre con assiduit\u00e0 alla \"Revista de Occidente\" e mantiene una appassionata relazione con la molto spigliata pittrice Maruja Mallo, che gli ispira parte dei sonetti di \"Rayo que no cesa\". Si presenta Vicente Aleixandre e fa amicizia con lui e con Pablo Neruda; questa \u00e8 l'origine della sua breve tappa dentro il Surrealismo, con respiro passionale e ispirazione tellurica. La sua poesia di questo periodo si fa pi\u00f9 sociale e manifesta nei suoi risvolti chiari un compromesso politico con i pi\u00f9 poveri e i diseredati. A dicembre del 1935 muore il suo fraterno amico di tutta la vita, Ram\u00f3n Sij\u00e9, al quale Miguel dedica la sua straordinaria \"Eleg\u00eda\", che provoca il difficile entusiasmo di Juan Ram\u00f3n Jim\u00e9nez in una cronaca del diario \"El Sol\".\nGuerra Civile.\nAllo scoppio della Guerra civile spagnola, Miguel Hern\u00e1ndez si arruola al bando dei repubblicani. Hern\u00e1ndez figura nel 5\u00ba Reggimento e passa ad altre unit\u00e0 nei fronti della batalla de Teruel, Andalusia ed Estremadura. In piena guerra, riesce a scappare brevemente a Orihuela per sposarsi il 9 marzo del 1937 con Josefina Manresa (2 gennaio 1916-18 febbraio 1987). Dopo pochi giorni deve ritornare al fronte di Ja\u00e9n. Nella primavera del 1937 assiste al \"II Congreso Internacional de Escritores Antifascistas\" celebrato a Madrid e Valencia, e pi\u00f9 tardi viaggia in Unione Sovietica come rappresentanza del governo della Repubblica, da dove ritorna in ottobre per scrivere il dramma \"Pastor de la muerte\" e numerose poesie raccolte pi\u00f9 tardi nella opera \"El hombre acecha\". Nel 1938 nasce il suo primo figlio, Manuel Ram\u00f3n, che muore da l\u00ec a pochi mesi e al quale dedica la poesia \"El Hijo\" e altre reccolte nel \"Cancionero y romancero de ausencias\". A gennaio del 1939 nasce il secondo, Manuel Miguel (morto il 23 maggio 1984 a 45 anni, ebbe due figli da Lucia Izquierdo), al quale dedica \"El Hijo de la Luz y de la Sombra\" e, scritta dal carcere, la famosa \"Nanas de la cebolla\". Scrive un nuovo libro: \"Viento del pueblo\". Destinato alla 6\u00aa divisione, passa a Valencia.\nPrigione e morte.\nAlla fine della guerra nel 1939 si stampava a Valencia \"El hombre acecha\". Ancora prima di completare la rilegatura, la commissione depuratrice franchista, presieduta dal filologo Joaqu\u00edn de Entrambasaguas, ordina la distruzione completa dell'edizione. Tuttavia, due esemplari si salvano permettendo cos\u00ec la riedizione del libro nel 1981. Il suo amico Coss\u00edo si offre di accoglierlo a Tudanca, ma il poeta decide di tornare a Orihuela. Per\u00f2 ad Orihuela corre molti rischi, per cui decide di recarsi a Siviglia passando per Cordova, con l'intenzione di attraversare la frontiera del Portogallo a Huelva. La polizia di Salazar lo consegna alla Guardia Civile. Dal carcere di Siviglia viene trasferito al penitenziario di Torrijos (Madrid), da dove, grazie alle pressioni di Pablo Neruda su un cardinale, viene insperatamente rimesso in libert\u00e0 senza esser processato nel settembre del 1939. Tornato ad Orihuela, \u00e8 denunciato ed imprigionato, questa volta nella prigione della piazza del \"Conde de Toren\" a Madrid, \u00e8 processato e condannato a morte nel marzo del 1940. Coss\u00edo e altri intellettuali amici intercedono a suo favore, facendogli commutare la pena di morte in trenta anni di reclusione. Passa alla prigione di Palencia nel settembre del 1940 e nel novembre al Penitenziario di Oca\u00f1a (Toledo). Nel 1941, \u00e8 trasferito nel \"Riformatorio per Adulti\" (\"Reformatorio de Adultos\") di Alicante, dove si ammala prima di bronchite e poi di tifo, a cui si aggiungono poi le complicanze della tubercolosi. Muore nella infermeria della prigione alicantina alle 5.32 della mattina del 28 marzo del 1942, a soli 31 anni. Si racconta che non poterono chiudergli gli occhi, fatto su cui il suo amico Vicente Aleixandre compose una poesia. Fu sepolto nella \"nicchia\" (\"nicho\") numero mille e nove del cimitero di Nuestra Se\u00f1ora del Remedio di Alicante, il 30 marzo."}
{"id": "586989", "revid": "30300", "url": "https://it.wikipedia.org/wiki?curid=586989", "title": "Angeli con la faccia sporca", "text": ""}
{"id": "586991", "revid": "1632387", "url": "https://it.wikipedia.org/wiki?curid=586991", "title": "Betty (Helmet)", "text": "Betty \u00e8 il terzo album in studio del gruppo statunitense Helmet, pubblicato nel 1994 dalla Interscope Records.\n, anche se il \"marchio\" Helmet rimane, con i classici riff di chitarra stoppati. Il pezzo \"Milquetoast\" fa parte della colonna sonora del film \"Il corvo\" (indicato come \"Milktoast\"). I video tratti da questo album sono la gi\u00e0 citata \"Milquetoast\", \"Wilma's Raimbow\" e \"Biscuits for Smut\". Questo album segna anche l'abbandono della band da parte di Peter Mengede (chitarra), che viene sostituito da Rob Echeverria."}
{"id": "586993", "revid": "76963", "url": "https://it.wikipedia.org/wiki?curid=586993", "title": "Jean Eustache", "text": "Biografia.\nJean Eustache nacque a Pessac nel 1938. Dopo il divorzio dei suoi genitori fu allevato dalla nonna materna Odette Robert prima di ricongiungersi con sua madre a Narbonne nel 1951-52 dove impar\u00f2 il mestiere di elettricista. Arriv\u00f2 a Parigi nel 1957 e lavor\u00f2 nella SNCF come operaio specializzato. Rifiutatosi di partire per l'Algeria, tent\u00f2 il suicidio tagliandosi le vene e pass\u00f2 un anno in un ospedale psichiatrico.\nSpos\u00f2 poi Jeanne Delos dalla quale ebbe due figli, Patrick e Boris. Grazie alla moglie che lavorava come segretaria alla rivista \"Cahiers du cin\u00e9ma\", alla Cin\u00e9math\u00e8que fran\u00e7aise incontr\u00f2 i principali esponenti della nouvelle vague, Jean-Luc Godard, \u00c9ric Rohmer, Jean Douchet, Jean-Pierre L\u00e9aud e Paul Vecchiali. Nel 1962, assiste alle riprese di \"La fornaia di Monceau\" di \u00c9ric Rohmer e di \"Mannequin de Belleville\" di Jean Douchet.\nGrazie a Paul Vecchiali, nel 1962 pu\u00f2 realizzare il suo primo cortometraggio intitolato \"La Soir\u00e9e\". Nel 1963 gira un film di medio metraggio conosciuto col titolo \"Les Mauvaises Fr\u00e9quentations\" che racconta la storia di due amici che, bighellonando per le strade di Parigi, abbordano una ragazza e la portano in una sala da ballo; la ragazza, per\u00f2, balla con un altro e i due, per vendicarsi, rubano il portafoglio di lui.\nNell'inverno del 1965-66, con una pellicola offertagli da Jean-Luc Godard, realizz\u00f2 a Narbonne un secondo breve film, \"Le P\u00e8re No\u00ebl a les yeux bleus\", in cui un giovane, interpretato da Jean-Pierre L\u00e9aud, per potersi comprare un montgomery accetta la proposta di un fotografo di travestirsi da Babbo Natale e posare in strada con i passanti.\nNel 1966 lavor\u00f2 come montatore per tre documentari che Jacques Rivette realizz\u00f2 su Jean Renoir, \"Jean Renoir, le patron\", in una serie dedicata ai cineasti contemporanei prodotta da Janine Bazin e Andr\u00e9 S. Labarthe, e ancora per una trasmissione interamente dedicata a Murnau.\nDopo essersi separato da Jeanne Delos nel 1972, visse una relazione amorosa con l'attrice Fran\u00e7oise Lebrun. Gir\u00f2 poi la prima versione di \"La Rosi\u00e8re de Pessac\", il documentario \"Le Cochon\" con Jean-Michel Barjol e una pellicola su sua nonna Odette Robert, intitolato \"Num\u00e9ro Z\u00e9ro\", in cui la filmava di continuo con l'aiuto di due cineprese fisse che permettessero una ripresa in tempo reale. Dopo una proiezione privata per pochi intimi, tra cui Jean-Marie Straub, Eustache decise di non diffonderla, ma, nel 1980 accett\u00f2 che ne venisse trasmessa una versione ridotta in televisione. In seguito il cineasta Pedro Costa, dopo averne sentito parlare da Jean-Marie Straub, rintracci\u00f2 e restaur\u00f2 questo film che usc\u00ec nelle sale nel 2003 con una affluenza di 3.500 spettatori.\nSempre nel 1972 gir\u00f2 \"La Maman et la Putain\", un film della durata di tre ore e quaranta minuti con Jean-Pierre L\u00e9aud, Fran\u00e7oise Lebrun e Bernadette Lafont. La storia, di ispirazione autobiografica, racconta qualche giornata della vita di un giovane sfaccendato, Alexandre (Jean-Pierre L\u00e9aud), che trascorre il tempo in lunghe discussioni nei caff\u00e8 parigini. Mentre convive con Marie (Bernadette Lafont), tenta disperatamente di persuadere la sua ex ragazza Gilberte (Isabelle Weingarten) di ritornare con lui e si incontra con Veronika (Fran\u00e7oise Lebrun), un'infermiera avvicinata per la via. Nel 1973 il film venne selezionato per il Festival di Cannes ottenendo, in un clima burrascoso, il Grand Prix Speciale della Giuria, quell'anno presieduta da Ingrid Bergman che detestava il film. Nelle sale la pellicola ebbe una affluenza di 340.000 spettatori, ma la critica si divise e solo dopo anni il suo valore nella storia del cinema francese ebbe un unanime riconoscimento.\nIl relativo successo gli permise di girare \"Mes petites amoureuses\", ancora un film di ispirazione autobiografica che racconta l'infanzia e l'adolescenza prima con la nonna e poi con la madre. A differenza del precedente, il film \u00e8 quasi muto. L'affluenza al botteghino fu limitata (120.000 spettatori).\nSuccessivamente, lavor\u00f2 come attore in \"L'amico americano\" di Wim Wenders e poi in \"La Tortue sur le do\"s di Luc B\u00e9raud. Come regista gir\u00f2 ancora \"Une sale histoire\" e alcuni documentari.\nNel maggio del 1981, mentre si trovava in Grecia, cadde da una terrazza e si ruppe una gamba. Come conseguenza, l'incidente lo condann\u00f2 a zoppicare per il resto della vita.\nJean Eustache si suicid\u00f2 il 5 novembre 1981, nella sua casa di Rue Nollet a Parigi, con una pallottola al cuore."}
{"id": "586994", "revid": "559473", "url": "https://it.wikipedia.org/wiki?curid=586994", "title": "Stadio Comunale di Pistoia", "text": ""}
{"id": "586996", "revid": "1534511", "url": "https://it.wikipedia.org/wiki?curid=586996", "title": "Tatsuya Hamazaki", "text": "Il suo lavoro di scrittore spazia dalla letteratura e i manga alle sceneggiature per videogiochi e serie animate.\nTra le sue opere pi\u00f9 importanti ci sono i romanzi di \"One Piece\" e dei \"Cavalieri dello zodiaco\" per la collana J Books."}
{"id": "586997", "revid": "765341", "url": "https://it.wikipedia.org/wiki?curid=586997", "title": "Alberto Giustolisi", "text": "Giocatore dallo stile aggressivo e brillante, vincitore di numerosi premi di bellezza, consegu\u00ec il titolo di maestro internazionale della FIDE nel 1962.\nCarriera scacchistica.\nNato a Roma nel 1928, Alberto Giustolisi vinse quattro campionati italiani: a Ferrara nel 1952 ex aequo con Vincenzo Castaldi e Federico Norcia, a San Benedetto del Tronto nel 1961, a Napoli nel 1964 e a Rovigo nel 1966.\nCon la squadra dell'Accademia Romana Scacchi vinse il campionato italiano a squadre del 1959 a Lerici, rivinto poi nel 1962 ancora a Lerici e nel 1963 a Imperia con la squadra dei dipendenti comunali di Roma. Ritornato all'Accademia Romana, fu di nuovo campione nel 1973 a Tivoli.\nVinse tornei a Roma nel 1951, 1953 e 1974, il torneo USI di Acquasparta del 1955, il torneo di Bellaria 1956.\nGiustolisi partecip\u00f2 con la squadra italiana a due Olimpiadi scacchistiche, a Dubrovnik 1950 e a Lugano 1968. Gioc\u00f2 nei match contro la Jugoslavia a Venezia 1951, Bled 1953 e Sirmione 1954, contro la Svizzera a Losanna 1952, Baveno 1958, Lugano 1962 e Como 1969, contro l'Austria a Vienna 1952, contro la Cecoslovacchia a Praga 1957; prese parte anche alle Clare Benedict Cup del 1958 a Neuch\u00e2tel, del 1959 a Lugano, del 1960 a Biel, del 1961 a Neuhausen e al Torneo Sei Nazioni del 1966 a Montecarlo.\nNel 1950 fu terzo nel torneo di Lucerna dopo Max Euwe e Hermann Pilnik. Nel torneo di Madrid 1951 vinse il premio di bellezza per la sua partita col GM Arturo Pomar (vedi partita online). Nel 1957 a Roma gioc\u00f2 in prima scacchiera contro un giovane Michail Tal' (futuro campione del mondo dal 1960 al 1961), nella tourn\u00e9e in Italia della squadra di Riga e riusc\u00ec a pattare con il nero la prima delle due partite.\nNel torneo zonale di Dublino del 1957 vinse il 3\u00ba premio di bellezza per la partita con Edgar Walther. Rappresent\u00f2 l'Italia anche al zonale di Madrid del 1960.\nNel 1961-1962 vinse, primo tra gli italiani, il torneo di Capodanno di Reggio Emilia.\nFu numerose volte campione romano.\nProblemi personali e di salute influenzarono il rendimento degli ultimi anni della sua attivit\u00e0 agonistica. Mor\u00ec a Genzano, comune dell'attuale citt\u00e0 metropolitana di Roma, a sessantuno anni, nel 1990.\nPartite notevoli.\nAlcune significative partite di Giustolisi trascritte in notazione algebrica italiana"}
{"id": "587001", "revid": "709565", "url": "https://it.wikipedia.org/wiki?curid=587001", "title": "Powerslam", "text": "Con il termine Powerslam si indica una delle mosse di wrestling. Come accade per altre mosse, anche il powerslam pu\u00f2 essere eseguito in vari modi.\nModi e varianti.\nFallaway Slam.\nNell'esecuzione di questa manovra il wrestler, in piedi di fronte all'avversario, fa passare un braccio tra le gambe di questi, poggiando la mano sulla schiena; pone quindi l'altro braccio sulle spalle dell'avversario, lo solleva in posizione parallela al terreno e si getta sulla schiena, lanciandolo all'indietro. Pu\u00f2 essere eseguita anche dalla seconda corda: questa versione prende il nome di \"Super Fallaway Slam\".\nFalling powerslam.\nSi prende l'avversario con un braccio sulla spalla ed uno in mezzo alle gambe, quindi lo si porta in aria mantenendo il suo corpo in orizzontale, con testa e gambe verso le corde, quindi si cade a terra portandosi l'avversario, chiamata anche \"Front slam\".\nRunning Argentine backbreaker rack slam.\nSi chiude l'avversario come per eseguire un Suplex e si esegue un caricamento a Fisherman's, si mette l'avversario in una Argentine rack e si corre cadendo all'indietro e schiacciando l'avversario con la propria schiena.\nInverted falling powerslam.\nSi prende l'avversario da dietro, con una mano in mezzo alle gambe e con una sulla spalla. Quindi, ci si ritrova in una posizione simile a quella del Falling powerslam, ma con la schiena dell'avversario verso il proprio corpo, e ci si lascia cadere a terra.\nElectric chair.\nConsiste nel prendere l'avversario sulle spalle e farlo sedere su di esse, in modo che guardi nella stessa direzione dell'esecutore. Dopo pochi secondi, l'esecutore si butta all'indietro e fa cadere l'avversario di schiena.\nElectric Chair Driver.\nDopo aver applicato un'Electric chair, l'esecutore afferra l'avversario per la testa e lo porta gi\u00f9 in una Michinoku driver, facendogli sbattere il collo sul ring.\nElectric Chair Drop.\nDopo aver applicato un'Electric chair, l'esecutore afferra l'avversario per i fianchi e lo butta in avanti, insieme a se stesso, facendogli sbattere la testa sul ring.\nElectric Chair Suplex.\nDopo aver applicato un'Electric chair, l'esecutore fa scivolare l'avversario lungo i suoi fianchi e lo afferra con gli avambracci, eseguendo poi un German suplex.\nFireman's carry in una powerslam.\nVariante del Fireman's carry nella quale si prende l'avversario sulle spalle, quindi ci si lancia in avanti facendo cadere violentemente l'avversario sulla schiena.\nFireman's carry gutbuster.\nConsiste nel prendere l'avversario in un fireman's carry per poi far cadere la sezione addominale dell'avversario sulle proprie ginocchia.\nScoop Slam.\nIl body slam pi\u00f9 comune e basilare. Consiste nel prendere l'avversario da fermo roteandolo di 180\u00b0 per poi buttarlo per terra.\nMichinoku Driver.\nEsecuzione identica allo Scoop Slam a differenza che in questa mossa l'esecutore accompagna la vittima al suolo arrivando sul ring seduto.\nSingle knee gutbuster.\nUna mossa simile alla prima, solo che varia dal fatto che si fa cadere l'avversario su un solo ginocchio.\nSidewalk slam.\nVariante della mossa: quando si prende l'avversario si cammina per un po' e quindi si effettua un Side Slam\nLifting side slam.\nSi afferra con un braccio la spalla opposta dell'avversario (es.: spalla sinistra afferrata con la mano destra), quindi si infila la testa sotto il braccio opposto dell'avversario (rispetto a quello che sta subendo la presa alla spalla), si compie un balzo (durante il quale l'esecutore, di solito, si distende) e si fa cadere l'avversario di schiena in questo modo appoggiando il braccio non utilizzato per la presa prima per tenere la schiena dell'avversario, e dopo, durante la caduta, per appoggiarsi a terra (in modo da diminuire l'impatto di se stessi e aumentare quello dell'avversario stesso).\nKneeling side slam.\nMossa quasi identica alla sopracitata, la differenza \u00e8 che l'avversario viene sollevato meno (perch\u00e9 non si compie alcun salto) e l'esecutore atterra aiutandosi anche con le ginocchia, oltre che col braccio libero.\nSwinging side slam.\nIl nome dice tutto: una Side Slam dove l'avversario viene fatto girare vorticosamente durante la caduta dell'esecutore stesso (spesso questa mossa \u00e8 eseguita da dietro ed \u00e8 accompagnata da un salto di chi la applica).\nBack suplex side slam.\nVariante della side slam, dove l'esecutore solleva l'avversario come se stesse per mettere a segno un back suplex, salvo poi compiere una rotazione di 180\u00b0 e schiacciare l'avversario in una side slam.\nRunning powerslam.\nSi prende l'avversario su una spalla e, correndo, si cade a terra con la schiena dell'avversario sul tappeto.\nOklahoma stampede.\nL'esecutore afferra le gambe dell'avversario con il braccio pi\u00f9 forte e la schiena con il braccio pi\u00f9 debole in modo da sollevarlo sopra la spalla; a questo punto l'esecutore corre verso entrambi gli angoli del ring, sbattendo l'avversario all'indietro sui tenditori, e infine si lascia cadere in avanti.\nEmerald Flowsion.\nConsiste nel prendere l'avversario come per un suplex, ma, senza alzarlo, si mette un braccio tra le gambe della vittima e lo si capovolge. Ora basta farlo cadere di schiena.\nDominator.\nSi esegue prendendo l'avversario alla pancia e lo si alza in modo che finisca di schiena sulla spalla dell'esecutore. Fatto ci\u00f2, basta buttarsi in avanti, cos\u00ec che l'avversario cada di pancia sul tappeto.\nIconoclasm.\nUna sorta di super powerslam. Si posiziona l'avversario sul turnbuckle e, dopo averne afferrato le braccia, lo si schianta a terra in posizione seduta.\nSpinning side slam.\nSi prende l'avversario per i fianchi mentre corre, si compie una rotazione e si atterra insieme all'avversario.\nSamoan drop.\nSi prende l'avversario come in una Fireman Carry's Powerslam, solo che lo si lascia un po' andare finch\u00e9 non lo si fa posizionare quasi sulle proprie scapole. Fatto questo ci si butta di schiena per terra schiacciando l'avversario.\nSamoan driver.\nSi solleva l'avversario in una fireman's carry, per poi lanciarlo al tappeto come nella Michinoku driver, quindi schiena al tappeto, testa rivolta verso l'alto, vicino alle gambe dell'attaccante che atterra in contemporanea in posizione seduta.\nSTO.\nSi esegue mettendo il braccio sulla spalla dell'avversario e lo si butta a terra con uno sgambetto.\nVarianti.\nSTO Backbreaker.\nUna STO con caduta sul ginocchio. Da questa posizione si possono impostare un Neckbreaker o una STO classica.\nRanhei.\nNella fase di caduta, invece che uno sgambetto, si conclude con una capriola in avanti. Chiamata anche \"Inverted Russian Legsweep\".\nBackflip STO.\nUlteriore variante, che consiste nel concludere la mossa con uno \"Standing Moonsault\".\nChokehold STO.\nUna STO eseguita afferrando per il collo l'avversario.\nRunning STO.\nSTO effettuata in corsa.\nReverse STO.\nChiamata anche \"Complete Shot\", si esegue prendendo la testa dell'avversario per poi cadere all'indietro.\nSister Abigail.\nSi prende l'avversario come per una normale STO, ma poi lo si fa piegare leggermente in avanti, in modo che il suo corpo sia parallelo al suolo. La mossa si conclude buttandosi all'indietro e portandosi appresso l'avversario, che subir\u00e0 un colpo al volto.\nSuplex powerslam.\nL'esecutore afferra l'avversario e lo alza come nel classico suplex, quindi lascia cadere l'avversario verso il tappeto, girandosi contemporaneamente in modo da cadere sopra l'avversario. Esiste anche la versione \"Inverted\" dove l'esecutore fa cadere l'avversario di pancia.\nFull nelson slam.\nSi prende l'avversario con una Full Nelson poi lo si alza e lo si schianta al suolo con un braccio.\nCobra clutch slam.\nMolto simile alla Full nelson slam ma con la differenza che si afferra l'avversario stringendolo al collo.\nTilt-a-whirl slam.\nIn genere, questa mossa avviene dopo un Irish Whip. L'avversario, che corre verso l'esecutore, viene abbrancato per i fianchi e compir\u00e0 una rotazione di 360\u00b0, finendo con la parte posteriore del corpo sul ring.\nRock Bottom.\nUna Powerslam effettuata da fermo con l'aiuto di un solo braccio, mossa che richiede molta potenza per questo utilizzata da wrestler di grossa taglia."}
{"id": "587004", "revid": "174925", "url": "https://it.wikipedia.org/wiki?curid=587004", "title": "Endomorfismo di Frobenius", "text": "In algebra astratta, l'endomorfismo di Frobenius \u00e8 uno speciale omomorfismo di anelli, definito solo per anelli con caratteristica positiva. Prende il nome da Ferdinand Georg Frobenius. La sua definizione si basa su un teorema che afferma che:\ncio\u00e8 che l'applicazione\npreserva l'operazione di somma. Dopotutto, essa soddisfa anche le propriet\u00e0 formula_9 e formula_10, dunque si caratterizza come un endomorfismo di formula_1 in s\u00e9 ed \u00e8 pertanto detta endomorfismo di Frobenius.\nDimostrazione del teorema.\nPer il teorema binomiale vale che\nMa se formula_13, il coefficiente formula_14 contiene il fattore formula_2 e dunque in caratteristica formula_2 \u00e8 uguale a 0. Pertanto rimangono solo i termini finali dell'espansione, cio\u00e8 formula_17 e formula_18."}
{"id": "587011", "revid": "287204", "url": "https://it.wikipedia.org/wiki?curid=587011", "title": "Classe Turbine", "text": "La classe T\u00f9rbine, costituita da 8 cacciatorpediniere con nomi di venti, era tra le prime realizzazioni successive alla prima guerra mondiale di navi militari italiane di tale categoria. Tale classe ebbe una discreta riuscita. Esse avevano 4 cannoni da 120/45 in impianti binati e 6 siluri. Combatterono nella guerra, ma subirono 6 perdite gi\u00e0 nel 1940 e le altre 2 affondarono dopo l'armistizio dell'8 settembre.\nProgetto.\nNel primo dopoguerra, le classi di navi che erano disponibili in tutte le marine cominciarono a mostrare rapidamente una manifesta obsolescenza.\nLe veloci unit\u00e0 classificate come cacciatorpediniere divennero via via sempre pi\u00f9 inadeguate a fronte di nuove esigenze, come una maggiore tenuta al mare, una maggiore autonomia e armi pi\u00f9 pesanti. Anche l'abitabilit\u00e0 era decisamente da curare, sebbene in tali tipi di mezzi navali lo spazio per l'equipaggio non fu mai abbondante, sacrificato com'era tra caldaie e armi di ogni sorta. Il dislocamento delle navi della categoria nella Regia Marina del 1918 era di circa 600 tonnellate, valore che nel successivo conflitto mondiale sar\u00e0 a stento tipico delle torpediniere. Altre marine avevano gi\u00e0 navi dell'ordine delle 1000 tonnellate, idonee per missioni oceaniche, praticamente precluse alle unit\u00e0 italiane, non fosse altro che per un fatto di autonomia, appena sufficiente per missioni a breve raggio. D'altra parte, la maggior parte delle azioni belliche venne focalizzata non tanto nel Mar Mediterraneo, ma addirittura nel solo Mare Adriatico, in funzione anti-austriaca.\nTra le prime classi navi del dopoguerra, la Classe Sauro era dotata di 4 cannoni da 120/45 in due complessi binati OTO Mod. 1926, siluri da 533mm e un dislocamento di circa 1000 tonnellate. Essa aveva seguito la precedente classe Quintino Sella, anch'essa su 4 unit\u00e0, ma in questa storia \u00e8 particolarmente importante poich\u00e9 direttamente da essa venne derivata la classe Turbine, costituita da otto navi.\nCaratteristiche.\nLe navi Classe \"Turbine\" presentavano caratteristiche che si possono definire intermedie tra le navi del primo dopoguerra e quelle degli anni trenta. Essi vennero varati nel biennio 1927-28, e rispetto ai loro predecessori possedevano uno scafo allungato di 3 metri, cos\u00ec da poter ospitare un apparato propulsivo del 10% pi\u00f9 potente.\nCome i Sauro esse avevano una caratteristica molto insolita per un cacciatorpediniere, ovvero un torrione di comando (leggermente) corazzato, anche se di spessore ignoto. Per la prima volta, invece, avevano una seconda stazione di direzione tiro per le artiglierie, con il locale sistemato tra i 2 lanciasiluri tripli, troppo basso per\u00f2 per farne un uso valido in ogni situazione pratica. Differentemente, sarebbe stato possibile ingaggiare con le 2 torri altrettanti bersagli simultaneamente.\nL'apparato propulsivo era dato da 2 gruppi di turbine a vapore su 2 assi, ciascuno su un fumaiolo, di diverse dimensioni (pi\u00f9 grande l'anteriore) con la rimarchevole potenza di 40.000hp., per una velocit\u00e0 dichiarata di 36 nodi, mentre l'autonomia era dell'ordine dei 3.000 km a 20 nodi.\nL'armamento verteva su 2 torri binate di cannoni da 120/45, per l'ultima volta in quanto dalle classi successive sarebbero stati adottati i 120/50, dalla maggiore gittata e cadenza di tiro. Le artiglierie binate consentivano una ben maggiore compattezza del disegno delle navi rispetto a 4 impianti singoli, e certamente contribuivano all'armonia estetica del disegno, pi\u00f9 compatto e potente, ma i cannoni in culle uniche e molto ravvicinati tra loro si interferivano a vicenda durante il fuoco, causando una dispersione di tiro che perseguit\u00f2 i tecnici della marina per tutta la guerra.\nI lanciasiluri erano 2 tripli da 533mm, esistevano anche bombe di profondit\u00e0 e, analogamente alle altre navi della categoria in servizio nella Regia Marina, erano previste fino a 50 mine per azioni di minamento veloce. Chiaramente, l'obiettivo di tali azioni era soprattutto il contrasto di forze navali superiori, e in particolar modo la \"Mediterranean Fleet\". L'armamento contraereo era limitato a 2 mitragliere Vickers-Terni da 40/39 e qualche mitragliatrice.\nUnit\u00e0.\nLe unit\u00e0 della Classe \"Turbine\" erano:\nAquilone.\nCostruito dai cantieri Odero entr\u00f2 in servizio il 3 dicembre 1927. Il 17 settembre 1940 part\u00ec da Bengasi diretto a Tripoli, assieme al \"Turbine\", ma all'uscita del porto (alle 20:45) urt\u00f2 due mine posate da aerei, si rovesci\u00f2 e affond\u00f2 in circa cinque minuti raddrizzandosi dopo aver toccato il fondale. Nonostante la rapidit\u00e0 dell'affondamento e il mare agitato, la maggior parte dell'equipaggio riusc\u00ec a salvarsi, mentre ci furono 13 morti e 20 feriti.\nBorea.\nCostruito nei cantieri Ansaldo di Genova, entr\u00f2 in servizio il 14 novembre 1927. Il 17 settembre 1940, intorno all'una, fu colpito da una bomba d'aereo sotto la chiglia mentre era all'ormeggio nel porto di Bengasi; affond\u00f2 in breve ma l'equipaggio pot\u00e9 salvarsi quasi per intero, vi fu infatti una sola vittima che si trovava nei pressi del punto d'impatto della bomba. Gran parte dell'equipaggio pot\u00e9 abbandonare la nave scendendo semplicemente dalla passerella sul molo.\nEspero.\nCostruito nei cantieri Ansaldo di Genova, entr\u00f2 in servizio il 30 aprile 1928. Nel 1932 dislocato in Cina e impiegato poi durante la guerra civile spagnola, comp\u00ec varie missioni nel Mediterraneo occidentale per la repressione del contrabbando di materiale bellico e la protezione del traffico marittimo. Assegnato alla base di Taranto venne periodicamente dislocato a Tobruk. Il 28 giugno 1940, nella battaglia del convoglio Espero, si scontr\u00f2 con alcuni incrociatori inglesi, e ne venne affondato, per coprire le altre due unit\u00e0 che con esso si trovavano, \"Ostro\" e \"Zeffiro\". Dei circa 200 uomini a bordo - equipaggio e un gruppo di Camicie Nere da trasportare in Africa - gli inglesi recuperarono 37 sopravvissuti, mentre una scialuppa con altri 36 uomini, allontanatasi per evitare la cattura, and\u00f2 alla deriva per tredici giorni, sino a quando non s'imbatt\u00e9 nel sommergibile \"Topazio\": solo sei uomini erano ancora vivi. Fu la prima unit\u00e0 italiana ad andare perduta nella guerra dei convogli per la Libia.\nEuro.\nCostruito nel Cantiere navale di Riva Trigoso, varato il 7 luglio 1927, venne consegnato alla Regia Marina il 22 dicembre dello stesso anno. Il 5 luglio 1940, nel porto di Tobruk, fu colpito da aerosiluranti con la perdita della prua. Il 9 gennaio 1941 prese parte alla battaglia del convoglio Duisburg. Nel settembre del 1943 prese parte alla Battaglia di Lero, al comando del c.f. Vittorio Meneghini, abbattendo un aereo tedesco e danneggiandone un altro, ma il 1\u00ba ottobre 1943 fu affondato nella baia di Parteni da un attacco aereo di Stukas.\nNembo.\nCostruito a Riva Trigoso, entr\u00f2 in servizio il 14 novembre 1927. Alle 20 del 19 luglio 1940, mentre era ormeggiato nel porto di Tobruk, fu attaccato da aerosiluranti; centrato in corrispondenza delle caldaie, affond\u00f2 all'1:45 del 20, con 25 morti. Fu affondato anche l\"Ostro\".\nOstro.\nCostruito nei cantieri Ansaldo di Genova, entr\u00f2 in servizio il 9 giugno 1928. Alle 20 del 19 luglio 1940, mentre era ormeggiato nel porto di Tobruk, fu attaccato da aerosiluranti; colpito nel deposito munizioni poppiero, affond\u00f2 in soli dieci minuti, all'1:44 del 20, precedendo di un minuto il \"Nembo\". Vi furono 42 vittime.\nTurbine.\nCostruito dai cantieri Odero entr\u00f2 in servizio il 27 agosto 1927. Il 16 giugno 1940 affond\u00f2 il sommergibile inglese HMS \"Orpheus\" appena fuori la rada di Tobruk. Nel corso della sua carriera abbatt\u00e9 cinque aerosiluranti. Il 9 settembre 1943 fu catturato dai tedeschi al Pireo e ribattezzato \"TA.44\"; affond\u00f2 a Salamina il 15 settembre 1944, per attacco aereo.\nZeffiro.\nCostruito dai cantieri Odero entr\u00f2 in servizio il 15 maggio 1928. Alle 20:20 del 5 luglio 1940, nel porto di Tobruk, fu attaccato da aerosiluranti; dopo un quarto d'ora, a causa di un siluro del deposito munizioni, esplose, perse la prua e affond\u00f2. 21 uomini rimasero uccisi.\nServizio.\nLe unit\u00e0 della Classe all'inizio del conflitto erano in servizio presso il Comando Navale della Libia e presso la Circoscrizione del Basso Adriatico e del Mar Ionio. \"Turbine\" (caposquadriglia), \"Aquilone\", \"Euro\" e \"Nembo\" erano inquadrati nella I Squadriglia Cacciatorpediniere nella base di Tobruk. \"Espero\" (caposquadriglia), \"Borea\", \"Zeffiro\" e \"Ostro\" erano inquadrati nella II Squadriglia Cacciatorpediniere nella base di Taranto.\nLe navi di questa categoria erano gi\u00e0 assai superate, piccole e vecchie com'erano, quando scoppi\u00f2 la guerra. Esse vennero impiegate in azione, ma furono rapidamente sterminate. L\"Espero\" fu il primo, affondato al largo delle coste libiche dall'incrociatore leggero australiano \"Sydney\" il 28 giugno 1940 nella cosiddetta Battaglia del Convoglio Espero. Sorpreso da una formazione nemica e colpito alle prime salve, la nave si immol\u00f2 manovrando per proteggere la ritirata delle altre due unit\u00e0 che l'accompagnavano, le gemelle \"Ostro\" e \"Zeffiro\", consentendo loro di disimpegnarsi e di raggiungere Bengasi e difendendosi accanitamente prima di colare a picco. Il suo comandante, Enrico Baroni, inabissatosi con l'unit\u00e0, venne decorato con la Medaglia d'Oro al Valor Militare alla memoria.\nDopo una settimana, il 5 luglio, all'interno della baia di Tobruk lo \"Zeffiro\" venne affondato e l'Euro danneggiato da un aerosilurante Swordifish della \"Eagle\", che affond\u00f2 anche un mercantile. Dopo 15 giorni, il 20 luglio, gli inglesi ripeterono l'attacco nel Golfo di Bomba, affondando un altro trasporto e, soprattutto, i cacciatorpediniere \"Ostro\" e \"Nembo\". Questi aerei, basati a terra, l'anno dopo affondarono anche due cacciatorpediniere della Classe Sauro, rivelandosi quindi assolutamente micidiali, visto che erano solo una squadriglia di una dozzina di aerei. Fino alla fine dell'estate 1940 la Royal Air Force possedeva solo un reparto sperimentale di aerosiluranti.\nAltre due unit\u00e0, \"Borea\" e \"Aquilone\", vennero distrutte, la notte del 17 settembre 1940, nella rada di Bengasi, dagli aerosiluranti facenti parte del gruppo di volo della portaerei \"Illustrious\".\nDopo il 1940 la classe si era quindi ridotta ad appena due navi, che vennero a quel punto assai meno impiegate, e ridotte ad un ruolo marginale.\nLe ultime due unit\u00e0 sopravvissero fino all'armistizio, ma non alla fine della guerra, in quanto l'Euro, gi\u00e0 danneggiato durante la battaglia del convoglio Duisburg, venne affondato da aerei tedeschi dopo l'8 settembre, quando dall'Egeo tentava di raggiungere l'Italia meridionale, mentre il Turbine, catturato dai tedeschi nel porto del Pireo, venne affondato da aerei americani nel settembre del 1944, dopo che era stato inquadrato nella Torpedoboote Ausland della Kriegsmarine e ribattezzato TA 14.\nTutte queste navi, eccetto l'Espero, vennero colpite da aerei e dimostrarono che effettivamente il loro armamento antiaereo fosse del tutto insufficiente a garantirne l'incolumit\u00e0, come del resto accadeva anche per le altre navi della categoria del periodo prebellico. Queste unit\u00e0 furono anche sfortunate a trovarsi in diverse situazioni che non avrebbero lasciato scampo nemmeno ad altre pi\u00f9 moderne unit\u00e0, ma nell'insieme dimostrarono di essere troppo vecchie e piccole per sopravvivere alle minacce e ai danni della guerra aeronavale moderna."}
{"id": "587012", "revid": "120006332", "url": "https://it.wikipedia.org/wiki?curid=587012", "title": "Luis de G\u00f3ngora", "text": "Biografia.\n\u00c8 considerato una delle figure pi\u00f9 importanti del \"Secolo d'Oro\" della cultura e della potenza militare spagnola, autore di versi ancora oggi studiati e di opere teatrali che hanno lasciato il segno nella cultura spagnola. Al Colegio de Santa Catalina di Cordova e poi a Salamanca acquis\u00ec conoscenze di matematica, filosofia, grammatica, latino, greco, musica, scherma e giurisprudenza senza laurearsi. Si avvi\u00f2 alla carriera ecclesiastica, a 14 anni prese gli abiti minori. Nel 1585 fu economo del capitolo della cattedrale di Cordova e prese gli ordini maggiori. Si rec\u00f2 in missioni ecclesiastiche a Madrid, Granada, Valladolid, Cuenca, Burgos. Le sue poesie si diffondevano, suscitando polemiche. La sua attivit\u00e0 letteraria gli cre\u00f2 difficolt\u00e0 con i superiori. L'arcivescovo Pacheco lo accus\u00f2 di malcostume: tra i capi d'imputazione, il parlare durante le cerimonie, assistere alle corride, scrivere poesie. A 56 anni, con l'aiuto di alcuni nobili amici, riusc\u00ec a diventare cappellano d'onore di Filippo III. Caduti in disgrazia i suoi protettori, malato, incapace di risolvere i suoi problemi finanziari, cerc\u00f2 protezione, e la trov\u00f2 con il Conte di Olivares. Fu al seguito di Filippo IV. Colpito da epilessia, torn\u00f2 a Cordova. Mor\u00ec qui, nel 1627. Pochi mesi dopo usciva in Spagna la prima edizione dei suoi componimenti poetici, che suscitarono polemiche.\nNella non breve carriera poetica di Luis de G\u00f3ngora si possono distinguere due fasi:\nOpera.\nQuantunque Gongora non abbia pubblicato le sue opere (un suo tentativo del 1623 non diede buoni frutti), queste passarono di mano in mano in copie manoscritte che si collezionarono e redigevano in cancioneros, romanceros e antologie editi con o senza il suo permesso. Per un periodo di tempo si credette che il manoscritto pi\u00f9 autorizzato fosse il cosiddetto \"Manuscrito Chac\u00f3n\" (copiato da Antonio Chac\u00f3n, Se\u00f1or de Polvoranca, per il Conte-Duca di Olivares), poich\u00e9 contenente chiarimenti dello stesso G\u00f3ngora e la cronologia di ogni poema; ma questo manoscritto, tenendo conto dell'alto personaggio al quale era destinato, prescinde dalle opere satiriche e volgari. Lo stesso anno della sua morte, tuttavia, Juan L\u00f3pez Vicu\u00f1a pubblic\u00f2 \"Obras en verso del Homero espa\u00f1ol\" (\"opere in versi dell'Omero spagnolo\") raccolta che viene considerata molto affidabile e importante nell'inquadrare il \"corpus\" gongorino; le sue attribuzioni sogliono essere sicure; anche cos\u00ec, fu raccolta dall'Inquisizione e poi superata da quella di Gonzalo de Hoces nel 1633. D'altra parte, le opere di G\u00f3ngora, come anteriormente quelle di Juan de Mena e Garcilaso de la Vega, goderono l'onore di essere ampiamente glossate e commentate da personaggi della statura di D\u00edaz de Rivas, Pellicer, Salcedo Coronel, Salazar Mardones, Pedro de Valencia ed altri.\nSebbene nelle sue opere iniziali gi\u00e0 incontriamo il tipico concettismo del barocco, G\u00f3ngora, il cui aspetto era quello di un esteta incontentabile (\u00abil maggior critico delle mie opere sono io\u00bb, soleva dire), rimase trasgressivo (\"inconforme\") decidendo di tentare secondo le sue proprie parole \u00abfare poco non per molti\u00bb e intensificare ancor pi\u00f9 la retorica e la imitazione della poesia latina classica introducendo numerosi cultismi e una sintassi basata sull'iperbato e la simmetria; allo stesso modo era molto attento alla sonorit\u00e0 del verso, che curava come un autentico musicista della parola; era un grande pittore dei suoni (\"o\u00eddos\") e riempiva epicureamente i suoi versi di sfumature sensoriali di colore, suoni e tatto. \u00c8 inoltre, mediante ci\u00f2 che D\u00e1maso Alonso, uno dei suoi principali studiosi, chiam\u00f2 elusioni (\"elusiones\") e allusioni (\"alusiones\"), convert\u00ec ognuno dei suoi poemi ultimi minori e maggiori in un oscuro esercizio per menti sveglie ed erudite, come una specie di indovinello o emblema intellettuale che causa piacere nella sua decifrazione. \u00c8 l'estetica barocca che si chiam\u00f2 in suo onore \"gongorismo\" o, con parola che ha avuto maggior fortuna e che prese originariamente un valore dispregiativo per l'analog\u00eda con il vocabolo \"luteranesimo\", Culteranesimo, perch\u00e9 i suoi avversari consideravano i poeti culterani degli autentici eretici della poesia.\nLa critica di Marcelino Men\u00e9ndez Pelayo ha distinto tradizionalmente due epoche o due maniere nella opera di G\u00f3ngora: il \u00abPr\u00edncipe de la Luz\u00bb, che corrisponderrebbe alla sua prima tappa come poeta, dove compone semplici romance e letrilla lodate unanimemente fino in epoca Neoclassica, e il \u00abPr\u00edncipe de las Tinieblas\u00bb (\"Principe delle tenebre\"), nel quale a partire dal 1610, in cui compone l'ode \"A la toma de Larache\" (\"Alla conquista di Larache\"), ritorna ad essere autore di poesie oscure e inintelligibili. Fino in epoca romantica questa parte della sua opera fu duramente criticata e insieme censurata dallo stesso neoclassico Ignacio de Luz\u00e1n. Questa teoria fu respinta da D\u00e1maso Alonso, il quale dimostr\u00f2 che la complicazione e l'oscurit\u00e0 gi\u00e0 erano presenti nella sua prima epoca e che come frutto di una naturale evoluzione arriv\u00f2 agli audaci estremi che tanto gli hanno rimproverato. Nei romance come la \"F\u00e1bula de P\u00edramo y Tisbe\" e in alcune letrilla appaiono giochi di parole, allusioni, concetti e una sintassi latinizzante, sebbene queste difficolt\u00e0 appaiono camuffate dalla brevit\u00e0 dei suoi versi, dalla sua musicalit\u00e0 e dal ritmo e dall'uso di forme e temi tradizionali.\nPoesie.\nSi suole raggruppare la sua poesia in due blocchi, poesie minori e poesie maggiori, corrispondenti pi\u00f9 o meno alle due tappe poetiche successive. Nella sua giovinezza, G\u00f3ngora compose numerosi romance, di ispirazione letteraria, come quello di \"Ang\u00e9lica y Medoro\", di prigionieri, di tema piratesco o di tono pi\u00f9 personale e lirico, alcuni di loro di carattere autobiografico nei quali narra i suoi ricordi infantili, e anche numerose letrilla l\u00edriche e satirici e romance burleschi. La gran maggioranza sono una costante accumulazione di giochi concettuali (\"conceptistas\"), equivoci, paronomasie, iperboli e giochi di parola t\u00edpicamente barocchi. Tra loro si situa l'ampio romance \"F\u00e1bula de P\u00edramo y Tisbe\" (Piramo e Tisbe) del 1618, poema molto complesso e quello che cost\u00f2 pi\u00f9 lavoro al suo autore tenendolo in grande stima, e dove si tenta di elevare la parodia, procedimento tipicamente barocco, a categoria sia artistica che il resto. La maggior parte delle letrilla sono dirette, come in Quevedo, a schernire le dame scrocconi e attaccare il desiderio di ricchezza. Meritano anche il suo posto le satire contro diversi scrittori, specialmente Quevedo o Lope de Vega.\nInsieme a questi poemi, fin verso la fine della sua vita G\u00f3ngora non lasci\u00f2 di scrivere perfetti sonetti, soprattutto alcuni temi (amorosi, satirici, morali, filosofici, religiosi, di circostanze, polemici, laudatori, funerari), autentici oggetti verbali autonomi per la sua intrinseca qualit\u00e0 estetica e dove il poeta cordovano esplora diverse possibilit\u00e0 espressive dello stile che sta forgiando o arriva a presagire opere venture, come il famoso \u00abDescaminado, enfermo, peregrino\u2026\u00bb, che annuncia le \"Soledades\". Tra i \"topoi\" usuali (\"carpe diem\", etc.) emergono, tuttavia, come di pi\u00f9 tragica grandezza i devoti a rivelare le stragi della vecchiaia, la povert\u00e0 e il passare del tempo per il poeta, suo ultimo.\nI poemi maggiori furono, tuttavia, quelli che provocarono la rivoluzione culterana e il tremendo scandalo susseguente, creato dalla grande oscurit\u00e0 dei suoi versi di questa estetica. Sono la \"F\u00e1bula de Polifemo y Galatea\" (1612) e le incomplete e incomprese \"Soledades\" (la prima composta prima del maggio del 1613). Il primo narra mediante la strofa octava real un episodio mitologico delle \"Metamorfosi\" di Ovidio, quello degli amori del ciclope Polifemo per la ninfa Galatea, che lo rifiuta. Infine, Aci, l'innamorato di Galatea, resta mutato in fiume. Si sperimenta qui ormai il complesso e difficile stile culterano, pieno di simmetrie, trasposizioni, metafore di metafore o metafore pure, iperbati, perifrasi, \"topoi\" (\"giros\") latini, cultismi, allusioni ed elusioni di termini, cercando di suggerire pi\u00f9 che nominare e dilatando la forma in maniera che il significato svanisca nella misura che va ad essere decifrato.\nSoledades.\nLe \"Soledades\" vanno ad essere un poema in silve, diviso in quattro parti, corrispondenti ognuna allegoricamente a una et\u00e0 della vita umana e ad una stagione dell'anno, e sarebbero chiamate \"Soledad de los campos\", \"Soledad de las riberas\", \"Soledad de las selvas\" e \"Soledad del yermo\". Ma G\u00f3ngora solo compose la dedicatoria al Duca di B\u00e9jar e le due prime, e lasci\u00f2 inconclusa la seconda, della quale gli ultimi 43 versi furono aggiunti diverso tempo dopo. La strofa non era nuova, ma era la prima volta che si applicava a un poema tanto esteso. La sua forma, di carattere astrofico, era quello che dava pi\u00f9 libert\u00e0 al poeta, che in questa maniera si avvicinava ogni volta pi\u00f9 al verso libero e verso il progredire della lingua poetica fino agli estremi che raggiungeranno solo i poeti del Parnasse e del Simbolismo francese nel secolo XIX.\nL'argomento della \"Soledad primera\" \u00e8 abbastanza poco convenzionale, sebbene si ispiri ad un episodio dell\"'Odissea\", quello di Naus\u00edcaa: un giovane naufrago giunto su una costa viene raccolto da alcuni caprai. Ma questo argomento \u00e8 solo un pretesto per un'autentica frenesia descrittiva: il valore del poema \u00e8 lirico pi\u00f9 che narrativo, come segnal\u00f2 D\u00e1maso Alonso, sebbene studiosi pi\u00f9 recenti rivendichino la sua rilevanza narrativa. G\u00f3ngora offre una naturalezza arcadica, dove tutto \u00e8 maraviglioso e dove l'uomo pu\u00f2 essere felice depurando esteticamente la sua visione, che tuttavia \u00e8 rigorosamente materialista ed epicurea (intenta a impressionare i sensi del corpo, non solo lo spirito), per fare sparire tutto il brutto e lo sgradevole. In questa maniera, mediante l'illusione, una perifrasi fa sparire una parola bruta e sgradevole (la \"cecina\" si trasforma in purpurei fili di fini granuli e le tovaglie in \u00abnieve hilada\u00bb, per esempio).\nLe \"Soledades\" causarono un grande scandalo per la loro audacia estetica e la loro oscurit\u00e0 ipercolta; tra gli altri molti talenti, le attaccarono Francisco de Quevedo, Lope de Vega, il Conde de Salinas e Juan de J\u00e1uregui (il quale compose un ponderato \"Ant\u00eddoto contra las Soledades\" e un \"Ejemplar po\u00e9tico\" contro di esse, ma tuttavia fin\u00ec per professare la stessa o molto somigliante dottrina); ma anche ebbe grandi difensori e seguaci, come Francisco Fern\u00e1ndez de C\u00f3rdoba (Abate di Rute), il Conde de Villamediana, Gabriel Boc\u00e1ngel, Miguel Colodrero de Villalobos e, oltre Atlantico, Juan de Espinosa Medrano e Sor Juana In\u00e9s de la Cruz. Con le \"Soledades\", la lirica castigliana si arricch\u00ec di nuovi vocaboli e nuovi e poderosi strumenti espressivi, lasciando la sintassi pi\u00f9 sciolta e libera di quanto lo fosse stata fino ad allora.\nI poemi di G\u00f3ngora meritarono l'onore di essere commentati poco dopo la sua morte come \"classici contemporanei\", come lo furono tempo addietro quelli di Juan de Mena e Garcilaso de la Vega nel secolo XVI. I commentatori pi\u00f9 importanti furono Jos\u00e9 Garc\u00eda de Salcedo Coronel, autore di una edizione commentata in tre volumi (1629\u00a0\u2013 1648), Jos\u00e9 Pellicer de Ossau, il quale compose delle \"lezioni solenni alle opere di don Luis de Gongora y Argote\" (1630) o Crist\u00f3bal de Salazar Mardones, autore di una \"Illustrazione e difesa della favola di Piramo e Tisbe\" (Madrid, 1636). Nel secolo XVIII e XIX, tuttavia, si reag\u00ec contro questo barrocchismo estremo, in un primo momento utilizzando lo stile per temi bassi e burleschi, come fece Agust\u00edn de Salazar, e poco dopo, nel secolo XVIII, relegando la seconda fase della lirica gongorina e i suoi poemi maggiori all'oblio. Comunque, per opera della Generazione del '27 e in special modo per il suo studioso D\u00e1maso Alonso, il poeta cordovano venne a costituire un modello ammirato anche per i suoi complessi \"poemas mayores\". A tal punto arriv\u00f2 l'ammirazione che perfino si tent\u00f2 la continuazione del poema, con fortuna nel caso di Alberti (\"Soledad tercera\").\nTeatro.\nLuis de G\u00f3ngora compose anche tre \"pi\u00e8ce\" teatrali, \"Las firmezas de Isabela\" (1613), la \"Comedia venatoria\" e \"El doctor Carlino\", questa ultima incompiuta e rielaborata dopo da Antonio de Sol\u00eds.\nEdizioni moderne.\nEsistono varie edizioni moderne dell'opera di Luis de G\u00f3ngora; la prima fu, senza dubbio, quella dell'ispanista francese Raymond Foulch\u00e9 Delbosc, con \"Obras po\u00e9ticas de G\u00f3ngora\" (1921); dopo seguirono quelle di Juan Mill\u00e9 Gim\u00e9nez e di sua sorella Isabel, (1943) e le edizioni e studi di D\u00e1maso Alonso, (edici\u00f3n cr\u00edtica de las \"Soledades\", 1927; \"La lengua po\u00e9tica de G\u00f3ngora\", 1935; \"Estudios y ensayos gongorinos\"; \"G\u00f3ngora y el Polifemo\", 1960, tres vols.); \"Sonetos completos\" ed. de Birut\u00e9 Ciplijauskait\u00e9 (Madrid, Castalia, 1969); \"Romances\" ed. de Antonio Carre\u00f1o (Madrid, C\u00e1tedra, 1982); \"Soledades\" ed. de John R. Beverley (Madrid, C\u00e1tedra, 1980) e soprattutto l'ed. di Robert Jammes (Madrid, Castalia); \"F\u00e1bula de Polifemo y Galatea\" ed. de Alexander A. Parker (Madrid, C\u00e1tedra, 1983); \"Letrillas\" ed. de Robert Jammes (Madrid, Castalia, 1980); \"Canciones y otros poemas de arte mayor\", ed. de Jos\u00e9 M.\u00aa Mic\u00f3 (Madrid, Espasa Calpe, 1990) y \"Antolog\u00eda po\u00e9tica\", ed. de Antonio Carreira (Madrid, Castalia Did\u00e1ctica, 1986)."}
{"id": "587014", "revid": "648716", "url": "https://it.wikipedia.org/wiki?curid=587014", "title": "Classe Mogador", "text": "La Mogador era una classe di cacciatorpediniere francesi, di cui facevano parte le due navi \"Mogador\" e \"Volta\". Le ultime e pi\u00f9 potenti navi francesi di tale categoria erano praticamente degli incrociatori leggeri, con 8 cannoni da 138 mm e 10 siluri. Molto grandi, decisamente costosi, derivavano dai 6 vascelli classe Le Fantasque e possedevano, oltre all'armamento da incrociatore leggero, anche un apparato propulsivo potentissimo (oltre 80.000 hp) capace di far loro superare (si parla di navi da circa 4.000 tonnellate) anche i 40 nodi di velocit\u00e0.\nFunzione.\nIl loro compito, essendo definiti \"contre-torpilleurs\" non era tanto il contrasto alle torpediniere minori e ai sottomarini, quanto ai cacciatorpediniere veri e propri, nell'ambito della \"guerra privata\" tra i progettisti italiani e francesi, dovuta alla parit\u00e0 - nel dislocamento complessivo della flotta - che l'Italia aveva ottenuto nel Trattato di Washington con la Francia, e che accese a quel punto la competizione esasperata per la qualit\u00e0 delle singole navi varate.\nLa scarsissima elevazione (30\u00b0) dei suoi pezzi principali rendeva per\u00f2 queste navi, almeno nella configurazione iniziale, inermi verso gli attacchi aerei.\nServizio.\nIl \"Mogador\", dopo la resa della Francia del giugno 1940, si trasfer\u00ec a Mers-el-K\u00e9bir con parte della flotta d'alto mare. All'inizio di luglio 1940 la flotta britannica si present\u00f2 davanti alla rada intimando la resa alle navi francesi presenti, al rifiuto di queste le navi britanniche aprirono il fuoco su quelle dell'ex-alleato. I britannici temevano che i francesi cedessero la flotta agli italo-tedeschi, rovesciando cos\u00ec i rapporti di forza nel Mediterraneo e, soprattutto, data la dislocazione della flotta francese, nell'Atlantico; pertanto, minacciarono la distruzione o l'affondamento della flotta francese presente nella rada africana.\nIniziate le ostilit\u00e0, le corazzate e gli aerei britannici attaccarono le unit\u00e0 della Marine Nationale, affondando la corazzata \"Bretagne\" e causando danni ad altre navi, senza tuttavia annientare totalmente le forze navali bersagliate. Il \"Mogador\" stava aumentando la velocit\u00e0 per uscire dalla rada mentre arriv\u00f2 un proiettile di una corazzata britannica, e si ritrov\u00f2 la poppa letteralmente asportata dall'impatto e dall'esplosione delle cariche di profondit\u00e0.\nIl \"Volta\" (in servizio) e il \"Mogador\" (in riparazione) saranno affondati durante l'autoaffondamento della flotta francese a Tolone il 27 novembre 1942."}
{"id": "587016", "revid": "224230", "url": "https://it.wikipedia.org/wiki?curid=587016", "title": "Zerst\u00f6rer 1934", "text": "Zerst\u00f6rer 1934 (letteralmente \"Cacciatorpediniere 1934\" in tedesco) era una classe di cacciatorpediniere della Kriegsmarine tedesca, entrata in servizio tra il 1937 e il 1938 e impiegata durante la seconda guerra mondiale. \u00c8 anche nota come Classe 1934 o Type 1934, o con la designazione alleata di classe Maas (dal nome della prima unit\u00e0 della classe, la \"Z1 Leberecht Maas \").\nIl progetto.\nLa Classe 1934 fu la prima classe di cacciatorpediniere ad essere costruita in Germania dalla fine della prima guerra mondiale. Il progetto non si dimostr\u00f2 particolarmente riuscito: le navi costruite, realizzate con troppa fretta, dimostrarono pessime doti nautiche, in particolare in presenza di mare agitato dove la struttura della prua (pi\u00f9 alta di un ponte, ma comunque troppo bassa e priva di svasature) faceva imbarcare troppa acqua, rendendo anche difficile l'utilizzo delle artiglierie ivi dislocate. Lo scafo richiamava una certa influenza britannica nel design complessivo, ma anche e soprattutto la celebrazione del pi\u00f9 tipico stile tedesco, con linee orizzontali, sobrie, ponti piatti, fiancate basse, un disegno netto e pulito, esaltato ancora di pi\u00f9 dalle grandi dimensioni, dal suo colore chiaro e dai due alberi, con quello prodiero assai alto e robusto; ci\u00f2 nonostante, lo scafo diede spesso problemi di debolezza strutturale (anche per via delle forti vibrazioni date dai motori), arrivando anche a piegarsi in condizioni di mare particolarmente agitato. La stabilit\u00e0 era carente, per il peso delle sovrastrutture, e vennero imposti limiti nelle quantit\u00e0 di carburante, munizioni e derrate imbarcabili, con conseguenti limitazioni all'autonomia operativa.\nL'apparato propulsivo era basato su due gruppi di turbine ad ingranaggi che disponevano di altrettanti fumaioli, bassi e compatti, con il posteriore leggermente pi\u00f9 piccolo e basso. La potenza propulsiva raggiungeva l'inusitato valore di 70.000\u00a0hp, che sebbene superato da alcune navi francesi era quello di gran lunga pi\u00f9 potente fino ad allora su cacciatorpediniere costruiti in grande serie. Le nuove turbine ad alte pressioni presentarono per\u00f2 alcuni inconvenienti: le loro grosse dimensioni si adattavano male agli spazi angusti delle camere motori, rendendo molto difficile la manutenzione; inoltre, i motori provocavano forti vibrazioni sullo scafo, aumentando i problemi di debolezza strutturale di questo.\nL'armamento principale era costituito dai nuovi cannoni 12,7 SK cm C/34 da 127 mm C34 da 45 calibri di lunghezza, ed era stato scelto per via della prevista necessit\u00e0 di eguagliare il peso di bordata delle navi francesi, armate in genere con cannoni da 130 o 138\u00a0mm; i 5 pezzi erano alloggiati in altrettante torri singole, distribuite tra prua (due torri sovrapposte) e poppa (tre torri, due delle quali su sovrastruttura). Essi erano dotati di un'elevazione che li rendeva utili solo nel ruolo antinave (almeno in teoria), e si dimostrarono molto affidabili in servizio. L'armamento antiaereo era costituito da 4 cannoncini da 37\u00a0mm (in due impianti binati) e da 4 o 6 cannoncini 2 cm FlaK da 20\u00a0mm (in altrettanti impianti singoli); durante la guerra, esso venne progressivamente potenziato, fino a contare 14 pezzi 3,7 cm FlaK da 37\u00a0mm e 10 da 20\u00a0mm 2\u00a0cm FlaK.. Completavano l'armamento 8 tubi lanciasiluri da 533\u00a0mm in due impianti quadrupli e due lanciabombe di profondit\u00e0; le navi erano anche attrezzate per la posa di mine, attivit\u00e0 che divenne la loro funzione principale durante la guerra insieme alla caccia antisommergibile condotta grazie al sonar, per l'epoca molto avanzato di cui erano state dotate sin dall'impostazione iniziale.\nVennero costruite 16 navi di questa classe; quando ci si rese conto dei gravi problemi che le affliggevano, a partire dalla quinta nave vennero introdotte alcune lievi modifiche al progetto originario, che tuttavia non risolsero se non in parte i difetti strutturali. Per via di queste modifiche, le ultime 12 unit\u00e0 sono considerate una sottoclasse indipendente, la \"Zerst\u00f6rer 1934A\". Le navi vennero assemblate nei cantieri Deutsche Werke di Kiel (unit\u00e0 da \"Z1\" a \"Z4\"), Deschimag di Brema (unit\u00e0 da \"Z5\" a \"Z8\"), Germaniawerft di Kiel (unit\u00e0 da \"Z9\" a \"Z13\") e Blohm &amp; Vo\u00df di Amburgo (unit\u00e0 da \"Z14\" a \"Z16\").\nNel corso del 1943 le unit\u00e0 ancora in servizio ricevettero varie modifiche, tra le quali l'installazione di un radar per la direzione del tiro delle artiglierie.\nLe navi.\nLe unit\u00e0 di questa classe portavano, oltre ad una sigla identificativa progressiva, il nome di un membro della Kaiserliche Marine distintosi in servizio.\nZ1 Leberecht Maass.\nImpostata il 15 ottobre 1934 e varata il 18 agosto 1935, entr\u00f2 in servizio il 14 gennaio 1937. Prendeva il nome dal contrammiraglio Leberecht Maass, perito il 28 agosto 1914 nell'affondamento dell'incrociatore leggero SMS K\u00f6ln, e primo alto ufficiale della marina tedesca a morire nella prima guerra mondiale. All'inizio della guerra, partecip\u00f2 ad un breve ciclo di operazioni nel Mar Baltico in appoggio alle truppe tedesche impegnate nella campagna di Polonia; il 3 settembre 1939, si scontr\u00f2 nella baia di Danzica con il cacciatorpediniere polacco e con il posamine , venendo colpita da un colpo di grosso calibro che provoc\u00f2 lievi danni. In seguito, venne inviata nel Mare del Nord per prendere parte alle missioni di minamento al largo della costa della Gran Bretagna. Il 22 febbraio 1940, mentre insieme ad altri cacciatorpediniere rientrava in patria dopo una di queste missioni (operazione Wikinger), la \"Maass\" venne attaccata nei pressi del Dogger Bank da un bombardiere tedesco Heinkel He 111, che l'aveva scambiata per una nave nemica; colpita da varie bombe, affond\u00f2 con la perdita di quasi tutto il suo equipaggio.\nZ2 Georg Thiele.\nImpostata il 25 ottobre 1934 e varata il 18 agosto 1935, entr\u00f2 in servizio il 27 febbraio 1937. Prendeva il nome dal capitano di corvetta Georg Max Thiele, perito il 17 ottobre 1914 nell'affondamento della torpediniera \"S119\" dopo essersi scontrato con superiori forze britanniche. Dopo un breve ciclo di operazioni nel Baltico, venne inviata nel Mare del Nord per prendere parte alle missioni di posa di mine. Nell'aprile 1940 prese parte all'operazione Weser\u00fcbung, l'invasione tedesca di Norvegia e Danimarca, inquadrata nel \"Marinegruppe 1\" incaricato di occupare lo strategico porto di Narvik; la missione ebbe esito positivo, ma la \"Thiele\" non pot\u00e9 rientrare in patria a causa della penuria di carburante. Il 10 aprile 1940, cacciatorpediniere britannici attaccarono le navi tedesche bloccate a Narvik, dando luogo alla prima battaglia navale di Narvik; durante l'azione, la \"Thiele\" contribu\u00ec all'affondamento dei cacciatorpediniere e , ma venne danneggiata dal fuoco dei cannoni delle altre navi britanniche. Il 13 aprile seguente, ulteriori forze navali britanniche tornarono nel fiordo di Narvik per finire le navi tedesche ivi rimaste, dando luogo alla seconda battaglia navale di Narvik; gravemente a corto di munizioni, la \"Thiele\" si rifugi\u00f2 in un fiordo laterale, e con il suo ultimo siluro colp\u00ec il cacciatorpediniere britannico , danneggiandolo gravemente. La nave venne quindi fatta arenare per permettere all'equipaggio di mettersi in salvo; lo scafo immobile venne poi distrutto dal fuoco delle navi britanniche.\nZ3 Max Schultz.\nImpostata il 2 gennaio 1935 e varata il 30 novembre 1935, entr\u00f2 in servizio l'8 aprile 1937. Prendeva il nome dal capitano di corvetta Max Konrad Felix Schultz, ucciso in azione a bordo della torpediniera \"V69\" il 23 gennaio 1917. Dopo un breve ciclo di operazioni nel mar Baltico all'inizio della guerra, prese parte alle missioni di posa di mine e di interdizione del traffico mercantile nemico nel Mare del Nord. Il 22 febbraio 1940, mentre rientrava insieme ad altri cacciatorpedinirere da una missione di minamento al largo della costa inglese (operazione Wikinger), venne attaccata nei pressi del Dogger Bank da un bombardiere tedesco, che l'aveva scambiata per una nave nemica; nel tentativo di evitare le bombe, la \"Schultz\" urt\u00f2 una mina britannica, affondando con la perdita di quasi tutto l'equipaggio.\nZ4 Richard Beitzen.\nImpostata il 7 gennaio 1935 e varata il 30 novembre 1935, entr\u00f2 in servizio il 13 maggio 1937. Prendeva il nome dal capitano Richard Beitzen, perito nell'affondamento della torpediniera \"G87\" il 30 marzo 1918. Dopo un breve ciclo di operazioni nel Baltico all'inizio della guerra, prese parte alle missioni di minamento nel Mare del Nord, comprese tre missioni al largo delle coste inglesi; partecip\u00f2 anche alla sfortunata operazione Wikinger, senza riportare danni. Nell'ottobre 1940 venne inviata in Francia, partecipando con altri cacciatorpediniere tedeschi a missioni di pattugliamento nel Canale della Manica; durante queste missioni, la \"Beitzen\" affond\u00f2 alcuni piccoli mercantili e danneggi\u00f2 con un siluro il cacciatorpediniere britannico . Dopo un ciclo di riparazioni in Germania, torn\u00f2 in Francia dove nel febbraio 1942 partecip\u00f2 all'Operazione Cerberus. Venne poi trasferita in Norvegia, prendendo parte a missioni di scorta del traffico tedesco e ad operazioni di minamento nel Mare di Barents e davanti Murmansk, dove contribu\u00ec all'affondamento di alcuni pattugliatori sovietici. Sul finire del 1942 partecip\u00f2 alla battaglia del mare di Barents, senza riportare danni. Trasferita ad Horten, partecip\u00f2 alle missioni di scorta e di pattugliamento al largo dello Jutland; nel marzo del 1945, durante una di queste missioni, venne gravemente danneggiata da un attacco aereo notturno. Inviata ad Oslo per le riparazioni, venne catturata dai britannici al termine della guerra; trasferita in Inghilterra, venne demolita nel 1947.\nZ5 Paul Jakobi.\nImpostata il 15 luglio 1935 e varata il 24 marzo 1936, entr\u00f2 in servizio il 29 giugno 1937. Prendeva il nome dal capitano di corvetta Paul Jakobi, perito il 2 dicembre 1915 nell'affondamento della torpediniera \"V25\". Dopo alcune operazioni minori, nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 2\", incaricato di occupare il porto di Trondheim; la missione ebbe successo e la \"Jakobi\" non riport\u00f2 alcun danno. Trascorse gran parte della guerra in Norvegia, impiegata in operazioni di scorta alle principali navi da guerra tedesche in zona, ma nel febbraio 1942 partecip\u00f2 all'operazione Cerberus nel Canale della Manica. Nel dicembre del 1943 venne gravemente danneggiata in un bombardamento aereo a Kiel; rientrata in squadra all'inizio del 1945, partecip\u00f2 alle operazioni di evacuazione dei profughi tedeschi, in fuga davanti all'avanzata sovietica in Prussia orientale. Il 7 maggio 1945 la nave venne posta in disarmo. Catturata dai britannici, venne trasferita alla Marina francese nel febbraio 1946 e ribattezzata \"Desaix\"; rimase in servizio fino al febbraio 1954, per poi essere demolita nel 1958\nZ6 Theodor Riedel.\nImpostata il 18 luglio 1935 e varata il 22 aprile 1936, entr\u00f2 in servizio il 2 luglio 1937. Prendeva il nome dal capitano di corvetta Theodor Riedel, ucciso durante la Battaglia dello Jutland il 31 maggio 1916. All'inizio della guerra, prese parte a numerose missioni di minamento nel Mare del Nord, compresa la sfortunata operazione Wikinger. Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 2\", incaricato di occupare il porto di Trondheim; la missione si concluse con un successo. Trascorse il resto della guerra in Norvegia, tranne un breve ciclo di operazioni in Francia; partecip\u00f2 alla battaglia del Mare di Barents nel dicembre del 1942 e all'operazione Sizilien nel settembre 1943 (la prima missione offensiva della corazzata Tirpitz). Dal novembre 1943 venne inviata ad Horten per partecipare alle missioni di scorta del traffico mercantile tedesco al largo dello Jutland. Negli ultimi mesi di guerra, partecip\u00f2 alle operazioni di evacuazione della Prussia orientale; venne posta in disarmo il 9 maggio 1945. Acquisita dalla Marina francese nel febbraio 1946 e ribattezzata \"Kebler\", rimase in servizio fino all'aprile del 1957. Venne demolita nel 1958.\nZ7 Hermann Schoemann.\nImpostata il 7 settembre 1935 e varata il 16 luglio 1936, entr\u00f2 in servizio il 9 settembre 1937. Prendeva il nome dal capitano Hermann Schoemann, perito il 1\u00ba maggio 1915 nell'affondamento della torpediniera \"A2\". Nei primi mesi di guerra partecip\u00f2 alle missioni di minamento e di interdizione del traffico mercantile nemico nel Mare del Nord; il 23 dicembre 1939 entr\u00f2 in collisione con la gemella \"Z15 Erich Steinbrinck\", riportando solo lievi danni. Nel giugno del 1940 partecip\u00f2 all'operazione Juno, il raid delle navi da battaglia \"Gneisenau\" e \"Scharnhorst\" e dell'incrociatore pesante \"Admiral Hipper\" contro le navi britanniche al largo della costa norvegese; durante l'operazione, un siluro della \"Schoemann\" fin\u00ec la petroliera \"Oil Pioneer\", danneggiata dalle cannonate della \"Hipper\". Continu\u00f2 ad operare nelle acque norvegesi, tranne che per un breve periodo in Francia nel febbraio 1942, quando partecip\u00f2 all'operazione Cerberus; partecip\u00f2 anche ad alcune operazioni nel Mare glaciale artico, durante le quali affond\u00f2 alcune navi sovietiche. Il 1\u00ba maggio 1943, la \"Schoemann\" e i cacciatorpediniere \"Z24\" e \"Z25\" cercarono di attaccare il convoglio britannico PQ-15 nelle acque dell'Artico. Il 2 maggio successivo, le tre navi tedesche attaccarono l'incrociatore leggero HMS \"Edinburgh\", di scorta al convoglio ma rimasto precedentemente danneggiato da un siluro lanciato dal sommergibile U-456; la \"Edinburgh\", seppure incapace di governare, riusc\u00ec a colpire la \"Schoemann\" con diversi colpi di grosso calibro, provocando 8 morti e gravi danni ai motori, prima di essere affondata dai siluri degli altri cacciatorpediniere. Ormai irrecuperabile, la \"Schoemann\" venne abbandonata dall'equipaggio e autoaffondata tramite un'esplosione.\nZ8 Bruno Heinemann.\nImpostata il 14 gennaio 1936 e varata il 15 settembre 1936, entr\u00f2 in servizio l'8 gennaio 1938. Prendeva il nome dal capitano di corvetta Bruno Heinemann, primo ufficiale sulla corazzata SMS K\u00f6nig, ucciso il 5 novembre 1918 durante un ammutinamento dell'equipaggio. Dopo un breve ciclo di operazioni nel Baltico all'inizio della guerra, prese poi parte alle missioni di minamento nel Mare del Nord, comprese due missioni al largo delle coste inglesi. Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 2\", incaricato di occupare il porto di Trondheim, portando a compimento la sua missione con successo. Oper\u00f2 poi nelle acque dell'Artico fino all'ottobre del 1941, quando rientr\u00f2 in patria. Venne deciso di impiegarla nell'operazione Cerberus, ma il 25 gennaio 1942, mentre era in viaggio per Brest, urt\u00f2 una mina e affond\u00f2 al largo di Ostenda.\nZ9 Wolfgang Zenker.\nImpostata il 23 marzo 1935 e varata il 27 marzo 1936, entr\u00f2 in servizio il 2 luglio 1938. Prendeva il nome dal tenente Wolfgang Zenker, ufficiale sulla corazzata SMS K\u00f6nig, ucciso il 5 novembre 1918 durante un ammutinamento dell'equipaggio. Dopo un breve ciclo di operazioni nel Baltico all'inizio della guerra, venne poi inviata nel Mare del Nord per prendere parte alle missioni di posa di mine, comprese due missioni al largo delle coste inglesi. Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 1\", incaricato di occupare il porto di Narvik; la missione ebbe successo, ma al pari delle altre navi tedesche la \"Zenker\" non pot\u00e9 fare ritorno in patria a causa della mancanza di combustibile. Non venne coinvolta nell'attacco britannico del 10 aprile; il 13 aprile seguente, la \"Zenker\" venne ingaggiata dalle superiori forze britanniche, ma la grave penuria di munizioni e di carburante convinse il comandante a far arenare la nave per permettere all'equipaggio di mettersi in salvo. Lo scafo immobile venne poi distrutto dai britannici.\nZ10 Hans Lody.\nImpostata il 1\u00ba aprile 1935 e varata il 14 maggio 1936, entr\u00f2 in servizio il 13 settembre 1938. Prendeva il nome dal tenente Karl Hans Lody, inviato come spia in Gran Bretagna, catturato e giustiziato dai britannici il 6 novembre 1914. Dopo alcune operazioni nel Baltico, prese parte alle missioni di interdizione del traffico mercantile nemico e di minamento nel Mare del Nord all'inizio della guerra; durante una di queste missioni, l'esplosione accidentale di una mina provoc\u00f2 due morti e sei feriti tra l'equipaggio. Nel giugno del 1940 prese parte all'operazione Juno, dando il colpo di grazia alla petroliera \"Juniper\". Inviata in Francia, tra il settembre e il dicembre del 1940 partecip\u00f2 ad alcune missioni nel Canale della Manica, contribuendo al danneggiamento del cacciatorpediniere britannico HMS \"Javellin\". Rientrata in patria, venne poi inviata in Norvegia, partecipando anche alle missioni contro il traffico navale sovietico nel Mare di Barents e all'operazione Sizilien. Dal novembre del 1943 venne impiegata come scorta per le navi dirette in Germania dalla Norvegia, partecipando anche alle missioni di pattugliamento al largo dello Jutland. Negli ultimi mesi di guerra prese parte alle missioni di evacuazione dei profughi tedeschi dal porto di Hela; venne posta in disarmo il 9 maggio 1945. Catturata dai britannici, venne trasferita a Portsmouth e sottoposta a varie prove. Venne demolita a partire dal 1949.\nZ11 Bernd von Arnim.\nImpostata il 26 aprile 1935 e varata l'8 luglio 1936, entr\u00f2 in servizio il 6 dicembre 1938. Prendeva il nome dal capitano Bernd von Arnim, perito nell'affondamento della torpediniera \"G42\" il 21 aprile 1917. Dopo alcune missioni nel Baltico, venne inviata nel Mare del Nord per attaccare i mercantili diretti in Gran Bretagna, catturando due navi danesi; partecip\u00f2 anche alle missioni di minamento, compresa una al largo delle coste inglesi. Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 1\", incaricato di occupare il porto di Narvik. Il 9 aprile, la nave penetr\u00f2 nel fiordo di Narvik, venendo attaccata dalla vecchia corazzata costiera norvegese \"Norge\"; dopo una breve battaglia, la \"von Arnim\" affond\u00f2 la \"Norge\" con due siluri. Il 10 aprile, la \"von Arnim\" intervenne contro i cacciatorpediniere britannici che tentavano di lasciare il fiordo di Narvik dopo l'attacco alle navi tedesche, contribuendo all'affondamento dell'HMS \"Hardy\" e dell'HMS \"Hunter\". Il 13 aprile torn\u00f2 di nuovo ad ingaggiare le navi britanniche, finch\u00e9, esaurite munizioni e carburante, venne fatta arenare dall'equipaggio; il relitto venne poi demolito nel 1962.\nZ12 Erich Giese.\nImpostata il 3 maggio 1935 e varata il 12 marzo 1937, entr\u00f2 in servizio il 4 marzo 1939. Prendeva il nome dal capitano Erich Giese, perito nell'affondamento della torpediniera \"S20\" il 5 giugno 1917. Partecip\u00f2 alle missioni di minamento nel Mare del Nord, compresa una al largo della costa inglese, durante la quale danneggi\u00f2 con un siluro il cacciatorpediniere britannico . Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 1\", incaricato di occupare il porto di Narvik; la missione ebbe successo, ma la nave non pot\u00e9 rientrare in patria a causa della penuria di carburante. Non prese parte allo scontro del 10 aprile; il 13 aprile, la \"Giese\" impegn\u00f2 la squadra britannica, sbarrando l'ingresso del porto e danneggiando gravemente il cacciatorpediniere , prima di essere ridotta ad un relitto fumante dalle cannonate della corazzata HMS \"Warspite\".\nZ13 Erich Koellner.\nImpostata il 12 ottobre 1935 e varata il 18 marzo 1937, entr\u00f2 in servizio il 28 marzo 1939. Prendeva il nome dal capitano Erich Koellner, perito il 20 aprile 1918 nell'affondamento del posamine \"M95\". Partecip\u00f2 alle missioni di minamento nel Mare del Nord (tra cui due missioni al largo delle coste inglesi), compresa la sfortunata operazione Wikinger, senza riportare danni. Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 1\", incaricato di occupare il porto di Narvik, portando a compimento la missione con successo. Non prese parte allo scontro del 10 aprile; il 13 aprile ingaggi\u00f2 la squadra britannica, venendo distrutta dall'azione di quattro cacciatorpediniere britannici. Il relitto venne recuperato e demolito nel 1963.\nZ14 Friedrich Ihn.\nImpostata il 30 marzo 1935 e varata il 5 novembre 1935, entr\u00f2 in servizio il 6 aprile 1938. Prendeva il nome dal capitano Friedrich Ihn, perito nell'affondamento della torpediniera \"S35\" durante la Battaglia dello Jutland, il 31 maggio 1916. Oper\u00f2 nel Baltico prima di essere trasferita nel Mare del Nord, dove partecip\u00f2 a tre missioni di minamento al largo della Gran Bretagna. Nel settembre del 1940 venne trasferita in Francia, dove partecip\u00f2 a varie missioni di pattugliamento sia nel Canale della Manica sia nel Golfo di Biscaglia; partecip\u00f2 anche all'operazione Cerberus. Sul finire del febbraio 1942 venne inviata in Norvegia, dove trascorse il resto della guerra partecipando solo ad operazioni minori. All'inizio del 1945 rientr\u00f2 in patria, per poi essere impiegata nell'evacuazione dei profughi tedeschi dalla Prussia orientale; venne posta in disarmo il 10 maggio 1945. Catturata dai britannici, venne poi ceduta alla Marina sovietica nel novembre 1945. Ribattezzata \"Prytkiy (\u041f\u0440\u044b\u0442\u043a\u0438\u0439)\", venne assegnata alla Flotta del Baltico e rimase in servizio fino al marzo del 1952, quando venne radiata e demolita poco dopo.\nZ15 Erich Steinbrinck.\nImpostata il 30 marzo 1935 e varata il 24 settembre 1936, entr\u00f2 in servizio il 31 maggio 1938. Prendeva il nome dal capitano Erich Steinbrinck, perito nell'affondamento della torpediniera \"V29\" durante la battaglia dello Jutland il 31 maggio 1916. Partecip\u00f2 alle operazioni nel Baltico all'inizio della guerra, durante le quali danneggi\u00f2 il sommergibile polacco ORP \"Wilk\" con cariche di profondit\u00e0; venne poi inviata nel Mare del Nord, prendendo parte a due operazioni di minamento al largo delle coste inglesi. Partecip\u00f2 nel giugno del 1940 all'operazione Juno, per poi essere inviata in Francia dove prese parte ad alcune missioni nel Canale della Manica e nel Golfo di Biscaglia. Nel giugno del 1941 venne inviata nelle acque norvegesi, dove prese parte all'operazione Sizilien. Dal novembre del 1943 prese parte alle missioni di scorta e di pattugliamento al largo dello Jutland. Nel giugno del 1944 venne gravemente danneggiata in un bombardamento aereo mentre era all'ancora nel porto di Amburgo; venne poi posta in disarmo il 10 maggio 1945. Catturata dai britannici, venne trasferita alla Marina sovietica nel novembre del 1945. Ribattezzata \"Pylkiy (\u041f\u044b\u043b\u043a\u0438\u0439)\", serv\u00ec nella Flotta del Baltico fino all'aprile del 1949, quando venne disarmata e trasformata nella nave-caserma \"PKZ-2\". Venne radiata nel febbraio del 1958 e demolita poco dopo.\nZ16 Friedrich Eckoldt.\nImpostata il 14 novembre 1935 e varata il 21 marzo 1937, entr\u00f2 in servizio il 28 luglio 1938. Prendeva il nome dal capitano Friedrich Eckoldt, perito nell'affondamento della torpediniera \"V48\" durante la battaglia dello Jutland il 31 maggio 1916. Dopo un breve ciclo nel Baltico, venne inviata nel Mare del Nord, partecipando a quattro missioni di minamento al largo delle coste inglesi, compresa la sfortunata operazione Wikinger, dalla quale usc\u00ec indenne. Nell'aprile 1940 partecip\u00f2 all'operazione Weser\u00fcbung inquadrata nel \"Marinegruppe 2\", incaricato di occupare il porto di Trondheim, portando a compimento la sua missione con successo. Dopo un breve periodo nel Canale della Manica, nel giugno del 1941 venne inviata in Norvegia, prendendo parte a numerose missioni di scorta ai mercantili tedeschi e ad alcune incursioni nell'Artico. Il 31 dicembre 1942 venne affondata dagli incrociatori leggeri britannici HMS \"Sheffield\" e HMS \"Jamaica\" durante la Battaglia del mare di Barents."}
{"id": "587018", "revid": "84184", "url": "https://it.wikipedia.org/wiki?curid=587018", "title": "Rivalit\u00e0 nel mondo hip hop", "text": "Le rivalit\u00e0 nel mondo dell'hip hop statunitense (si parla di \"\"diss\", \"beefs\", \"feuds\" o \"rivalries\") sono esistite sin dalla nascita della musica hip hop, negli anni 1970 a New York. In origine i DJ isolavano le percussioni da brani musicali, poi gli MC iniziarono a parlare sopra i \"beats\"\", solitamente per esortare la gente a continuare a ballare. In un secondo tempo, gli MC iniziarono a variare lo stile in veri e propri testi: tipicamente si presentavano e parlavano di se stessi, facendo riferimenti agli amici, incensando le proprie capacit\u00e0 e criticando i rivali. Queste rivalit\u00e0 sono andate inasprendosi in certi casi, le morti di Tupac Shakur e di Notorius B.I.G. hanno mostrato come le rivalit\u00e0 nei testi si traducessero in violenza fuori dalla scena. Secondo molti, i media alimentavano queste rivalit\u00e0 con i titoli e gonfiando oltremodo le situazioni: un esempio fu la rivalit\u00e0 degli anni 1990 tra la \"East Coast\" e la \"West Coast\"; un esempio su come i media manipolassero ed intensificassero gli odi fu negli anni '80 la canzone degli U.T.F.O. \"Roxanne, Roxanne\", che ebbe centinaia di registrazioni per risposta, alcune delle quali riportavano pesanti insulti. L'hip hop allora non aveva il successo che avrebbe poi avuto, e c'era una scarsa risposta da parte dei media, e la faida rimaneva nelle strade: la recente rivalit\u00e0 tra Nas e Jay-Z, ben nota grazie ai mezzi di comunicazione di massa, non ha mai rischiato di diventare tanto violenta.\nN.W.A vs Ice Cube.\nNel 1989 Ice Cube usc\u00ec dagli N.W.A composti da Eazy-E, Dr. Dre, MC Ren e DJ Yella in quanto credeva che Eazy-E e il loro manager Jerry Heller stessero sottraendo per loro dei profitti dai guadagni dall'album Straight Outta Compton degli N.W.A.. Ormai in pessimi rapporti con i suoi vecchi amici, Ice Cube prov\u00f2 di saper far strada nel mondo del rap anche senza il suo ex gruppo, iniziando una carriera da solista, e nel suo primo album \"AmeriKKKa's Most Wanted\", nel pezzo \"A message to the Oreo Cookie\" espresse insulti violenti ad una persona di cui non rivel\u00f2 il nome, ma che potrebbe essere Eazy-E poich\u00e9 la traccia si conclude con un sarcastico \u201cthink about it \u2013 fuckin' sell-out\u201d (\u2018'pensaci \u2013 dannato venduto'\u2019) mentre gli NWA nell'album \"Efil4zaggin\" e soprattutto nella canzone \"Real Niggaz\" lo avevano dissato seppure non nominandolo direttamente ma facendo allusioni a lui, chiamandolo col soprannome \"Benedict Arnold\", il famoso traditore della guerra di indipendenza americana, facendo cos\u00ec passare Cube per un traditore per aver lasciato gli N.W.A.. Ma il diss pi\u00f9 grande che Ice Cube rivolse agli N.W.A. fu nella canzone \"No Vaseline\" del suo seguente album Death Certificate, dove Cube aveva insultato pesantemente tutti i membri degli N.W.A. stavolta nominandoli esplicitamente per nome uno ad uno, venendo anche accusato di razzismo da alcuni media per aver insultato in tale canzone non solo gli N.W.A. ma anche il loro manager ebreo, Jerry Heller, dicendo \"You can't be the niggaz 4 life crew, with a white Jew telling you what to do\" ovvero \"Non potete essere una crew che dice neri per la vita se avete un bianco ebreo che vi dice cosa dovete fare\". Tutt'ora da molti, \"No Vaseline\" viene considerato il miglior dissing dell'intera scena Rap / Hip-Hop statunitense a causa di un'interpretazione magistrale del rapper e di alcune rime e astuti giochi di parole molto ben congeniati.\nEazy-E vs Dr. Dre, Ruthless Records vs Death Row Records.\nLa faida tra Eazy-E e Dr. Dre fu una delle faide pi\u00f9 famose del rap della West Coast, negli anni '90. Il diss tra i due si venne a creare con l'uscita di Dre dalla crew degli N.W.A. di cui Eazy-E era il leader nonch\u00e9 il fondatore della etichetta discografica che produceva i loro album la Ruthless Records. La Ruthless era considerata agli inizi degli anni '90 la label pi\u00f9 importante del rap e del gangsta rap della West Coast grazie ai successi degli album degli N.W.A. e del suo fondatore Eazy-E. Tuttavia Dre, iniziava ad essere stanco di dover sottostare ad Eazy E, che secondo lui lo oscurava nelle loro canzoni, molte delle quali venivano scritte da Dre stesso che si occupava di creare dei testi con le rime di Eazy. Tuttavia la ragione vera e propria che port\u00f2 al litigio fra i due fu che secondo Dre, Eazy E e il loro manager Jerry Heller sottraevano parte dei profitti degli N.W.A. per incassarli per loro. Questa questione era gi\u00e0 stata sollevata in passato da Ice Cube, altro ex N.W.A., che aveva lasciato la crew e li aveva anche dissati nella canzone No Vaseline. Dre lasci\u00f2 con non poche fatiche la Ruthless in quanto Eazy era restio a firmare il suo rilascio, ma alla fine i due raggiunsero un accordo secondo il quale la Ruthless avrebbe continuato ad incassare una percentuale sui guadagni di Dre per i 6 anni successivi al suo rilascio dalla Ruthless. Nonostante il contratto a suo sfavore, Dre alla fine fu comunque libero dagli impegni presi con la label di Eazy, ed insieme alla sua guardia del corpo Suge Knight nel 1992 fond\u00f2 una label tutta sua la Death Row Records. \nLo stesso anno pubblic\u00f2 il suo primo album, il famosissimo The Chronic nel quale insieme a Snoop Dogg aveva dissato Eazy-E nella canzone \"Fuck with Dre Day\" definendolo un avido traditore, schiavo del suo manager bianco, Jerry Heller. Dre, nel video di questa canzone, aveva persino fatto impersonare Eazy da un attore che lo rappresentava come un uomo alla disperata ricerca di denaro di nome \"Sleazy-E\", ovvero \"Lo Squallido-E\". Questo fu l'atto che port\u00f2 alla faida tra i due, poich\u00e9 l'anno dopo Eazy-E pubblico un EP che present\u00f2 come il resoconto della morte musicale di Dr. Dre che veniva schernito in ogni canzone. Tale album fu It's On (Dr. Dre) 187um Killa e venne premiato come multi-platinum avendo vinto ben cinque dischi di platino. Eazy dissava non solo Dre ma l'intera Death Row, ed aveva addirittura messo in allegato all'album foto di Dre del periodo antecedente agli N.W.A., ovvero, di quando egli non era ancora un rapper ma faceva parte di un'altra crew funky dove appariva truccato e vestito con abiti sgargianti. Eazy ne approfitt\u00f2 per definire Dre una \"checca\" e uno \"Studio Gangsta\" ovvero un falso gangster che malgrado facesse rap sostenendo di essere un OG (un gangster originale) e di essere stato un criminale, in realt\u00e0 non aveva mai infranto una legge in vita sua. Nell'album di Eazy, spicca soprattutto la canzone \"Real Muthaphukkin G's\" che schernisce Dre in modo particolarmente accanito. La faida tra i due continu\u00f2 e fu molto pubblicizzata dai media, tanto che ormai il diss aveva coinvolto anche le label dei due: la Death Row di Dre e la Ruthless di Eazy.\nDeath Row vs Aftermath.\nLa faida inizi\u00f2 alla morte di Tupac Shakur, nel 1996, quando il proprietario della Death Row, Suge Knight, si ritrov\u00f2 ad affrontare le accuse di falsa testimonianza o addirittura di omicidi in seguito alla morte di Shakur. La maggior parte dei membri della Death Row lasciarono l'etichetta, tra cui Dr.dre, Snoop Dogg e Tha Dogg Pound. Dr.dre cre\u00f2 nel 1998 la casa discografica Aftermath con cui produsse per Eminem, Snoop Dogg contribu\u00ec all'album 2001 e firm\u00f2 con la No limit Records poi form\u00f2 la Dogg Records e DPG prima con Dre, partecipando anch'essi al suo album 2001, poi producendo per un primo periodo album con un'altra etichetta. Suge, allora, nel 1999 produsse una tracklist di dissing contro Dre, che risponde con la traccia \"Forgot about Dre\". La Death Row Records allora produce il singolo \"Fuck Dre\". Dre non rispose mai ma la DPG, in seguito all'acquisto dei diritti del nome \"dogg pound\" da parte di Suge, fecero diversi dissing contro lui. Sebbene questa faida tutt'e due rientrarono nel gruppo per poi riuscirne. Pure Snoop Dogg diss\u00f3 Suge. La breve faida si concluse con la bancarotta della Death Row nel 2006. Nonostante ci\u00f2 Suge Knight continu\u00f2 a lanciare frecciatine verso i suoi rivali, tra cui Snoop Dogg.\nEast Coast vs. West Coast.\nProbabilmente \u00e8 la faida rap pi\u00f9 famosa da quando questo genere si \u00e8 fatto conoscere anche al di fuori dei confini statunitensi: nella seconda met\u00e0 degli anni '90 la rivalit\u00e0 tra la Bad Boy Records, casa di registrazione della East Coast, e la Death Row Records, una casa discografica della costa ovest. Malgrado la rivalit\u00e0 consistesse fondamentalmente di \"shots\" della Death Row verso diversi avvenimenti, e pi\u00f9 specificamente verso la Bad Boy, i media marchiarono questa rivalit\u00e0 come la \"guerra rap\" tra le due coste. I fans di entrambe le scene si schierarono contro gli avversari, con un impatto enorme sulla cultura hip hop.\nL'hip hop era nato nelle strade di New York, citt\u00e0 che rimase la capitale indiscussa dell'hip hop fino ai tardi anni 80, quando N.W.A. e altri misero in mostra la costa West. \"The Chronic\" di Dr. Dre divent\u00f2 uno degli album hip hop pi\u00f9 venduti della storia, seguito poco dopo (nel 1993) da \"Doggystyle\", l'album di debutto di Snoop Doggy Dogg. Dre era alla Death Row Records, guidata da Suge Knight, e rapidamente cre\u00f2 uno staff di stelle tra cui Tupac Shakur, Tha Dogg Pound e Snoop Doggy Dogg che domin\u00f2 le classifiche: Los Angeles inizi\u00f2 a rivaleggiare con New York per il posto di dominio per l'hip hop delle major. Inevitabilmente s'era creata una tensione tra questi pesi massimi dell'industria, ciascuno dei quali era desideroso di mettere le mani su un mercato sempre pi\u00f9 lucrativo. Le pi\u00f9 grandi stelle della East Coast in quel periodo erano quelle della \"crew\" di Puff Daddy, fondata nel 1993, tra cui Craig Mack e Notorious B.I.G.. Uno dei diss pi\u00f9 famosi di questa faida fu quello che si venne a creare tra Tupac e Notorious B.I.G. che in quegli anni cambier\u00e0 il suo soprannome in Biggie Smalls. Nella canzone \"Hit em Up\", infatti, Tupac si esprime con insulti particolarmente violenti contro Biggie e la Bad Boys Records. Tra il 1996 e il 1997 sia Tupac che Biggie moriranno uccisi a seguito di attentati dalle circostanze sospette.\nLL Cool J vs. Canibus.\nDopo la grande \"beef\" tra Tupac e diversi artisti della \"East Coast\" e le successive morti dello stesso Tupac e di Biggie, molti MCs e fan hanno iniziato a temere la possibilit\u00e0 che altre battaglie potessero degenerare nello stesso tragico modo. La prima \"battle\" ad alto profilo da allora fu quella tra Canibus ed LL Cool J nei tardi anni novanta, che ottenne molta attenzione visto che i fans temevano la cosa potesse degenerare. La battle inizi\u00f2 quando LL port\u00f2 a Canibus, Method Man, DMX e Redman la canzone \"4,3,2,1\" nel 1997. Canibus contribu\u00ec al testo, tra cui il verso \"L, is that a mic on your arm? Let me borrow that\" (\"L, \u00e8 un microfono quello sul tuo braccio? Prestamelo\", riferendosi al tatuaggio di un microfono che LL ha sul suo braccio). LL afferm\u00f2 in risposta (creando una piccola battle all'interno della canzone) che si era sentito mancare di rispetto: tra l'altro, canta \"The symbol on my arm is off limits to challengers...You don't wanna borrow that, you wanna idolize\" (\"Il simbolo sul mio braccio \u00e8 troppo per gli sfidanti... Non lo vuoi in prestito, lo vuoi idolatrare\"). Prima che la canzone venisse diffusa, Cool J chiese a Canibus di cambiare il verso. Secondo Canibus LL aveva promesso che avrebbe tolto anche il suo, cosa che LL nega. Canibus lo tolse e la canzone venne messa in distribuzione. La gente inizi\u00f2 a comprendere cos'era successo, e Canibus raccont\u00f2 la sua versione della storia, affermando che Cool J non aveva tolto la risposta. Continu\u00f2 la sua personale battaglia accusando LL nel singolo \"\"Second Round K.O.\" (con il featuring di Mike Tyson, ex amico di LL Cool J, che esulta nello sfondo per Canibus).\nLa risposta di LL si intitol\u00f2 \"The Ripper Strikes Back\", dove attacc\u00f2 Canibus, Mike Tyson, Wyclef Jean (il produttore di Canibus) e il resto dei Fugees. LL scrisse un'altra traccia, \"Back Where I Belong\", dove accus\u00f2 Canibus e disse che quest'ultimo era un canadese che si dichiara newyorkese. Canibus rispose ad entrambi i pezzi insultando LL Cool J nella traccia \"Rip the Jacker\", sul beat dello stesso LL: nacque cos\u00ec il suo alter ego, un battle-rapper aggressivo con lo stesso nome. Wyclef rispose all'attacco iniziale di LL col suo brano \"What's Clef Got To Do With It\"; segu\u00ec il brano underground di LL \"Rasta Imposter\" che pose fine alla feud tra Wyclef e Cool J. \nLa beef principale pare essere terminata ad oggi, anche se secondo alcuni ci sono state frecciatine reciproche, senza per\u00f2 niente di dichiarato e ufficiale.\n50 Cent vs. Ja Rule.\nPrima ancora di firmare per l'etichetta di Eminem e Dr. Dre, 50 Cent fu coinvolto in una disputa con il rapper Ja Rule e la sua label, la Murder Inc. Records, il cui motivo rimane misterioso. Le ostilit\u00e0 non divennero note al pubblico fino a quando 50 Cent scrisse un brano diss \"Life's On The Line\", che port\u00f2 a due violenti confronti faccia a faccia tra i due rapper. Nel primo, 50 Cent diede un pugno a Ja, con cui ingaggi\u00f2 una rissa. Il secondo avvenne in uno studio di NY, dove il rapper Black Child, membro della Murder Inc., accoltell\u00f2 50 Cent (dichiar\u00f2 poi che 50 stava per prendere una pistola). Malgrado le ripercussioni sulla propria salute, 50 Cent continu\u00f2 a fare di questa rivalit\u00e0 una pietra angolare della sua carriera musicale. Produsse numerosi mixtapes, in cui prendeva in giro ed insultava Ja Rule e la Murder Inc.\nPrima della diffusione di \"Get Rich or Die Tryin\"' la Murder Inc. intraprese una campagna denigratoria contro il rapper. Secondo un'ordinanza di restrizione che inizi\u00f2 a circolare in Internet 50 Cent aveva richiesto un ordine di protezione contro l'Amministratore Delegato dell'etichetta, Irv Gotti, e Black Child, il che aliment\u00f2 la credenza che Cent fosse un informatore della polizia.\nMalgrado 50 Cent negasse tutto ci\u00f2, continu\u00f2 ad essere usata pubblicit\u00e0 negativa nei confronti di diversi rappers che avevano beefs con la G-Unit. Ulteriori investigazioni di avvocati di NY trovarono che il documento poteva essere stato firmato da un giudice senza che 50 Cent acconsentisse o addirittura ne sapesse niente (questa pratica \u00e8 molto usuale per le vittime newyorkesi di attacchi multipli quando gli assalitori sono stati scarcerati). \nMurder Inc. tacque a lungo, e 50 Cent pubblic\u00f2 il secondo battle rap lungo l'album di debutto summenzionato, intitolato \"Back Down\". Nella canzone 50 Cent, da sempre noto per il non avere freni nell'approccio al \"battle\", insult\u00f2 e prese in giro Ja Rule e la sua label. Risposero Black Child e Cadillac Tah, mentre Ja Rule non si esponeva. 50 Cent incise \"Realest Killas\", riferendosi all'inclinazione di Ja Rule di imitare Tupac Shakur: Ja Rule rispose a questa provocazione con le canzoni \"War is On\", \"Guess Who Shot Ya\", \"Loose Change\" e \"Blood In My Eye\", un vero e proprio album di insulti a 50 Cent. Apparentemente Ja Rule tent\u00f2 di sedare la \"beef\" con una intervista televisiva con Louis Farrakhan, anche se il fatto che l'intervista fu diffusa il giorno prima della pubblicazione dell'album fece perdere credibilit\u00e0 alla cosa: 50 Cent e molti fans ritennero l'intervista una sfacciata finzione a scopi pubblicitari.\nJa Rule ebbe anche una rivalit\u00e0 con Eminem: in \"Loose Ghange\" insult\u00f2 l'ex moglie e la figlia del rapper di Detroit, che rispose con una collaborazione in freestyle con 50 Cent e Busta Rhymes su un mix tape di Dj Kay Slay intitolata \"Hail Mary 2003\" (sulla base del brano di Tupac). Si scambiarono parole roventi, ma la cosa non venne presa sul serio in considerazione della faida tra 50 e Ja. Eminem insult\u00f2 Ja Rule anche in un'altra canzone underground intitolata \"Bump Heads\" ed altre come \"Monkey See Monkey Do\" e \"Bully\". Inoltre Ja ha dissato anche Dr. Dre in un'intervista (quest'ultimo ha risposto insieme ad Eminem ed Obie Trice nella canzone \"Shit Hits The Fan\", nell'album \"Cheers\" di quest'ultimo) e la crew di Eminem, la D12, che ha risposto con i brani \"Keep Talkin\" e \"Doe Ray Me(Hailie's Revenge)\"\" con Obie Trice.\nDa allora, malgrado il secondo album di 50 Cent \"The Massacre\" abbia venduto milioni di copie \u00e8 stato criticato per non essere ai livelli stabiliti con \"Get Rich or Die Trying\". Ja Rule \u00e8 uscito con \"R.U.L.E.\" e la canzone di successo \"New York\" (peraltro un diss a 50 Cent) con i featuring di Jadakiss e Fat Joe (e cos\u00ec 50 \u00e8 entrato in feud anche con questi due artisti). Quando Eminem disse di finirla in \"Like Toy Soldiers\" Ja Rule acconsent\u00ec, rivelando di essere stanco delle beefs.\nAnche se sembr\u00f2 che la feud fosse finita, Ja Rule \u00e8 ritornato alla rivalit\u00e0 con \"21 Gunz\", il suo mix tape di debutto alla Murder Inc, ed ha ottenuto risposta da 50 Cent ed il membro della G-Unit Lloyd Banks con il brano \"Return of Ja Fool\", su un mixtape di Banks.\nE non solo: recentemente, nel 2009, ha partecipato insieme a Rick Ross, Fat Joe e The Game al remix della canzone di Ross \"Mafia Music\", un diss a 50 Cent ed alla G-Unit in generale (tutti e quattro i rapper erano, allora, in faida con 50 Cent); ha partecipato, inoltre, insieme al rapper Gucci Mane e Mariah Carey ad uno dei remix della canzone \"Obsessed\", di quest'ultima, dove sia Mane che Carey dissano Eminem.\nChingy vs. Nelly.\nChingy inizialmente voleva essere scritturato dall'etichetta di Nelly, Derrty Ent., visto che abitava a St. Louis, luogo di nascita di entrambi gli esponenti del \"Dirty South\". Chingy divent\u00f2 impaziente nell'attesa di un accordo con Nelly e firm\u00f2 per la label Disturbing Tha Peace di Ludacris. I due per\u00f2 non avevano ancora problemi: quando Nelly pubblic\u00f2 l'album \"Sweat\" contenente la canzone \"\"Another One\". Chingy rispose con \"We Got\". Sembra che le divergenze si siano appianate e la \"beef\" sia finita, visto che Chingy appare nel video del duo della Derrty Ent. Ali &amp; Gipp \"Go 'Head\"\".\nNicki Minaj vs Cardi B.\nNel 2017, la rapper statunitense Cardi B si \u00e8 fatta conoscere nel mondo in seguito alla pubblicazione del singolo di debutto Bodak Yellow. La reazione immediata dei media e dei fan \u00e8 stata quella di comparare Cardi B alla collega Nicki Minaj per via delle numerose somiglianze tra le due MC. \nSuccessivamente, Nicki Minaj partecipa al brano \"No Flag\" del produttore statunitense London on Da Track, in cui la rapper trinidadiana dice:\nI media ritennero che i versi fossero riferiti a Cardi B, tuttavia Nicki Minaj sment\u00ec via Twitter circa qualsiasi riferimento alla collega.\nLa presunta faida tra le due rapper continu\u00f2 attraverso \"diss tracks\", nonostante le smentite continue ed insistenti da entrambe le parti. Inoltre il 25 settembre 2017, quando il singolo di Cardi B, Bodak Yellow, raggiunse la #1 della Billboard Hot 100, Nicki Minaj si congratul\u00f2 con la collega, via Twitter.\nIn ottobre 2017, le due rapper collaborarono nel singolo del trio trap Migos, \"MotorSport\". In novembre, Cardi B dichiar\u00f2 durante un'intervista per Capital Xtra che la Minaj aveva cambiato il suo verso senza che ne sapesse nulla. Intanto una demo della canzone era trapelata online, confermando che Nicki aveva inizialmente nominato \"Cardi\" e l'aveva successivamente sostituita con \"Quavo\" senza che Cardi B ne sapesse nulla. Nicki Minaj si giustific\u00f2 scrivendo su Instagram che il verso in realt\u00e0 era stato cambiato a causa di una richiesta della stessa Cardi, che preferiva non essere nominata. La Minaj lament\u00f2 inoltre un tentativo da parte di Cardi B per farla passare come la \"cattiva\" della storia, come disse successivamente nella canzone Chun-Li, pubblicata come singolo il 12 aprile 2018.\nIl 7 settembre 2018, durante l\u2019Harper\u2019 Bazaar Icons party, tenutosi al Plaza Hotel, nell\u2019ambito della New York Fashion Week, Cardi B e Nicki Minaj sono state coinvolte in una rissa. Nonostante la prima sia stata ferita alla fronte (probabilmente da un addetto alla sicurezza), sembra che non ci sia stato contatto fisico tra le due rapper, ma soltanto un tentativo da parte di Cardi B, la quale avrebbe lanciato una scarpa alla collega. Successivamente, Cardi B \u00e8 stata espulsa dall'evento."}
{"id": "587020", "revid": "22475", "url": "https://it.wikipedia.org/wiki?curid=587020", "title": "Sega Rally", "text": ""}
{"id": "587022", "revid": "695564", "url": "https://it.wikipedia.org/wiki?curid=587022", "title": "Matt Heafy", "text": "Giunto alla notoriet\u00e0 internazionale come frontman del gruppo heavy metal Trivium, Heafy si \u00e8 successivamente distinto come musicista solista con varie collaborazioni con artisti internazionali e con l'attivit\u00e0 sul suo canale sulla piattaforma di streaming Twitch (il quale risulta, dal 2020, il canale musicale con il maggior numero di iscritti sul sito). \u00c8 inoltre attivo in ambito sociale con le organizzazioni non profit \"Metal and Honey Foundation\", del quale \u00e8 presidente con la moglie, e \"Stack Up\".\nCarriera musicale.\nGli inizi.\nMatthew Heafy nasce nell'ospedale all'interno di una base militare a Iwakuni, da padre statunitense e madre giapponese. Il padre, Brian Heafy, era al tempo un militare del Corpo dei Marines, in missione in Giappone. Dopo la sua nascita, la famiglia si sposta in Florida, e all'et\u00e0 di 12 anni Matthew inizia a suonare la chitarra. Prova ad entrare nella sua prima band suonando \"Dammit\" dei blink-182, ma non supera le audizioni. Abbattuto, \u00e8 sul punto di abbandonare il suo sogno di suonare in una rock band, quando un suo compagno di scuola gli consiglia il \"Black Album\" dei Metallica; \u00e8 il primo album metal che Heafy ascolta, e preso dall'entusiasmo inizia a imparare le canzoni del gruppo. La prima che impara nella sua interezza \u00e8 \"No Leaf Clover\", con la quale si esibisce nel 2000 a scuola e si fa notare dai ragazzi gi\u00e0 militanti in un giovane gruppo locale, i Trivium.\nTrivium.\nInvitato a provare per i Trivium, partecipa alle loro audizioni per un nuovo cantante e chitarrista con \"For Whom the Bell Tolls\", e viene subito ingaggiato. Dopo un primo demo inciso nel febbraio 2003, alla fine dello stesso anno il gruppo pubblica il suo primo album per l'etichetta tedesca Lifeforce Records, \"Ember to Inferno\". Vengono quindi notati dall'etichetta statunitense Roadrunner Records, che gli propone un contratto discografico e con la quale pubblicheranno il loro secondo album in studio \"Ascendancy\", che gli porter\u00e0 alla notoriet\u00e0 internazionale. I Trivium pubblicheranno tutte le loro future produzioni con la Roadrunner, portando avanti una collaborazione ultradecennale.\nIbaraki.\nNel gennaio 2022 Heafy lancia il suo progetto solista black metal Ibaraki, gi\u00e0 tenuto in cantiere dall'artista per oltre un decennio. Il primo singolo, \"Tamashii No Houkai\", viene pubblicato il 22 gennaio dalla Nuclear Blast con la partecipazione del musicista norvegese Ihsahn. Un secondo singolo, intitolato \"Akumu\" e realizzato con la collaborazione di Nergal dei Behemoth, viene pubblicato il 18 febbraio 2022, con il contestuale annuncio che il primo album del progetto (e primo album da solista di Heafy) verr\u00e0 pubblicato il 6 maggio 2022 dalla Nuclear Blast con il titolo di \"Rashomon\".\nCollaborazioni soliste.\nNel 2005 la Roadrunner Records promuove l'album \"The All-Star Sessions\" per celebrare i propri 25 anni di attivit\u00e0. Vengono scelti i 4 \"capitani\" dell'etichetta: Joey Jordison (Slipknot), Robb Flynn (Machine Head), Dino Cazares (Fear Factory) e lo stesso Matt Heafy, che scrive il testo e la musica di \"The End\", interpretata con Dino Cazares, Nadja Peulen, Roy Mayorga, Logan Mader e Rhys Fulber. Nel 2006 viene insignito del \"Metal Hammer Golden God Award\".\nHeafy ha anche partecipato a diverse collaborazioni come solista, e ha militato nei gruppi death metal Capharnaum e Mindscar. Nel 2014 partecipa ai brani \"Falling Downwards\" dei Caliban, contenuto nell'edizione deluxe del loro album \"Ghost Empire\", e \"Blood Sweat and Tears\" degli Upon a Burning Body nell'album \"The World Is My Enemy Now\", oltre che a ben tre brani dei DragonForce nel loro album \"Maximum Overload\". Nel 2015 partecipa ai brani \"Out of the Grave\" dei Sigh, dall'album \"Graveward\", e \"Destination: Nowhere\" dei Metal Allegiance. Nel 2016 provvede ai controcanti nel brano \"Mass Darkness\" di Ihsahn, dall'album \"Arktis.\". Nel 2018 \u00e8 ospite nei brani \"Rain\" degli Shvpes, dall'album \"Greater Than\", e \"Soul Adventurer\" degli In Vain, dall'album \"Currents\". Nel 2019 collabora con Jasta al suo brano \"When the Contagion Is You\", contenuto nell'album \"The Lost Chapters, Volume 2\", con gli Ice Nine Kills alla versione acustica del brano \"Stabbing in the Dark\" nell'edizione speciale dell'album \"The Silver Scream\", e con Nergal al brano \"You Will Be Mine\", contenuto nell'album \"New Man, New Songs, Same Shit. Vol. 1\" del progetto blues Me and That Man del cantante dei Behemoth.\nNel 2020 partecipa ai brani \"Bitter Friend\" dei Cabal nell'album \"Drag Me Down\" e \"The Gift\" di Daniel Tompkins nell'album \"Ruins\" e pubblica, con il musicista e youtuber Jared Dines, l'EP di inediti \"Dines X Heafy\". Nello stesso anno partecipa alla realizzazione del brano \"Remain\" per il videogioco \"Free Fire\", con Courtney LaPlante (Spiritbox), Roberto Carrasco (Arcadia Libre), Jos\u00e9 Macario, Pablo Viveros (Chelsea Grin) e Kello Gonzales. Nel 2021 partecipa ai brani \"Oblivion\" degli Atreyu, contenuto nell'album \"Baptize\", \"Fist by Fist (Sacrilize or Strike)\" dei Powerwolf dall'edizione \"Missa Cantorem\" dell'album \"Call of the Wild\", e \"Internal Cannon\" degli August Burns Red nell'album \"Leveler\", nel quale suona anche l'assolo di chitarra. Pubblica inoltre i singoli \"In Defiance\", in collaborazione con il rapper e produttore discografico Mike Shinoda, e \"Right Here Waiting\", rivisitazione in chiave metal del celebre brano di Richard Marx che vede inoltre la partecipazione vocale dello stesso.\nNel gennaio 2022 pubblica il singolo \"Behold Our Power\", con la collaborazione di Chuck Billy, storico cantante dei Testament. Nel febbraio dello stesso anno Heafy presenta, per la colonna sonora dell'espansione di \"\" \"Kamigawa: Neon Dynasty\", il brano inedito \"Tasukete\", prodotto da Jonathan Young, e compone e collabora con lo stesso Young e, per una sola traccia, con il musicista Tre Watson, a diversi altri brani anch'essi parte della colonna sonora dell'espansione, pubblicata il 18 febbraio 2022.\nAttivit\u00e0 su Twitch.\nHeafy \u00e8 attivo, dal 2017, sulla piattaforma online Twitch, tramite la quale effettua regolarmente esibizioni musicali e gameplay in streaming. Il suo canale \u00e8, tra quelli di ambito musicale, il pi\u00f9 seguito sul sito dal 2020.\nAttivit\u00e0 benefiche.\nHeafy \u00e8, con la moglie Ashley, fondatore dell'organizzazione non profit \"Metal and Honey Foundation\", che supporta i programmi di terapia musicale infantili all'Orlando Health Arnold Palmer Hospital. Dal 2021 \u00e8 nel consiglio di amministrazione di \"Stack Up\", societ\u00e0 che raccoglie fondi attraverso attivit\u00e0 di gaming e musica in favore della sanit\u00e0 mentale e al contrasto ai suicidi tra i veterani militari del Corpon dei Marine degli Stati Uniti e forze alleate.\nInfluenze musicali.\nNei primi anni di scuola ascolta musica pop punk, in particolare blink-182, sino a quando, all'et\u00e0 di 14 anni, viene introdotto da un amico ai Metallica con l'omonimo album, che Heafy dichiarer\u00e0 successivamente essere la principale fonte di ispirazione per la sua carriera nella musica metal. Da quel momento in poi si appassioner\u00e0 a vari sottogenere dell'heavy metal, dal thrash e al groove sino al melodic death e al black metal. Successivamente si avviciner\u00e0 anche a gruppi metalcore e christian metal. Heafy dichiara di essere influenzato, nella composizione della sua musica, da svariati artisti facenti parte di tali generi, e in particolare, oltre ai gi\u00e0 citati Metallica: Death, Killswitch Engage, Iron Maiden, In Flames, Ihsahn, Pantera, Megadeth, Testament, Black Sabbath, Judas Priest, Children of Bodom, Arch Enemy, Dark Tranquillity, Opeth, Duskfall, Mercenary, Emperor, Dimmu Borgir, M\u00f6rk Gryning, Dark Funeral, Anorexia Nervosa, Poison the Well, Hatebreed, Underoath e Further Seems Forever. Dichiara di essersi profondamente ispirato in generale a James Hetfield (cantante e chitarrista dei Metallica), per il tremolo picking ai Krisiun. Oltre agli artisti gi\u00e0 citati, Heafy ha dichiarato che tra i suoi artisti preferiti figurano anche i Depeche Mode, i Queen e i Beatles, ed \u00e8 un appassionato di musica classica (il suo album preferito \u00e8 \"Mozart's Requiem\" della London Symphony Orchestra.\nNel 2014, a causa di una scorretta tecnica di canto e growl adottata per anni e sin dagli esordi, durante un concerto dei Trivium perde momentaneamente la voce; in seguito a ulteriori visite mediche, al cantante viene diagnosticata un grave danneggiamento della gola e delle corde vocali, e Heafy \u00e8 costretto, almeno sino al 2017, quando inizier\u00e0 a utilizzare delle nuove tecniche canore e di screaming dopo diverse lezioni private di canto, a non fare pi\u00f9 uso di growl e scream sia durante le esibizioni dal vivo che in fase di registrazione in studio. Prodotto di tale esperienza \u00e8 l'album dei Trivium \"Silence in the Snow\", nel quale Heafy canta tutte le canzoni in un nuovo stile melodico, senza utilizzo alcuno di growl o scream: per tale disco, Heafy si \u00e8 ispirato a cantanti quali Ronnie James Dio e Adele.\nEquipaggiamento.\nMatt Heafy utilizza chitarre Gibson sin dall'estate 2009. Prima di allora sia lui che Corey Beaulieu utilizzavano nei Trivium delle chitarre Dean, in particolare dei prototipi Razorback costruiti per loro nel 2006. Nel 2008 viene realizzato dalla Dean un suo modello \"signature\", con disegnato un sol levante, simbolo del Giappone e omaggio alle origini di Heafy. Nel 2009 la Gibson realizza un modello \"Explorer\" a 7 corde su misura per Heafy. Nel 2013 la Epiphone realizza per il musicista un modello Les Paul \"signature\" sia a 6 che a 7 corde. Nel 2017 l'azienda realizza un altro modello \"signature\", chiamato \"Sn\u00d8fall\" e disponibile sia a 6 che a 7 corde. Oltre a diverse chitarre elettriche, Heafy possiede anche alcune chitarre acustiche, tra le quali una Hummingbird Acoustic.\nCome amplificatori utilizza modelli EVH Amps e Peavey.\nNel 2021 la KHDK Electronics realizza un pedale overdrive \"signature\" ispirato a Matt Heafy e Corey Beaulieu, chiamato \"Ascendancy\".\nVita privata.\nDal 2010 \u00e8 sposato con Ashley Howard, dalla quale ha avuto due gemelli, Mia Kiyomi e Akira Hiro, nel 2018.\nOltre alle note passioni per la musica e i videogiochi, Heafy pratica jiu jitsu brasiliano a livello amatoriale, ed \u00e8 cintura marrone nella suddetta disciplina."}
{"id": "587023", "revid": "345405", "url": "https://it.wikipedia.org/wiki?curid=587023", "title": "Amatossine", "text": "Le Amatossine o Amanitine sono un gruppo di tossine riscontrate in Amanita phalloides ed in alcune specie di Lepiota e Galerina.\nIn totale ne sono state isolate nove, a cui viene dato il nome di \u03b1-amanitina, \u03b2-amanitina, \u03b3-amanitina ecc.. \nSono resistenti alle alte temperature, all'essiccazione, ed all'attacco dei succhi gastrici, sono i responsabili della Sindrome falloidea nell'intossicazione da Funghi con esito il pi\u00f9 delle volte letale."}
{"id": "587031", "revid": "254059", "url": "https://it.wikipedia.org/wiki?curid=587031", "title": "\u00c9cole sp\u00e9ciale militaire de Saint-Cyr", "text": "L'\u00c9cole sp\u00e9ciale militaire de Saint-Cyr (ESM, \"Scuola speciale militare di Saint-Cyr\") \u00e8 la principale accademia militare francese, e forma i quadri dell'\"Arm\u00e9e de Terre\". \u00c8 spesso per brevit\u00e0 indicata come Saint-Cyr. Il suo motto \u00e8 \u00ab\"Ils s'instruisent pour vaincre\"\u00bb, ossia \u00abStudiano per vincere\u00bb.\nStoria.\nIstituita da Napoleone Bonaparte con legge del 1\u00ba maggio 1802, era inizialmente ubicata a Fontainebleau, fu poi trasferita a Saint-Cyr-l'\u00c9cole nel 1806, negli edifici della \"Maison royale de Saint-Louis\" fondata da Madame de Maintenon nel 1686. A partire dal 1818 i corsi furono regolari e a cadenza annuale.\nNel 1940, dopo l'armistizio con la Germania nazista, le scuole di Saint-Cyr e Saint-Maixent (fanteria), furono trasferite ad Aix-en-Provence, in zona libera. Nel novembre 1942, dopo che anche questa venne occupata, le due scuole furono sciolte dai tedeschi. Alcuni cadetti riuscirono a lasciare la Francia passando per la Spagna e raggiunsero la Scuola militare di Cherchell-M\u00e9diouna, in Algeria. Parallelamente, dopo il 1940, in Gran Bretagna, Charles de Gaulle fond\u00f2 la \"Scuola militare dei cadetti della Francia Libera\". Nel 1944 la scuola di Cherchell divenne \"Scuola militare interarmi\" (EMIA), incaricata di formare tutti gli ufficiali dell'esercito, a mettere in pratica l'idea dell'\"amalgama\" del generale de Lattre de Tassigny.\nNel 1945, l'ESM fu trasferita a Co\u00ebtquidan, presso Guer, dato che gli edifici di Saint-Cyr-l'\u00c9cole erano stati resi inutilizzabili dai bombardamenti alleati del luglio e agosto 1944. Nel 1947, l'EMIA divenne \"Scuola speciale militare interarmi\", concessione al vecchio nome di Saint-Cyr. Dal 1961, la formazione degli ufficiali di reclutamento diretto e dei sottufficiali anziani \u00e8 separata. L'ESM riprese il suo ruolo al fianco della nuova EMIA. Nel 1977 venne istituita ancora una nuova scuola nella sede nelle vicinanze di Guer, la \"Scuola militare dei corpi tecnici ed amministrativi\" (EMCTA).\nCursus.\nLa formazione verte su quattro materie principali:\nI corsi durano sei semestri, e si concludono con il conseguimento del diploma dell'ESM, e, per le materie scientifiche, col diploma di ingegnere.\nTutti i cadetti di un'annata sono raggruppati in un battaglione; il primo anno le reclute fanno parte del 3\u00ba battaglione, l'anno successivo del 2\u00ba battaglione, infine del 1\u00ba battaglione di Francia, col grado di sottotenente.\nAl termine del corso i cadetti ricevono il grado di tenente, sono definiti in una graduatoria, e, secondo l'ordine di questa, scelgono un'arma (con compiti operativi nell\"'Arm\u00e9e de Terre\" o nella gendarmeria) per la quale frequentano un anno nell'apposita scuola di applicazione:\nDopo l'anno nella scuola di applicazione i neo-ufficiali ricevono la loro destinazione operativa.\nI corsi.\nOgni corso triennale (\"promotion\") \u00e8 dedicato ad un militare insigne che ha frequentato la scuola o ad eventi, luoghi o personaggi importanti per la storia di Francia. Solamente in due casi un corso \u00e8 stato intitolato ad un contemporaneo: a Jean-Baptiste Marchand (1898-1900) e al maresciallo P\u00e9tain (1940-1942)."}
{"id": "587039", "revid": "767487", "url": "https://it.wikipedia.org/wiki?curid=587039", "title": "Leone d'Argento - Rivelazione", "text": "Il \"Leone d'Argento Rivelazione\" \u00e8 il premio assegnato dalla Mostra internazionale d'arte cinematografica di Venezia alla rivelazione dell'edizione."}
{"id": "587040", "revid": "2225", "url": "https://it.wikipedia.org/wiki?curid=587040", "title": "Leone d'Argento Rivelazione", "text": ""}
{"id": "587047", "revid": "1925570", "url": "https://it.wikipedia.org/wiki?curid=587047", "title": "Pedale per cassa", "text": "Il pedale per cassa (o per grancassa) \u00e8 quello strumento che serve per suonare la grancassa.\nI primi esemplari risalgono alla fine dell'800, per poi entrare nell'uso comune negli anni Venti del XX secolo.\nLa tensione della molla differenzia la durezza o la morbidezza del colpo ma anche la forza da imprimere con la gamba per percuotere la pelle.\nLa scelta del pedale per un batterista \u00e8 una delle pi\u00f9 cruciali, le dimensioni del piede e molti altri fattori puramente strutturali del batterista stesso sono incisivi nella scelta del pedale giusto.\nEsistono anche i pedali doppi, appositamente progettati per suonare batterie dotate di una sola grancassa, eliminando la necessit\u00e0 di avere per forza a disposizione due grancasse separate, detta comunemente \"doppia cassa\".\nCostruzione.\nIl pedale \u00e8 costruito solitamente in acciaio. I componenti del pedale si possono dividere in varie parti:"}
{"id": "587048", "revid": "1226", "url": "https://it.wikipedia.org/wiki?curid=587048", "title": "Maggio parigino", "text": ""}
{"id": "587053", "revid": "2730", "url": "https://it.wikipedia.org/wiki?curid=587053", "title": "\u00c9tienne Bonnot de Condillac", "text": "Contemporaneo di Adam Smith e d'ispirazione liberale, \u00e8 stato un esponente di spicco del sensismo, ma viene ricordato anche per il suo contributo alla psicologia, alla gnoseologia e alla filosofia della mente.\nVita.\nNacque a Grenoble da una famiglia di giuristi, e, come il fratello maggiore, il famoso scrittore politico, abate di Mably, prese l'ordine sacro e divenne abate di Mureau.\nIn entrambi i casi la professione era solo nominale, e l'intera vita di Condillac, con l'eccezione del periodo in cui fu tutore alla corte di Parma, si dedic\u00f2 ai suoi studi. Le sue opere furono \"Saggio sull'origine delle conoscenze umane\" (1746), \"Trattato sui sistemi\" (1749), \"Trattato sulle sensazioni\" (1754), \"Trattato sugli animali\" (1755), un completo \"Corso di studi\" (1767-1773) in 13 volumi, scritti per il giovane Duca Ferdinando di Borbone, nipote di Luigi XV, \"Il commercio e il governo, considerati l'uno relativamente all'altro\" (1776), e due lavori postumi, la \"Logica\" (1781) e l'incompleto \"Linguaggio dei calcoli\" (1798).\nNei primi giorni a Parigi venne in contatto con la scuola di Diderot. L'amicizia con Rousseau, che dur\u00f2 fino alla morte, pu\u00f2 essere dovuta in primo luogo al fatto che Rousseau era stato insegnante privato nella famiglia dello zio di Condillac, M. de Mably, a Lione. Grazie alla sua naturale attenzione e riservatezza, le amicizie di Condillac con i filosofi contemporanei non danneggiarono la sua carriera; egli comprese certamente la scelta della corte francese di mandarlo a Parma per educare il duca orfano, un bambino di sette anni, nel 1758.\nNel 1768, dopo il suo ritorno dall'Italia, fu eletto all'Acad\u00e9mie fran\u00e7aise, ma non partecip\u00f2 alle riunioni dopo la sua elezione. Spese gli ultimi anni ritirandosi a Flux, una piccola propriet\u00e0 che acquist\u00f2 vicino a Beaugency, e vi mor\u00ec il 3 agosto 1780.\nOpere e pensiero.\nCondillac fu sia un importante psicologo sia un divulgatore in Francia dei principi di Locke, che fu apprezzato e riconosciuto soprattutto da Voltaire e Brissot. Nell'esporre il suo sensismo empirico, Condillac dimostr\u00f2 di essere uno dei pensatori migliori del suo periodo e della sua nazione, per lucidit\u00e0, sintesi, ponderazione. Il suo pensiero, tuttavia, nell'analisi della mente umana, vertice della sua ricerca, manc\u00f2 di trattare la parte attiva e il lato spirituale dell'esperienza umana.\nIl suo primo libro, il \"Saggio sull'origine delle conoscenze umane\", rimase fedele al suo maestro inglese. Egli accett\u00f2, con qualche modifica, la deduzione di Locke che la nostra conoscenza derivi da due sorgenti, la sensazione e la riflessione, e us\u00f2 come principio cardine per la dimostrazione di questa tesi l'associazione delle idee. Il suo libro successivo, il \"Trattato sui sistemi\", fu una vigorosa critica a quei moderni sistemi che erano basati su principi astratti o su ipotesi non verificate. La sua polemica, che fu legata allo spirito di Locke, fu diretta contro le idee innate dei cartesiani, dell'occasionalismo di Malebranche, del monadismo di Leibniz e dell'armonia prestabilita e, soprattutto, contro la concezione della sostanza enunciata nella prima parte dell\"'Etica\" di Spinoza.\nTrattato sulle sensazioni.\nIl suo pi\u00f9 importante lavoro \u00e8 il \"Trattato sulle sensazioni\", nel quale si libera della tutela di Locke e del suo particolare psicologismo. Era stato condotto, ci dice lui stesso, in parte dalla critica di Mademoiselle Ferrand, alla dottrina di Locke, per la quale i sensi ci danno per la conoscenza intuitiva degli oggetti, come ad esempio accade per l'occhio che individua naturalmente gli oggetti, le forme, le posizioni e le distanze. Le sue discussioni con Mademoiselle Ferrand lo convinsero a considerare le questioni su cui era necessario studiare i nostri sensi separatamente, per distinguere precisamente quali idee avevamo di ogni senso, per osservare come i sensi si formano, e come un senso influisce sull'altro. Il risultato, era sicuro, ci mostra come tutte le facolt\u00e0 umane e le conoscenze sono trasformate in sensazioni, con l'esclusione di qualsiasi altro principio, come la riflessione.\nIl piano del libro si sviluppa con l'autore che immagina una statua organizzata nel suo interno come l'uomo, animata da un'anima che non ha mai ricevuto nessuna idea, nella quale nessun senso-impressione \u00e8 mai penetrato. Egli libera i suoi sensi uno per uno, iniziando dagli odori, che contribuiscono per primi alla conoscenza umana. Con la prima esperienza dell'odore, la coscienza della statua \u00e8 interamente occupata da questa esperienza; e questa occupazione \u00e8 attenzione. L'odore-esperienza della statua produrr\u00e0 piacere o dolore; e il piacere o il dolore diventeranno il principio-padre che, determinando tutte le operazioni della sua mente, lo innalzeranno a tutta la conoscenza a lei possibile. Il passo successivo sar\u00e0 la memoria, che \u00e8 l'impressione prolungata del suo odore-esperienza sull'attenzione. \"La memoria non \u00e8 altro che un modo di sentire\". Dalla memoria nasce il confronto: la statua sperimenta, per esempio, l'odore di una rosa, mentre si ricorda quello del garofano; e \"il confronto non \u00e8 nulla di pi\u00f9 che prestare attenzione a due cose contemporaneamente\". Confronti e giudizi diventano abituali, sono contenuti nella mente e sono organizzati, in modo da formare il principio base dell'associazione delle idee. Dal confronto del passato con le esperienze presenti, rispetto al piacere che donano, nasce il desiderio; il desiderare determina il funzionamento delle nostre facolt\u00e0, stimola la memoria e l'immaginazione, e provoca passioni. Le passioni, poi, non esistono, ma sono solo sensazioni modificate.\nQueste indicazioni bastano a mostrare l'andamento generale dell'argomento nella prima sezione del \"Trattato sulle sensazioni\". Per mostrare lo svolgimento del trattato sar\u00e0 invece sufficiente citare le intestazioni dei rimanenti capitoli: \"Delle idee dell'Uomo limitate al Senso dell'Odore\", \"Della limitazione dell'Uomo nel senso dell'udito\", \"La combinazione di Odore e Suoni\", \"La sensazione di se stessi, e la sensazione combinata con l'Odore e i Suoni\", \"I limiti dell'Uomo nel senso della vista\".\nNella seconda sezione della trattazione, Condillac concede alla sua statua il senso del tatto, che prima lo informa dell'esistenza degli oggetti esterni. In un'analisi molto attenta ed elaborata, distingue i vari elementi del nostro tatto-esperienza del proprio corpo, il contatto degli oggetti estranei al proprio corpo, l'esperienza del movimento, l'esplorazione della superficie con le mani: segue lo sviluppo delle percezioni della statua delle dimensioni, delle distanze e delle forme. La terza sezione si occupa della combinazione del tatto con gli altri sensi. La quarta sezione si occupa dei desideri, delle attivit\u00e0 e delle idee di un uomo isolato che prende possesso di tutti i sensi; alla fine vengono riportate delle osservazioni su di un ragazzo selvaggio che viene trovato a vivere tra gli orsi nelle foreste in Lituania.\nLa conclusione di tutto il lavoro \u00e8 che nell'ordine naturale delle cose tutto ha la propria sorgente nella sensazione, ma questa sorgente non \u00e8 egualmente distribuita in tutti gli uomini; gli uomini differiscono notevolmente nel grado di chiarezza con cui essi la sentono; e, concludendo, quell'uomo non \u00e8 niente ma \u00e8 cresciuto; tutte le facolt\u00e0 innate e le idee devono essere spazzate via. L'ultimo verso suggerisce la differenza che \u00e8 stata fatta a questa maniera della psicologia dalle moderne teorie dell'evoluzione e dell'ereditariet\u00e0.\nTrattato sugli animali.\nCondillac sostiene che negli animali le abitudini considerate naturali sono in realt\u00e0 dovute all'esperienza (cio\u00e8 acquisite), quindi l'istinto pu\u00f2 essere assimilato all'intelligenza. Egli attribuisce agli animali tutte le facolt\u00e0 umane e confuta cos\u00ec la teoria cartesiana dell'automatismo degli animali. Condillac infatti nega che la sensibilit\u00e0 degli animali sia diversa da quella degli esseri umani: \u00abSe le bestie sentono, sentono come noi\u00bb.\nLa sua eredit\u00e0.\nLegate com'erano alla scuola di Locke, le idee di Condillac hanno avuto molto effetto sul pensiero inglese. Negli argomenti legati all'associazione delle idee, la supremazia del piacere e del dolore, e con la spiegazione generale di tutto il contenuto mentale come sensazioni o come sensazioni modificate, la sua influenza pu\u00f2 essere avvicinata a quella di Mill, di Bain e di Herbert Spencer. Oltre a tutte le proposizioni che vengono enunciate, Condillac fece un lavoro notevole nella direzione di avvicinare la psicologia alla scienza.\nIl suo metodo, comunque, della ricostruzione immaginaria \u00e8 abbastanza lontano dal modo di pensare inglese. Malgrado le sue proteste contro l'astrazione, l'ipotesi e la sintesi, la sua allegoria della statua \u00e8 uno dei pi\u00f9 alti livelli gradi di astrattismo, ipotetico e sintetico. James Mill si sofferm\u00f2 molto sullo studio delle realt\u00e0 concrete, mise Condillac nelle mani di suo figlio pi\u00f9 giovane indicandolo come esempio del pericolo da evitare nel campo della psicologia. Uno storico moderno (Catherine Hobbs) confront\u00f2 Condillac con i filosofi dell'Illuminismo scozzese e con il pensatore pre-evoluzionista Lord Monboddo, che aveva una fascino simile con l'astrazione e le idee.\nIn Francia, la dottrina di Condillac, cos\u00ec congeniale col tono della filosofia del XVIII secolo, regn\u00f2 nelle scuole per oltre cinquant'anni, scavalcata solo da chi, come Maine de Biran, diceva di non avere fatto un resoconto sufficiente dell'esperienza cognitiva. Agli inizi del XIX secolo, gli albori romantici della Germania si erano diffusi in Francia, e il sensismo venne sostituito dallo spiritualismo eclettico di Victor Cousin.\nLa collezione di opere di Condillac fu pubblicata in 23 volumi nel 1798 e altre due o tre volte successivamente; l'ultima edizione (1822) contiene una dissertazione introduttiva di A. F. Th\u00e9y. L\"'Enciclopedia metodica\" contiene un articolo molto lungo su Condillac (Naigeon). Dettagli biografici e critiche al \"Trattato sui sistemi\" si trovano nell'opera di J. P. Damiron \"Memorie utili ad una storia della filosofia nel diciottesimo secolo\", tomo III; una critica completa \u00e8 quella di V. Cousin nel \"Corso di storia della filosofia moderna\", ser. I, tomo III. Consultare anche F. Rethor\u00e9 \"Condillac o l'empirismo e il razionalismo\" (1864); L. Dewaule, \"Condillac e la psicologia inglese contemporanea\" (1891)."}
{"id": "587057", "revid": "287204", "url": "https://it.wikipedia.org/wiki?curid=587057", "title": "Monte Meru (mitologia)", "text": "Il monte Meru, sanscrito \u092e\u0947\u0930\u0941, p\u0101li Neru, tibetano Ghialpo ri, conosciuto anche come Sumeruparvata, sans; Ri-rab lhun-po, tib.; Xiumi. cin., \u00e8 noto anche come Sumeru, p\u0101li Sineru, col significato di \"magnifico Meru\", \u00e8 al centro del \"Piccolo Universo\" o C\u0101turdv\u012bpakaloka dh\u0101tu ed \u00e8 la montagna sacra della mitologia induista e buddhista.\nGeografia mitologica.\nInduismo.\nSegna il centro dell'universo e sorge al centro dell\"'Il\u0101v\u1e5bta\", regione mediana (\"var\u1e63a\") del continente Jambudvipa. Confina a nord con la catena montuosa \"N\u012bla\" (\"blu\").\nSi innalza nella regione dei paradisi e sulla sua cima, a nord, trova luogo il paradiso di Indra (\"Svarga\", \"Svarloka\" o \"Indraloka\").\nSu di esso splende la Stella del Nord.\nAlto 84.000 \"yojana\" (circa 470.000/940.000\u00a0km) \u00e8 un'icona architettonica e progettuale per molti templi induisti, come il tempio di Angkor Wat in Cambogia.\nBuddhismo.\nConsiderato il centro del mondo, in senso esoterico e sul piano sottile, la tradizione buddhista tibetana indica come sede fisica del Monte Meru sulla Terra il monte Kailash nel Tibet occidentale.\nDescrizione (buddhismo).\nLa forma.\nA base quadrata ogni faccia ha una caratteristica propria:\nla sua mole \u00e8 possente e la sua base sprofonda nell'oceano e la sua cima si innalza nel cielo. Nel monte un albero affonda le radici nella base e spunta dalla cima oltrepassando il cielo, il suo nome \u00e8 \"pariyatra\", sans.; \"dPag-bSam-Shing\", tib.\nFormato da quattro livelli superiori e da otto sommersi \u00e8 abitato nelle grotte dell'oceano e nella cavit\u00e0 rocciose da esseri chiamati asura che vivono in quattro grandi citt\u00e0.\nI quattro livelli superiori.\nI quattro livelli vanno letti nel seguente modo:\nI quattro livelli superiori che sostengono la cima del monte a base quadrata, sono anch'essi parallelepipedi quadrati con una leggera rastremazione verso il basso, i due superiori sono Caturmaharajika, il primo dal basso, mentre la cima porta il nome di Trayastrimsha. I quattro livelli, partendo dall'alto, sono abitati in successione dai n\u0101ga o custodi dei tesori, e nei tre livelli inferiori dai suparna, danava, rak\u1e63asa e yak\u1e63a.\nLe Sette montagne.\nLa base del monte \u00e8 sostenuta da sette montagne quadrangolari che formano delle cinte inaccessibili e sono d'oro. Sono poliedri perfetti ed ognuna \u00e8 la met\u00e0 di quella sottostante, ognuna contiene un lago che rappresenta una virt\u00f9: leggerezza, luminosit\u00e0, chiarezza, purezza, freschezza, dolcezza, gusto e odore eccellenti. Le montagne sono circondate dall'oceano salato su cui galleggiano i quattro continenti.\nI Quattro continenti.\ni continenti si posizionano nelle direzioni cardinali e ognuno di essi ha due sotto continenti pi\u00f9 piccoli.\nP\u016brvavideha.\nCollocato a est \u00e8 il continente principale. P\u016brvavideha \u00e8 bianco a forma di mezza luna ed \u00e8 affiancato dai due sotto continenti Deha e Videha. Gli abitanti hanno un'altezza pari al doppio degli umani e la loro testa \u00e8 a forma di mezza luna, sono longevi e pacifici ma non conoscono il \"vero\" Dharma. La caratteristica principale del continente \u00e8 una montagna composta da gioielli.\nJambudvipa.\nCollocato a sud Jambudvipa \u00e8 blu a forma trapezoidale, i suoi sotto continenti sono Camara e Apacamara. \u00c8 la terra dove nascono i Buddha e il Dharma prospera, gli abitanti vivono circa cento anni e ci\u00f2 che caratterizza il continente \u00e8 l'albero che esaudisce i desideri.\nAparagodaniya.\nCollocato a ovest \u00e8 di colore rosso e i suoi sotto continenti sono \u015aatha e Uttaramantrina. La sua forma \u00e8 circolare e i suoi abitanti hanno un viso tondo con una statura quattro volte quella degli uomini, sono pastori e si cibano prevalentemente di latticini. la caratteristica principale di Aparagodaniya \u00e8 di avere mandrie di vacche che esaudiscono tutti i desideri.\nUttarakuru.\nIn tibetano Uttarakuru significa dalla \"Voce sgradevole\", \u00e8 situato a nord ed \u00e8 di colore verde, la sua forma \u00e8 quadrata come il viso dei suoi abitanti. I sotto continenti sono Kurava e Kaurava. I suoi abitanti sono giganti che vivono nell'agiatezza si nutrono di cereali che crescono spontaneamente.\nI livelli infernali.\nAl di sotto della montagna, che \u00e8 la base del Monte Meru, si estendono i livelli infernali: otto livelli per gli inferni caldi e altrettanti otto per gli inferni freddi. Gli inferni sono abitati dai \"preta\" (fantasmi affamati) tormentati dalla fame e dalla sete."}
{"id": "587062", "revid": "4594037", "url": "https://it.wikipedia.org/wiki?curid=587062", "title": "Wu Ming Foundation", "text": ""}
{"id": "587065", "revid": "125165567", "url": "https://it.wikipedia.org/wiki?curid=587065", "title": "Victor Turner", "text": "Formazione e carriera accademica.\nFiglio di un ingegnere elettronico e madre attrice, intraprese inizialmente gli studi in Poetry and Classics alla University College di Londra. Durante gli anni della Seconda guerra mondiale, per\u00f2, interruppe gli studi letterari e crebbe allora il suo interesse per l'antropologia anche grazie all'esperienza vissuta, da obiettore di coscienza, e in un alloggio di fortuna in cui viveva con la moglie e due figli.\nTorn\u00f2, quindi, successivamente al college per riprendere gli studi lasciati, ma stavolta con i pi\u00f9 grandi antropologi di quel tempo. Consegu\u00ec con lode la laurea in Antropologia all'et\u00e0 di 29 anni. Decise di continuare gli studi con Max Gluckman nell'ambito della cosiddetta \"Scuola di Manchester\", il cui connotato principale consiste nell'orientamento di ricerca che, pur nel solco dell'approccio struttural-funzionalista britannico, produsse notevoli risultati in ambito sia metodologico che teorico, sottolineando, in special modo, il conflitto e l'aspetto dinamico delle societ\u00e0 africane, in perenne connessione tra istanze della tradizione e processi di trasformazione.\nNel giugno del 1955 concluse il suo Ph.D. sempre a Manchester, dove rimase per altri anni pubblicando nel 1957 il suo saggio \"Schism and Continuity in an African Society: A study of Ndembu Village Life\", un'analisi dettagliata dell'organizzazione sociale della popolazione del villaggio africano \"Ndembu\". Questo saggio lo rese la figura dominante della Scuola d'Antropologia di Manchester.\nNel 1961 inizi\u00f2 la sua carriera americana, accettando il ruolo di ricercatore presso l'Universit\u00e0 di Stanford. Qui scrisse \"The Drums of Affliction: A study of Religious Processes among the Ndembu\", pubblicato nel 1968. Nel frattempo condusse studi sulla popolazione dei \"Gisu\" in Uganda. Fu sempre nel 1968 che divenne Professore di Antropologia e pensiero sociale all'Universit\u00e0 di Chicago. I suoi interessi puntarono verso lo studio delle religioni mondiali (in particolare per il pellegrinaggio dei cristiani) e le societ\u00e0 di massa.\nTrasferitosi all'Universit\u00e0 della Virginia divenne professore di Antropologia e Religione, nonch\u00e9 membro del Center for Advanced Studies and the South Asia Program, concentrandosi sullo studio del concetto di \"performance\" e di esperimenti teatrali come forma moderna di liminalit\u00e0, dove ogni giorno la realt\u00e0 si trasforma in esperienza simbolica.\nMor\u00ec nel 1983.\nGli studi sul rito.\nNegli anni (1950 - 1954), grazie al Rhodes-Livingstone Institute diretto da Gluckman, Turner condusse ricerche sul campo presso le popolazioni ndembu dello Zambia, dell'Africa centrale, concentrandosi in particolar modo sull'assetto societario ed esaminando inizialmente l'aspetto demografico e l'economia, per poi passare alle pratiche religiose. Fu questo il periodo che lo vide interessato al rituale ed al rito di passaggio.\nGrazie all'esperienza diretta sul campo, Turner diventa abile nel rintracciare i contesti di riferimento associati al mudy e quindi nel cogliere l'ambito operativo del rituale e dei suoi simboli. Secondo Turner infatti, il rito affonda le sue radici nel \u201cdramma sociale\u201d che consente di ottenere non solo dati statistici e censuali ma soprattutto di rilevare quelle strutture dell'esperienza nei processi concreti della vita sociale che permettono a chi osserva di adottare una prospettiva basata non pi\u00f9 sulla descrizione etnografica statica degli eventi bens\u00ec capace di considerare le singole individualit\u00e0 che operano materialmente e simbolicamente all'interno di un contesto, i cui valori e punti di riferimento sono in continua mutazione. Turner individua nel divinatore il personaggio chiave per la soluzione dei conflitti sociali, colui che \u00e8 in grado di scoprire la cause e di suggerire dei rimedi attraverso i rituali.\nIl metodo consiste nell'analizzare dettagliatamente ogni sequenza del cerimoniale osservato, indagando specificamente sulla consequenzialit\u00e0 e dunque sulla precisa successione dei fatti, dando particolare rilievo al contesto socio-ambientale in cui il rito avviene, dunque contestualizzandolo. Ogni rituale potr\u00e0 essere pertanto suddiviso in tre diversi stadi -separazione, margine, aggregazione- la cui forma e durata variano in relazione alla cosa celebrata. Durante la fase di separazione, si delimitano le dimensioni spazio-temporali del rituale stesso e si concretizza in modo manifesto l'attitudine comportamentale necessaria allo svolgimento del rito: tutto questo \u00e8 fondamentale affinch\u00e9 possano essere riconosciuti i protagonisti attivi e passivi dell'evento.\n\u00c8 inoltre funzionale alla seconda fase, quella della transizione, definita da Arnold Van Gennep e poi dallo stesso Turner col termine \u201cmargine\u201d o \u201climen\u201d (da cui liminarit\u00e0): da questo momento in poi i soggetti rituali vivono una condizione di ambiguit\u00e0 per cui non sono pi\u00f9 ci\u00f2 che erano ma neanche ci\u00f2 che saranno. Questa concezione della marginalit\u00e0 \u00e8 talmente importante da costituire un rituale a s\u00e9, in cui vengono ridefiniti i caratteri identitari degli iniziati. Il terzo momento condensa le due fasi precedenti stabilendo, attraverso un insieme di segni e comportamenti, l'avvenuta trasformazione e reintegrando i protagonisti all'interno della societ\u00e0 spesso con nuovi ruoli o status sociali pi\u00f9 alti. Per Van Gennep, non tutti i rituali presentano un equilibrio tra questi tre momenti; i rituali di fidanzamento, ad esempio, privilegiano la seconda fase mentre quelli di matrimonio danno particolare valore al momento aggregativo.\nIl cambiamento di status si manifesta attraverso un nuovo nome, oppure un nuovo modo di vestire, o addirittura attraverso segni corporali che identificano immediatamente la nuova condizione di appartenenza. Quest'analisi metodologica di individuazione del rito fu fondamentale e propedeutica allo sviluppo dell'antropologia della performance in quanto conteneva in germe i principi che Victor Turner avrebbe in seguito estrapolato e approfondito.\nLa nascita dell'antropologia della performance.\nLa fase liminale del rito \u00e8 certamente stata l'oggetto pi\u00f9 dibattuto nell'ambito della lunga elaborazione teorica turneriana: essa, infatti, d\u00e0 vita a due modalit\u00e0 di interrelazione che formano in un caso una struttura o agli antipodi un'anti-struttura, ovvero una communitas.\nUna communitas \u00e8 un insieme di individui che condividono un determinato status sociale e scelgono di affidarsi alla saggezza e alla conoscenza degli anziani nel risolvere i conflitti mentre una struttura vede all'apice della societ\u00e0 fortemente gerarchizzata individui che detengono il potere politico-economico indipendentemente dalla \u201cfonte\u201d che attribuisce loro valore e prestigio.\nLa liminalit\u00e0 \u00e8 la fase in cui si cristalizza lo \u201cstatus\u201d dell'iniziato che pu\u00f2 essere promosso (l'incoronazione di un monarca o l'accesso di un giovane al mondo degli adulti) o invertito (come nel caso della succitata pratica della parentela scherzosa).\nIn questo senso, Turner crea forti connessioni tra i rituali Apo degli Ashanti e le festivit\u00e0 di Commemorazione dei Defunti e Ognissanti in Occidente.\nNella sua ultima opera, \u201cFrom Ritual to Theatre. The Human Seriousness of Play\u201d del 1982, le riflessioni si concentrano sul potenziale intrinseco del rituale esteso a tutte le \"performance\" culturali, che possono operare creativamente su alcuni o su tutti i livelli della societ\u00e0. In quanto condensazione dei valori simbolici pi\u00f9 profondi e intrinseci ha una doppia funzione paradigmatica, nel senso che pu\u00f2 generare o anticipare il cambiamento oppure pu\u00f2 servire da modello di riferimento nel pensiero comune di coloro che vi partecipano."}
{"id": "587066", "revid": "466539", "url": "https://it.wikipedia.org/wiki?curid=587066", "title": "Aeroporto di Londra Stansted", "text": "L'aeroporto di Londra Stansted, in inglese London Stansted Airport , \u00e8 un vasto aeroporto passeggeri dotato di una singola pista e centro del traffico delle maggiori compagnie europee di voli low-cost. Si trova vicino Stansted Mountfitchet nel distretto dell'Uttlesford della contea inglese dell'Essex, a circa di distanza da Londra. \u00c8 il quarto aeroporto per densit\u00e0 di traffico del Regno Unito ed il terzo nell'area londinese dopo Heathrow e Gatwick. Nel 2018 ha avuto un traffico di poco meno di 28 milioni di passeggeri. Diverse compagnie aeree, in particolare low-cost, hanno la loro base operativa all'aeroporto di Stansted. Quella con pi\u00f9 destinazioni in partenza da Stansted \u00e8 Ryanair.\nSul suo sito ufficiale, Stansted vanta di avere \"pi\u00f9 voli programmati per destinazioni europee di ogni altro aeroporto\".\nL'aeroporto \u00e8 l'hub della compagnia aerea cargo CargoLogicAir.\nStoria.\nL'aeroporto di Stansted fu costruito nel 1942 dall'Esercito statunitense come base per bombardieri. La base ebbe un ruolo strategico in particolare durante lo Sbarco in Normandia.\nDopo la guerra la base non era pi\u00f9 necessaria e venne ceduta al Ministero dell'aviazione nel 1947. L'esercito statunitense ritorn\u00f2 nel 1954 per estendere la pista in vista di un futuro passaggio alla NATO che non fu mai realizzato e l'aeroporto fu ceduto definitivamente alla British Airports Authority (\"Autorit\u00e0 Britannica per gli Aeroporti\", BAA) nel 1966.\nInizialmente l'aeroporto fu utilizzato da operatori charter che intendevano evitare gli alti costi di utilizzo degli aeroporti di Heathrow e Gatwick. Nel 1966 fin\u00ec sotto il controllo della BAA, che insieme al governo britannico decise di farne il terzo aeroporto londinese, al fine di alleggerire il traffico degli aeroporti di Heathrow e Gatwick. Nel 1969 fu realizzata la prima struttura del terminal e l'anno successivo venne espansa per far fronte al crescente numero di passeggeri.\nNel 1984 il governo britannico approv\u00f2 un piano per espandere ulteriormente Stansted e portare la sua capacit\u00e0 a 15 milioni di passeggeri all'anno. La costruzione del terminal attuale inizi\u00f2 nel 1986 per essere completata nel 1991, l'edificio fu progettato dall'architetto di fama mondiale Norman Foster.\nStruttura.\nL'aeroporto di Stansted ha un solo terminal. Ha tre punti d'imbarco, uno collegato al terminal tramite un ponte pedonale gli altri due da un people mover. L'edificio del terminal \u00e8 stato progettato dalla Foster Associates ed \u00e8 caratterizzato da un tetto \"galleggiante\" sostenuto da una struttura a tralicci a piramide invertita. Il pilastro alla base di ogni traliccio contiene condotti di aria condizionata, cavi elettrici e delle telecomunicazioni e tubi dell'acqua. La conformazione dell'edificio \u00e8 studiata in modo che un flusso continuo di persone possa transitarvi in entrambe le direzioni senza ostruzioni.\nTrasporti.\nStansted \u00e8 dotato di una stazione ferroviaria che si trova sotto l'edificio del terminal, da cui ogni 15 minuti vi \u00e8 un collegamento con la stazione Liverpool Street di Londra; il servizio \u00e8 chiamato Stansted Express, impiega 45 minuti e il biglietto di sola andata in classe standard costa 18,90 sterline (25,80\u00a3 per la business plus e 26,80\u00a3 per la prima classe). Esistono anche altri treni con frequenza minore per Cambridge e le Midlands. A seconda del tragitto spesso il collegamento ferroviario con Londra \u00e8 pi\u00f9 costoso di un biglietto aereo low-cost, riducendone la convenienza rispetto agli aeroporti pi\u00f9 centrali di Heathrow e Gatwick.\nVicino al terminal c'\u00e8 anche una stazione degli autobus, con corse per Londra, Cambridge e Oxford che costano tra le 8 e le 12 sterline (9-14 euro). L'azienda Terravision opera un servizio low-cost di collegamento autobus tra l'aeroporto di Stansted e il centro di Londra (Victoria Station e Liverpool Street) e tra l'aeroporto e Stratford.\nStansted \u00e8 collegato a Londra e Cambridge tramite l'autostrada M11 (circa 1 ora di auto, in taxi la corsa costa intorno alle 90\u00a3).\nFlusso passeggeri.\nDi seguito viene riportata una tabella che riassume il flusso passeggeri dell'aeroscalo:\nNella cultura di massa.\nUna scena del famoso film \"Shining\" di Stanley Kubrick, nella quale il personaggio di Dick Hallorann parla al telefono nel terminal di un aeroporto, fu girata a Stansted."}
{"id": "587067", "revid": "599013", "url": "https://it.wikipedia.org/wiki?curid=587067", "title": "Horst Szymaniak", "text": "\u00c8 morto nel 2009 a 75 anni dopo una lunga malattia.\nBiografia.\nNel 1963, in seguito ad un incidente stradale in cui furono investite due persone, pass\u00f2 due giorni in carcere prima che la condanna venisse revocata per mancata colpevolezza.\nCarriera.\nIn Italia gioc\u00f2 con , , con cui vinse una Coppa dei Campioni nel 1963-1964 e .\nNel 1967 si trasfer\u00ec negli Stati Uniti dove gioc\u00f2 per i , con cui ottenne il terzo posto della Western Division della NPSL, non qualificandosi per la finale della competizione.\nDisput\u00f2 i Mondiali del 1958 e del 1962. Tra i due Mondiali fu pi\u00f9 volte candidato per il Pallone d'oro."}
{"id": "587069", "revid": "63945", "url": "https://it.wikipedia.org/wiki?curid=587069", "title": "Gian Giorgio Paleologo", "text": ""}
{"id": "587071", "revid": "1543377", "url": "https://it.wikipedia.org/wiki?curid=587071", "title": ".info", "text": ".info \u00e8 un dominio di primo livello generico. Introdotto nel 2001, attualmente \u00e8 amministrato dalla societ\u00e0 Afilias.\n\u00c8 stato il primo dominio creato appositamente senza restrizioni per la registrazione: il termine \u00abinfo\u00bb \u00e8 un accorciamento che sta per \u00abinformazione\u00bb in 37 lingue diverse, fattore che ha contribuito al successo di tale dominio."}
{"id": "587074", "revid": "1632387", "url": "https://it.wikipedia.org/wiki?curid=587074", "title": "The Dark Discovery", "text": "The Dark Discovery \u00e8 il primo album della band Evergrey."}
{"id": "587076", "revid": "767487", "url": "https://it.wikipedia.org/wiki?curid=587076", "title": "Silvana Gandolfi", "text": "Biografia.\nAmante dei viaggi e della pigrizia, come lei stessa ama ricordare, si propone per la prima volta al pubblico dei bambini e delle bambine nel 1992 con il libro \"La scimmia nella biglia\", pubblicato nella collana \"Gl'Istrici\" della Salani, riscontrando subito un notevole successo.\nDa allora pubblica diversi altri titoli per ragazzi, tutti ne Gl'Istrici e un romanzo per ragazzi e adulti, \"Aldabra\". I suoi libri, arricchiti nelle edizioni italiane dalle illustrazioni di Giulia Orecchia, vengono successivamente tradotti in decine di paesi del mondo.\nNel 2010 ha scritto il romanzo \"Io dentro gli spari\" sul tema dei ragazzi testimoni di mafia, che nel 2012 ha vinto il Prix Sorci\u00e8res, sezione adolescenti."}
{"id": "587078", "revid": "5291866", "url": "https://it.wikipedia.org/wiki?curid=587078", "title": "Antonio di Puccio Pisano", "text": ""}
{"id": "587080", "revid": "767487", "url": "https://it.wikipedia.org/wiki?curid=587080", "title": "Dios Malos", "text": "I dios Malos sono una band indie rock di Hawthorne, California negli Stati Uniti. Il gruppo \u00e8 composto dalla voce/chitarra/tastiera Joel Morales, dal bassista John Paul Caballero, dal tastierista James Cabez DeVaca, e dal batterista Jackie Monzon. Il gruppo si \u00e8 formato nel 2002 ed \u00e8 registrato presso la casa discografica per musica indie Startime International.\nNell'estate del 2004, la band fu costretta a cambiare il suo nome da \"dios\" dopo che il chitarrista Ronnie James Dio ottenne un ordine giudiziario reclamando che il nome dios era troppo simile al nome del gruppo di Ronnie, \"Dio\".\nNell'ottobre 2005, la band ha pubblicato l'omonimo album \"dios Malos\". Il secondo album \u00e8 stato prodotto da Phil Ek, che aveva gi\u00e0 prodotto molti altri album indie-rock, fra i quali gli album dei Modest Mouse e degli Built to Spill, oltre al secondo album dei The Shins, Chutes Too Narrow."}
{"id": "587087", "revid": "123941092", "url": "https://it.wikipedia.org/wiki?curid=587087", "title": "Darkness (fumetto)", "text": "The Darkness \u00e8 una serie a fumetti da Garth Ennis, Marc Silvestri e David Whol e prodotta dalla Top Cow Productions. Questa serie ha esordito negli Stati Uniti d'America nel 1996.\nPremessa.\nIl fulcro della trama di Darkness \u00e8 l'omonima entit\u00e0 coprotagonista, la Tenebra. La Tenebra \u00e8 un'entit\u00e0 elementale del Caos: \u00e8 l'eterna nemica dell\u2019Angelus, e agisce avvalendosi di un corpo umano ospite, con il quale vive in simbiosi. I detentori della Tenebra hanno il potere di creare dall'oscurit\u00e0 qualsiasi cosa essi vogliano, come oggetti o entit\u00e0 minori, chiamate \"Darkling\", e possono ritornare dall'aldil\u00e0 ogni qualvolta dovesse sopraggiungere la morte. I poteri della Tenebra sono tuttavia vincolati dall'oscurit\u00e0, e pertanto possono manifestarsi solo al buio. In caso contrario, il detentore non pu\u00f2 evocarli, diventando quindi vulnerabile. Essa sembra agire e comportarsi a seconda dell'animo dell'ospite e, come nel caso di Jackie Estacado, tormenta i malvagi affinch\u00e9 uccidano altri come loro arrivando ad usare allucinazioni o altri stratagemmi, fino al punto che l'ospite accetti sia la tenebra che i mali da lui commessi. Solo a quel punto gli viene concesso di poter dominare la sua forza; nel caso il detentore non accetti nessuna delle due, la tenebra lo tormenta fino a che questo non le lasci dominare il suo corpo.\nLa Tenebra \u00e8 solita manifestarsi nei vari detentori ereditariamente, passando di padre in figlio o figlia. Essa cambia corpo nel momento stesso in cui il detentore concepisce un figlio maschio e si trasferisce nel corpo del nascituro. Alberga dormiente nel nuovo ospite sino alla vigilia del compimento del suo ventunesimo anno di et\u00e0, quando si risveglia ed investe il giovane detentore dei poteri della Tenebra.\nTrama.\nLa storia di Darkness ruota intorno alle vicende della Tenebra e del suo detentore Jackie Estacado, un ex sicario della famiglia mafiosa newyorchese dei Franchetti.\nJackie \u00e8 un giovane uomo risoluto e turbolento, che ha sempre vissuto nella violenza e nel crimine. Egli nasce nel 1975 a New York, non ha parenti biologici in vita al di fuori di Capris Castiglione (sua sorella gemella) della quale viene a conoscenza solo molti anni dopo.\nCresciuto durante i suoi primi anni di vita nel \"Saint Gerard's Orphanage\", un orfanotrofio rigido, mal gestito e traboccante di maltrattamenti e bullismo, fin dall\u2019infanzia Jackie ha sempre applicato la forza bruta in ogni circostanza. L'unica persona a non essere ostile nei suoi confronti \u00e8 Jenny Romano, una bambina che sarebbe poi diventata l'unica donna che Jackie abbia mai amato. All'et\u00e0 di sei anni, Jackie viene adottato dal boss mafioso Frankie Franchetti, spronato dalle parole del misterioso Sonatine, leader di una setta esoterica, spiegando al boss che il ragazzo lo avrebbe reso potente.\nJackie si ambienta molto facilmente nel clima malavitoso, crescendo precocemente e in modo repentino: spara ad una persona per la prima volta a dieci anni, a quattordici perde la verginit\u00e0 con una poliziotta durante un interrogatorio, a sedici compie il suo primo omicidio, seguito da molti altri, conducendo una vita fatta di sesso e violenza, facendo di tanto in tanto visita alla sua amica Jenny. Come predetto da Sonatine, Jackie diventa il promotore principale della scalata al potere della famiglia Franchetti, nonch\u00e9 suo sicario di fiducia. Verso la notte del compimento dei ventun'anni, dentro di Jackie si ridesta la Tenebra, e tutti i poteri (e i compromessi) ad essa correlati.\nInizialmente Jackie usa i suoi poteri per il suo lavoro di assassino, elargendo morte a dismisura, e in modo scriteriato. Attorno a Jackie inizia tuttavia ad infoltirsi una schiera di nemici, tra i quali le famiglie avversarie, l'entit\u00e0 Angelus, Sonatine e la confraternita della Tenebra, che vuole ottenere il potere della Tenebra e controllarne il volere, e la Magdalena e le sue consorelle, sacerdotesse guerriere addestrate dalla Chiesa per sconfiggere il male. Incontra anche l'agente Sara Pezzini, la custode di Witchblade, con la quale Jackie forma sporadiche alleanze, che lo inducono a riflettere sulle sue cattive azioni perpetrate negli anni.\n\u00c8 in seguito a un incontro con Batman, che Jackie decide di rivalutare completamente la sua vita, e di lasciare definitivamente la vita del crimine. Ma lo zio Frankie non prende bene la scelta del nipote putativo, e rapisce Jenny, la uccide registrando su una cassetta la scena e manda il video a Jackie. Jackie viene ucciso dagli scagnozzi di Frankie che fanno esplodere il magazzino in cui si trovava, cos\u00ec che grazie alla luce del fuoco non possa usare la tenebra per fuggire e finisce all'inferno. Pi\u00f9 tardi Tom Judge, detentore di un potere supremo, rid\u00e0 la speranza a Jackie cos\u00ec che possa lasciare l'inferno.\nIl corpo di Jackie viene ricostruito da Darkness che cos\u00ec lo riporta in vita. Jackie cos\u00ec riprende il controllo dell'organizzazione mafiosa dello zio deciso a smantellarla. Nel periodo seguente si reca a Metropolis e si scontra con Superman.\nDurante la saga \"\" si narra che una notte, posseduto da Darkness, un inconsapevole Jackie mise incinta Sara Pezzini, la custode di Witchblade. Mesi dopo venne attaccato dalle schiere dell'Angelus che lo accusavano di aver tentato di spostare l'equilibrio tra luce e tenebre. Dopo essere fuggito, riusc\u00ec a raggiungere la casa di Sara, dove le rivel\u00f2 di essere il padre del bambino. Ma vennero attaccati e si ritirarono in una grotta dove ci fu il confronto con l'Angelus e le sue schiere. Qui, con l'aiuto dell'attuale Magdalena, Patience, affront\u00f2 i nemici ma venne sottomesso. Alla fine un rilascio di energia della neonata figlia di Jackie scacci\u00f2 l'Angelus e i suoi seguaci. Jackie decise di lasciare la figlia con la madre per non metterla in pericolo.\nIl personaggio.\nDarkness \u00e8 il personaggio protagonista della serie.\nPoteri e abilit\u00e0.\nJackie detiene la Tenebra, che gli dona un potere immenso, limitato solo dalla presenza di luce, che trasforma ogni cosa che ha creato in polvere. Jackie pu\u00f2 infatti controllare l'oscurit\u00e0 e creare \"darkling\" (creature demoniache fatte di oscurit\u00e0 pura), tentacoli, artigli taglienti, pistole e varie armi bianche. Grazie alla Tenebra riesce a ricoprirsi di un'armatura, che lo rende invulnerabile (in grado di tollerare proiettili di alto calibro e razzi di carri armati). L'armatura gli dona anche forza, velocit\u00e0, resistenza e agilit\u00e0 sovrumane, a tal punto da riuscire a sollevare una torretta di un carro armato e di lanciarlo a una distanza superiore a sei chilometri e correre pi\u00f9 veloce di qualsiasi trasporto. Jackie pu\u00f2 anche usare l'armatura per farsi crescere un paio di gigantesche ali da pipistrello o piumate, che gli permettono di volare a grandi velocit\u00e0 anche fuori l'atmosfera terrestre. Jackie possiede anche un potente fattore rigenerante: \u00e8 stato visto guarire ferite provocate da armi da fuoco letali (comprese quelle alla testa e al cuore), recuperare la pelle e i capelli bruciati, rigenerare una ferita provocata da un tronco che lo oltrepassava e sopravvivere a un'esplosione di un giubbotto al petto. Jackie ha mostrato anche una limitata preveggenza, vedendo come, dove e quando le persone moriranno. Pi\u00f9 recentemente, Jackie ha mostrato il potere di creare perfettamente persone viventi, anche un suo duplice. In \"Artefatti\" mostra la capacit\u00e0 di teletrasportarsi. Oltre ai suoi eccezionali poteri, Jackie \u00e8 anche un'abile combattente ed un ottimo tiratore.\nDetentori della Tenebra.\nLa Tenebra, come sopracitato, \u00e8 passata di padre in figlio nel corso dei secoli. Tra i suoi detentori conosciuti, vi sono i seguenti.\nAltre apparizioni.\nJackie Estacado \u00e8 comparsa in alcune \"crossover\" con Painkiller Jane, Hulk, Batman, Superman, Alien, Predator, Witchblade, Wolverine, The Pitt, Vampirella e Tomb Raider. Questi crossover non influiscono sulla trama regolare dei rispettivi fumetti tranne nel caso di quello con Batman, dove gli eventi che accadono si ripercuotono sulla trama regolare di \"The Darkness\".\nAltri media.\nNel 2007 Darkness ha avuto due trasposizioni videoludiche per PlayStation 3 e Xbox360: \"The Darkness\" (realizzato da Starbreeze) e \"The Darkness II\" nel 2012 (questa volta sviluppato da Digital Extremes)."}
{"id": "587091", "revid": "14214", "url": "https://it.wikipedia.org/wiki?curid=587091", "title": "Dios malos", "text": ""}
{"id": "587094", "revid": "1573940", "url": "https://it.wikipedia.org/wiki?curid=587094", "title": "B\u00f6rse M\u00fcnchen", "text": "La B\u00f6rse M\u00fcnchen (Borsa di Monaco) \u00e8 la borsa valori situata a Monaco di Baviera, in Germania e fondata nel 1830.\nStoria.\nLa Borsa di Monaco venne ufficialmente fondata nel 1869, ma le origini risalgono agli inizi del 1830, quando i commercianti di Monaco incominciarono ad incontrarsi regolarmente per negoziare obbligazioni. Chiuse durante la Prima guerra mondiale, ma venne riaperta nel 1918. Nel 1935 venne fusa con la borsa valori di Augusta, per formare la \"Bayerische B\u00f6rse\". Finalmente nel 2003 il nome ritorn\u00f2 ad essere \"B\u00f6rse M\u00fcnchen\", seguendo la convenzione che il nome borsa deve essere prima di quello della citt\u00e0 in cui \u00e8 localizzata."}
{"id": "587095", "revid": "42767", "url": "https://it.wikipedia.org/wiki?curid=587095", "title": "Borsa di Monaco", "text": ""}
{"id": "587096", "revid": "4594408", "url": "https://it.wikipedia.org/wiki?curid=587096", "title": "Politologia", "text": ""}
{"id": "587097", "revid": "4594437", "url": "https://it.wikipedia.org/wiki?curid=587097", "title": "Semipresidenzialismo", "text": ""}
{"id": "587105", "revid": "5695", "url": "https://it.wikipedia.org/wiki?curid=587105", "title": "Menade danzante", "text": "La Menade danzante o Baccante \u00e8 una scultura di Skopas, databile al 330 a.C. e conosciuta da una piccola copia frammentaria in marmo (altezza 45 cm) conservata nel Museo delle sculture della Staatliche Kunstsammlungen Dresden.\nDescrizione e stile.\nLa statua rappresenta una delle menadi, le fanciulle seguaci del dio Dioniso di cui celebravano il culto con cerimonie orgiastiche e danze forsennate al suono di flauti e tamburelli, al culmine delle quali aveva luogo il sacrificio di un capretto o di un capriolo, dilaniato a colpi di coltello e divorato crudo nel momento del parossismo estatico. \nLa menade di Dresda \u00e8 molto danneggiata, senza tuttavia perdere i suoi tratti fondamentali. L'agitazione che pervade tutta la figura viene resa dall'impetuosa torsione a vortice che, dalla gamba sinistra, passa per il busto e il collo sino alla testa, gettata all'indietro e girata, a seguire lo sguardo, verso sinistra; il volto \u00e8 pieno, bocca naso e occhi sono ravvicinati, questi ultimi schiacciati contro le forti arcate orbitali per conferire maggiore intensit\u00e0 all'espressione. Il panneggio si apre e si volge verso l'alto, assecondando il ritmo ascensionale della statua. Il totale abbandonarsi del corpo alla passione \u00e8 sottolineato anche dalla massa scomposta dei capelli, dall'arioso movimento del chitone che, stretto da una cintura appena sopra la vita, si spalanca nel vortice della danza, lasciando scoperto il fianco sinistro, e dal forte contrasto chiaroscurale tra panneggi e capigliatura da una parte e superfici nude dall'altra. Le braccia, perdute, dovevano seguire la generale torsione del corpo: il braccio sinistro, sollevato, stringeva contro la spalla un capretto; il destro era teso all'indietro e la mano impugnava un coltello.\nIn questo lavoro resta poco della razionalit\u00e0 e del controllo delle opere, ad esempio, di Policleto, raffigurando i nuovi orizzonti sociali, politici, culturali e religiosi che attraversavano la Grecia in un momento di instabilit\u00e0 come il IV secolo a.C."}
{"id": "587107", "revid": "729019", "url": "https://it.wikipedia.org/wiki?curid=587107", "title": "Giovanni Bembo", "text": "Militare distintosi contro l'Impero ottomano (si distinse a Lepanto), l'Impero asburgico e l'Impero spagnolo, non brill\u00f2 quale sovrano perch\u00e9 privo d'intraprendenza politica.\nBiografia.\nInfanzia.\nSecondogenito di Agostino Bembo e di Chiara Del Basso, Giovanni apparteneva ad una della casate patrizie pi\u00f9 antiche di Venezia (c.d. \"Case vecchie\"), il cui palazzo affaccia sul Canal Grande. La situazione economica della casata, non pi\u00f9 florida come un tempo, si stava risollevando grazie alle sostanze del nonno materno Bonadio, un ricchissimo mercante di origini bergamasche.\nNon essendo sposato pot\u00e9 dedicarsi solo alla carriera.\nCarriera politica.\nCoraggiosissimo, tanto che s'era arruolato in un equipaggio di galea a soli undici anni, Giovanni Bembo si costru\u00ec fama di patriota e capace uomo d'armi nella Quarta guerra turco-veneziana: sopracomito di galea, si distinse nella battaglia di Lepanto, nella presa di Sopot\u00f2 e di Margariti e nell'assalto (fallito) a Santa Maura nel '72. Nel triennio 1577-1579 fu capitano della guardia a Candia e si costru\u00ec nuova fama questa volta come nemico giurati dei pirati, cosa che gli valse il capitanato del Golfo (1581-1583) e poi il capitanato generale di Candia (1588-1591).\nPur gi\u00e0 minato fa frequenti stati febbrili, sostenne diverse provveditorie militari: all'Armata (1591-1595), a Palma (1596) e nel Golfo (1597-1598). Durante quest'ultimo incarico, prese per s\u00e9 l'eredit\u00e0 di Almor\u00f2 Tiepolo, il \"Capitano contra Uscocchi\", sostenendo vari scontri con i pirati uscocchi, generando tensioni tra la Serenissima e l'Imperatore Rodolfo d'Asburgo, che quasi arriv\u00f2 a sterminare in prossimit\u00e0 di Rogosnizza.\nA Venezia, dopo esser stato savio grande e consigliere, fu nominato \"Procurator de ultra\" nel 1601. Nel 1607, durante la fase finale della c.d. \"Guerra dell'Interdetto\", sotto minaccia di un'invasione spagnola nel Mare Adriatico fomentata dalla Santa Sede, il Bembo fu fatto \"Capitano generale da Mar\" e prese quartiere a Corf\u00f9. Le sue operazioni si limitarono per\u00f2 a semplici spostamenti strategici nel Mar Ionio, mancando un oggettivo \"casus belli\" tanto quanto una chiara linea politica da parte del Senato. Alcuni storici hanno tra l'altro osservato che il Bembo non brillava d'intraprendenza, se privato di un chiaro ingaggio.\nNel 1612, alla morte di Leonardo Don\u00e0, Bembo si propose per il dogato ma fin\u00ec con il votare per Marcantonio Memmo.\nDogado.\nAlla morte del Memmo (1615), il dibattito su chi dovesse essere il futuro doge s'infiamm\u00f2 subito. Le \"case vecchie\" si divisero in pi\u00f9 fazioni, cos\u00ec come quelle \"nuove\" e non si giunse quindi ad un accordo. Dopo alleanze, scontri e compromessi solo la minaccia di sciogliere il Consiglio costrinse i 41 elettori dogali a convergere sul Bembo.\nNonostante le sue condizioni non perfette di salute govern\u00f2 con decisione e risolutezza, fronteggiando la grave minaccia per Venezia costituita dalla Casa d'Asburgo.\nPer prima cosa, Bembo dovette chiudere la contesa con gli uscocchi che, patrocinati dagli Asburgo d'Austria, erano tornati a nuocere proprio in quell'anno, razziando Monfalcone (enclave veneziana in territorio asburgico) e scatenando la ritorsione marciana contro Segna, difesa da uscocchi e soldati asburgici.\nBemb\u00f2 guid\u00f2 cos\u00ec la Serenissima nella Guerra di Gradisca, cominciata pochi mesi prima della sua elezione (agosto). Le truppe veneziane di terra erano avanzate nella piana dell'Isonzo, mentre il contrattacco asburgico veniva duramente bloccato in Istria, ed avevano concentrato i loro sforzi intorno alla piazzaforte di Gradisca ed a Gorizia. Mentre il conflitto di terra ristagnava (1616-1617), la flotta veneta stan\u00f2 e massacr\u00f2 i pirati uscocchi, prima di essere costretta in scontri inconcludenti con la flotta spagnola giunta nel \"Golfo\" da Napoli (aprile 1617).\nIl successivo Trattato di Madrid (1617) chiuse la questione uscocca per Venezia ma non risolse il ben pi\u00f9 complesso conflitto con la casa d'Asburgo.\nCongiura di Bademar.\nGli Asburgo-Spagna, tramite il loro ambasciatore, il Marchese di Bedmar, tramavano infatti ai danni della Repubblica per farla cadere ed impossessarsi delle sue terre e ricchezze (v.si Congiura di Bedmar). Si diceva per la citt\u00e0 che la flotta spagnola fosse gi\u00e0 alle porte della laguna e, anche se era una cosa palesemente falsa, il panico inizi\u00f2 a serpeggiare. Tutte le istituzioni furono mobilitate e sin dal luglio 1617 i consigli statali si mobilitarono per saperne quanto pi\u00f9 possibile. Si percepiva che la Spagna aveva molte spie in ogni grado dell'amministrazione e si pensava che, presto, potesse agire.\nUltimi tempi e morte.\nIl doge partecip\u00f2 con generosit\u00e0 a tutte queste riunioni nonostante i suoi malesseri ma, senza dare un contributo serio, riusc\u00ec solo a peggiorare le condizioni di salute. Il doge mor\u00ec il 16 marzo 1618, mentre la crisi s'andava aggravando in seguito a denunce anonime che parlavano di un Colpo di Stato imminente."}
{"id": "587111", "revid": "1143734", "url": "https://it.wikipedia.org/wiki?curid=587111", "title": "Board of European Students of Technology", "text": "Board of European Students of Technology (BEST) \u00e8 un'associazione studentesca internazionale, non governativa, non politica, no profit e gestita interamente da studenti.\nLo scopo principale dell'associazione \u00e8 quello di fornire agli studenti universitari un'educazione complementare a quella gi\u00e0 garantita dalle universit\u00e0, attraverso l'organizzazione di molteplici eventi.\nStoria.\nLa nascita di BEST risale al maggio 1987, durante una conferenza Europea di studenti di fisica e matematica a Stoccolma, in Svezia.\nDa quella conferenza nacque la decisione di organizzare una settimana, ogni sei mesi e in paesi diversi, in cui sviluppare le relazioni tra gli studenti Europei.\nEventi.\nVi sono in particolare due tipi di eventi che BEST organizza durante l'anno: eventi interni ed eventi esterni.\nGli eventi esterni sono aperti alla partecipazione di tutti gli studenti regolarmente iscritti alle universit\u00e0 appartenenti al network e si dividono in:\nGli eventi interni sono invece riservati alla partecipazione da parte dei membri stessi dell'organizzazione, con lo scopo di migliorarsi ed offrire un servizio di qualit\u00e0 migliore.\nTra questi annoveriamo:\nLogo.\nI tre colori del logo di BEST hanno un significato preciso: essi rappresentano, infatti, gli stakeholders (portatori di interesse) dell'associazione stessa. L'arancione si riferisce agli studenti, verso i quali tutte le attivit\u00e0 sono indirizzate; il verde rappresenta le universit\u00e0, senza le quali BEST non potrebbe esistere; il blu richiama le aziende, altro elemento importante per garantire agli studenti una formazione eclettica.\nIl logo \u00e8 stato studiato per rappresentare idealmente queste tre entit\u00e0 che si abbracciano, stringendosi attorno a BEST, il puntino blu al centro, che si occupa di favorirne l'interazione.\nStruttura.\nLa struttura BEST \u00e8 divisa in tre diversi livelli: locale, regionale e internazionale. Ognuno dei 97 gruppi BEST locali (\"Local BEST Group\" o LBG), presenti in 34 paesi, rappresenta l'organizzazione localmente presso l'Universit\u00e0 di appartenenza. Al fine di avere una comunicazione pi\u00f9 efficace tra gli LBG e la parte Internazionale di BEST, i 97 LBG sono divisi in 11 regioni, coordinate ognuna da un \"Regional Adviser\" (RA). Infine, vi \u00e8 il gruppo internazionale di BEST, suddiviso in 10 diversi reparti. L'intera organizzazione opera sotto il Consiglio Internazionale.\nLocal BEST Groups.\nUn Local BEST Group \u00e8 la realt\u00e0 locale di BEST, i cui membri sono studenti presso la stessa Universit\u00e0. Questi gruppi sono responsabili per la promozione e l'organizzazione delle attivit\u00e0 di BEST presso l'Universit\u00e0.\nPartner dell\u2019organizzazione.\nBEST collabora con altre cinque organizzazioni studentesche :\nBEST rappresenta anche i suoi studenti in alcune reti tematiche. Per esempio:\nBEST \u00e8 membro delle seguenti organizzazioni coinvolte nell'istruzione Ingegneristica:"}
{"id": "587114", "revid": "125858469", "url": "https://it.wikipedia.org/wiki?curid=587114", "title": "Cane da pastore maremmano abruzzese", "text": "Il cane da pastore maremmano abruzzese, conosciuto sia come pastore maremmano, sia come pastore abruzzese, \u00e8 una razza canina italiana del gruppo pastori e bovari, originaria degli appennini dell'Italia centrale.\nStoria.\nStoria antica e iconografia.\nIl pastore maremmano abruzzese appartiene al ceppo dei grandi cani bianchi del Centro Europa, stirpe antichissima di guardiani di armenti e del gregge dal carattere diffidente e bellicoso, giunta in Italia dal Medio Oriente. Tale appartenenza lascerebbe supporre antenati comuni con i cani da montagna dei Pirenei, i Kuvasz ungheresi, i Tatra della Polonia, i Cuvac slovacchi, i \u0160arplaninac (anche se dal pelo colorato), e gli Akbash della Turchia.\nCitato e decantato gi\u00e0 in et\u00e0 romana da Catone, Columella, Varrone e Palladio, il \"canis pastoralis\" o \"pequarius\" (\"pecoraio\") dal pelo bianco ha continuato a svolgere indisturbato le sue mansioni di guardiano di greggi nel corso dei secoli, senza mai allontanarsi dall'appennino centro-meridionale dove aveva fatto specie a s\u00e9. A conferma di ci\u00f2 esistono una serie di testimonianze scritte o iconografiche:\nStoria recente.\nNel 1898 furono registrati sul \"Libro delle Origini\" del Kennel Club Italiano quattro cani da pastore. Nel 1924 Luigi Groppi e Giuseppe Solaro stilarono il primo standard della razza. Non seguirono registrazioni per diversi anni, ma nel 1940 i cani registrati furono diciassette.\nFino al 1958, il pastore abruzzese e il pastore maremmano erano ritenute due razze distinte e separate. Addirittura nel 1950 fu fondata una associazione degli allevatori del pastore abruzzese, e nel 1953 nacque un'associazione per gli allevatori del pastore maremmano. Il 1\u00ba gennaio 1958 l'ENCI unific\u00f2 le due razze sotto un unico standard sostenendo che, a causa della transumanza delle greggi da una regione all'altra, processo favorito dall'Unit\u00e0 d'Italia, era occorsa una \"fusione naturale\" tra le due tipologie di cani. Fino al 1860, infatti, le montagne abruzzesi e le pianure toscane appartenevano a due stati diversi, ossia il Regno delle Due Sicilie e il Granducato di Toscana.\nIn epoca contemporanea il pastore maremmano abruzzese \u00e8 ancora largamente impiegato nella guardia delle greggi dagli attacchi dei lupi. A tale scopo sono stati creati progetti, tra cui quello della Regione Piemonte, che prevedono l'assegnazione di esemplari ben addestrati ai pastori che ne fanno richiesta. Tali iniziative, al contempo, sono volte a ridurre gli atti di bracconaggio contro le specie di predatori a rischio di estinzione.\nDescrizione.\nLa coda \u00e8 attaccata bassa e oltrepassa il garretto. Tenuta sempre pendente a riposo, \u00e8 invece portata eretta, sulla linea del dorso, quando il cane \u00e8 in allerta o \u00e8 eccitato. Il bianco uniforme \u00e8 il colore che lo contraddistingue. Tollerate le sfumature avorio o arancio pallido, purch\u00e9 limitate nel loro numero. Il mantello \u00e8 molto abbondante, lungo, piuttosto ruvido al tatto. \u00c8 tollerata una lieve ondulazione. Il sottopelo \u00e8 abbondante durante la stagione fredda. Gli occhi non sono grandi in relazione alla taglia del cane. Il loro colore \u00e8 ocra o marrone scuro. La rima palpebrale a mandorla. Le orecchie sono attaccate molto alte, a \"V\", sono pendenti ma molto mobili. La testa \u00e8 grande e piatta, di forma conica. Ricorda la testa dell'orso bianco. Il cranio \u00e8 largo. Non \u00e8 raro trovare esemplari che superino abbondantemente l'altezza ed il peso fissati dallo standard.\nCome testimoniato da Columella nel I secolo d.C., il mantello bianco dei cani da pecora \u00e8 apprezzato fin dall'antichit\u00e0, in quanto impedisce che i pastori scambino il cane per uno dei predatori durante gli assalti dei lupi al crepuscolo. Alcuni anni pi\u00f9 tardi Varrone aggiunse che il cane da pastore \u00e8 grande, bianco, con occhi neri e labbra nere, e che, se osservato nell'oscurit\u00e0, le orecchie recise lo fanno somigliare a un leone.\nCarattere.\nSi tratta di un cane dal temperamento molto forte, sicuro e indipendente, come buona parte dei cani da lavoro. E come cane da pastore mostra un profondo attaccamento al padrone, che vede come un punto di riferimento. Si presenta come schivo e diffidente verso gli estranei, pur non esternando un'indole troppo aggressiva: caratteristica della razza \u00e8 quella del presentarsi come un animale dal comportamento sobrio e tendenzialmente pi\u00f9 composto rispetto a quello degli altri cani. \u00c8 inoltre un cane che presta molta attenzione ai particolari.\nCure.\nIl pastore maremmano abruzzese \u00e8 storicamente un cane molto rustico, capace di resistere alle malattie, al freddo, e alle intemperie: non richiede perci\u00f2 particolari cure, ad eccezione di frequenti spazzolate e del consueto controllo antiparassitario. Nonostante la sua taglia non \u00e8 raro trovare cani di questa razza superare i 10 anni di et\u00e0, proprio grazie alla loro resistenza naturale. Come tutti i cani con il pelo lungo sono soggetti ai parassiti.\nCautele.\nGli allevatori sostengono che questo cane necessita di un particolare addestramento, molto pi\u00f9 attento rispetto ad altre razze, basato su una pedagogia canina fatta pi\u00f9 di interazioni tra uomo e animale che di coercizione fisica e verbale. Questo aspetto pu\u00f2 rendere faticoso il rapporto con il cane, ma allo stesso tempo pu\u00f2 essere un metro di valutazione per metterne alla prova l'intelligenza. Al maremmano abruzzese restano impressi pi\u00f9 facilmente comandi di richiamo anzich\u00e9 di azioni.\nRispetto ad altre razze, che percepiscono la figura umana padrona come dominante, questa presenta invece un temperamento pi\u00f9 indipendente, ed \u00e8 per questo che la sua educazione richiede un maggiore impegno da parte dell'uomo: ci\u00f2 \u00e8 anche dovuto alla selezione artificiale secolare che ha plasmato la genetica comportamentale dell'animale, improntandosi pi\u00f9 allo svolgimento di mansioni di guardia e difesa e ad un minore contatto con l'uomo, oltre all'adattamento ad un ambiente nel quale i soggetti estranei sono percepiti come intrusi o come pericoli. Motivo per cui pu\u00f2 risultare difficile stabilire una relazione di tipo gerarchico da parte del padrone umano.\nCi\u00f2 non implica comunque che questa razza canina sia poco adatta come animale da compagnia; il pastore maremmano abruzzese, infatti, pur dimostrandosi alieno alla sottomissione, se ben educato e ben inserito nel contesto familiare riesce a stabilire con i propri \"padroni\" un intenso rapporto affettivo e un'intesa assai profonda.\nDiffusione.\nL'area di maggiore diffusione di questa razza \u00e8 piuttosto vasta: va infatti dalla provincia di Grosseto, all'alto Lazio, passando per l'Umbria, le Marche, l'intero Abruzzo, il Molise, l'Appennino campano e la Puglia settentrionale.\nNel 2008 sono stati iscritti ai libri genealogici ENCI 658 cuccioli, mentre nel 2010 le nuove iscrizioni sono state 710. Questo incremento si \u00e8 protratto negli anni successivi, al punto che nel 2013 i cuccioli iscritti all'ENCI sono diventati 801, e nel 2015 il numero \u00e8 salito fino a 1019.\nOltre che nella penisola Italiana, i cani da pastore maremmano abruzzese sono impiegati come guardiani di armenti o di greggi anche in Australia, in Canada e negli Stati Uniti. Nel 2006, a Warrnambool, in Australia, \u00e8 stato dato inizio al primo esperimento di guardia dei pinguini dalle volpi, impiegando cani da pastore maremmano abruzzese. Nel 2010 questo progetto \u00e8 stato insignito dell'Australian Government Coastcare Award."}
{"id": "587115", "revid": "599013", "url": "https://it.wikipedia.org/wiki?curid=587115", "title": "Borsa di Francoforte", "text": "La borsa di Francoforte (\"Frankfurter Wertpapierb\u00f6rse\") \u00e8 una borsa valori, situata a Francoforte sul Meno in Germania, definita come \"mercato secondario ufficiale\", destinato alla negoziazione esclusiva delle azioni e valori convertibili o diritti di acquisizione o sottoscrizione. La borsa \u00e8 il pi\u00f9 grande mercato di scambio della Germania: 85% degli scambi tedeschi ed il 35% di quelli europei. Davanti alla borsa ci sono le due celebri statue dell'orso e del toro a simboleggiare la discesa e la salita dei corsi azionarii.\nL'indice di riferimento principale \u00e8 il DAX; vi sono poi altri indici, come DAXplus, CDAX, DivDAX, LDAX, MDAX, SDAX, TecDAX, VDAX ed EuroStoxx 50.\nStoria.\nLa sua fondazione risale al 1585. In anni pi\u00f9 recenti la Borsa di Francoforte si indirizza ad un'attivit\u00e0 di finanziamento delle ferrovie, parallelamente alla gestione del debito pubblico e alle obbligazioni estere ed evidenzia la propensione per cartelli, trust e combinazioni. Inoltre le imprese tedesche prediligono, gi\u00e0 nell'Ottocento l'integrazione verticale, quindi l'accorpamento dell'azienda produttrice di materie prime con quella che le vende.\nPer un periodo molto lungo il mercato tedesco si \u00e8 dimostrato restio alle innovazioni e alle ristrutturazioni e solamente verso la fine degli anni ottanta del Novecento sono state introdotte riforme legislative per non perdere colpi con la concorrenza inglese e francese. Ad esempio il collocamento dei Titoli di Stato \u00e8 stato inserito solamente dal 1990."}
{"id": "587116", "revid": "1566286", "url": "https://it.wikipedia.org/wiki?curid=587116", "title": "Emily Browning", "text": "Biografia.\nEmily Browning nasce a Melbourne, figlia di Andrew e Shelley Browning. Ha due fratelli pi\u00f9 piccoli, Nicholas e Matthew, e nel novembre 2006 si \u00e8 diplomata all'Eltham High School. La sua passione per la recitazione nasce a otto anni, quando un ex compagno di classe di suo padre la nota in una recita scolastica e le consiglia fortemente di iniziare una carriera come attrice.\nEmily debutta nel 1998 con un piccolo ruolo in \"The Echo of Thunder\". In seguito ottiene parti in \"The Man Who Sued God\", al fianco di Billy Connolly e \"Ned Kelly\" con Heath Ledger e Orlando Bloom. Il successo arriva nel 2002 con \"Nave fantasma\", che venne girato in Australia, ma realizzato negli Stati Uniti. Nello stesso anno vince il premio come miglior attrice emergente all'Australian Film Institute Award, e viene nominata per lo stesso premio anche l'anno successivo.\nIn seguito al successo ottenuto Emily riceve numerose proposte, ottenendo nel 2004 la parte di Violet Baudelaire in \"Lemony Snicket - Una serie di sfortunati eventi\", recitando cos\u00ec al fianco di noti attori come Meryl Streep e Jim Carrey. Dopo alcuni anni dedicati alla conclusione del percorso di studi, viene scelta nel 2010 per interpretare il ruolo di Lucy, la protagonista, in \"Sleeping Beauty\". Nello stesso anno inizia in Australia le riprese per \"Sucker Punch\", dove veste i panni della protagonista.\nNel 2015 riceve critiche positive per la sua interpretazione di Frances Shea, moglie di Reggie Kray nel film \"Legend\", in cui recita accanto a Tom Hardy. La pellicola narra la storia dei gemelli Kray, pericolosi gangster della Londra anni '60. Nel 2017 entra nel cast della serie televisiva \"American Gods\", basata sull'omonimo romanzo di Neil Gaiman, nella parte della moglie del protagonista Laura Moon.\nDoppiatrici italiane.\nNelle versioni in italiano dei suoi film, Emily Browning \u00e8 stata doppiata da:"}
{"id": "587119", "revid": "5296", "url": "https://it.wikipedia.org/wiki?curid=587119", "title": "Bernardino Da Bissone", "text": ""}
{"id": "587122", "revid": "116719910", "url": "https://it.wikipedia.org/wiki?curid=587122", "title": "Carpazi Bianchi", "text": "I Carpazi Bianchi (in ceco: \"B\u00edl\u00e9 Karpaty\"; in slovacco: \"Biele Karpaty\") sono una catena montuosa situata al confine tra la Repubblica Ceca e la Slovacchia. Il picco pi\u00f9 alto \u00e8 situato a 970 m., Velk\u00e1 Javo\u0159ina (Ve\u013ek\u00e1 Javorina), mentre il secondo \u00e8 il Velk\u00fd Lopen\u00edk (911\u00a0m).\nClassificazione.\nI Carpazi Bianchi hanno la seguente classificazione:\nCaratteristiche.\nDal 1979 la zona \u00e8 un'area naturale protetta, per la sua variet\u00e0 di fauna e flora: alcune specie si trovano infatti esclusivamente in questa regione, specialmente alcuni tipi di orchidea crescono solo nei prati dei Carpazi Bianchi. Dal 1996 \u00e8 riserva della biosfera e nel 2000 \u00e8 stata insignita del Diploma europeo delle aree protette."}
{"id": "587124", "revid": "158913", "url": "https://it.wikipedia.org/wiki?curid=587124", "title": "A. J. Cronin", "text": "Biografia.\nGli inizi.\nA. J. Cronin nacque nel Rosebank Cottage, a Cardross nel Dunbartonshire (ora Argyll e Bute), in Scozia, da Jessie Montgomerie Cronin e Patrick Cronin. La situazione familiare del giovane Cronin influenz\u00f2 alcuni suoi scritti, come ad esempio \"La canzone da sei soldi\", storia di carattere autobiografico che narra le vicende di Laurence, figlio unico di madre protestante e padre cattolico.\nIl nonno paterno, Owen Cronin, insieme alla moglie, entrambi nati in Irlanda e cattolici, emigrarono da County Armagh, Irlanda, ad Alexandria, Scozia, diventando mercanti di occhiali e vasellame. Il nonno materno, Archibald Montgomerie, protestante, era un cappellaio che possedeva un negozio a Dumbarton.\nDopo il matrimonio, i genitori di Cronin vissero per un periodo a Cardross. In seguito al peggioramento della salute del padre, malato di tubercolosi, dovettero trasferirsi ad Helensburgh, nel 1902, dove Cronin frequent\u00f2 la Grant Street School. Quando il padre, un agente di assicurazione e viaggiatore di commercio, mor\u00ec, Cronin aveva solo 8 anni e, nel 1904, si trasfer\u00ec con sua madre a casa dei nonni materni a Dumbarton.\nFu uno studente precoce alla scuola elementare Dumbarton Academy dove vinse molte competizioni di scrittura. Nel 1912 la famiglia si trasfer\u00ec a Yorkhill, Glasgow, dove frequent\u00f2 il college St Aloysius. La sua educazione scolastica prevedeva lo studio di molteplici discipline: algebra, geometria, trigonometria, educazione religiosa, inglese, letteratura francese e scienze. Grazie alle sue notevoli qualit\u00e0 nel 1914, all'et\u00e0 di 18 anni, ebbe una borsa di studio in Medicina all'Universit\u00e0 di Glasgow.\nLa scelta di studiare Medicina non era tra i suoi progetti, ma come spieg\u00f2 lui stesso molti anni dopo, la famiglia lo pose dinanzi ad una scelta: \nDurante la Prima guerra mondiale, interruppe gli studi universitari per servire la Marina militare britannica (1916 - 1917) come chirurgo sotto-tenente. Nel 1919 si laure\u00f2 con lode, ricevendo un encomio in chirurgia clinica e un certificato di seconda classe in chirurgia metodica, pratica della medicina ostetrica e medicina psicologica.\nOltre all'esperienza nella Marina militare britannica, Cronin fece pratica in diversi ospedali, quali Bellahouston e Lightburn a Glasgow, al Rotunda Hospital a Dublino e infine a Tredegar, piccola cittadina mineraria nel Galles del sud. Nel 1924 divenne ispettore medico delle miniere. Ottenne diversi riconoscimenti, tra cui il Diploma in sanit\u00e0 pubblica (1923) e venne eletto membro del Collegio dei Medici di Londra (1924).\nNegli anni successivi pubblic\u00f2 un'indagine di carattere medico sui rischi professionali dell'industria estrattiva e in particolare sulla correlazione tra l'inalazione di polvere di carbone e malattie polmonari. Da questa ricerca trasse due romanzi: \"La cittadella\" (\"The Citadel\", 1937), ambientato in Galles, e \"E le stelle stanno a guardare\" (\"The Stars Look Down\"), ambientato nel nord est dell'Inghilterra.\nNel luglio 1925 ricevette dall'Universit\u00e0 di Glasgow il titolo di M.D. (Dottore in Medicina) per una dissertazione, intitolata \"La storia dell'aneurisma\".\nSi trasfer\u00ec a Londra dove pratic\u00f2 in Harley Street, e successivamente apr\u00ec un proprio studio medico al 152 Westbourne Grove, Notting Hill. Cominci\u00f2 ad interessarsi all'oftalmologia.\nScrittore.\nNel 1930 gli venne diagnosticata un'ulcera duodenale cronica con precisa prescrizione medica di rimanere a riposo sei mesi in un luogo tranquillo. Da qui la decisione di trasferirsi insieme alla moglie e i due figli alla Dalchenna Farm vicino Loch Fyne, dove tra l'agosto e l'ottobre del 1930 scrisse il suo primo romanzo, \"Il castello del cappellaio\" (\"Hatter's Castle\"). Il manoscritto venne immediatamente accettato da Gollancz, l'unica casa editrice alla quale sia stato apparentemente sottoposto (scelta probabilmente dalla moglie in maniera casuale, ovvero inserendo uno spillino in una lista di vari editori). \"Il castello del cappellaio\" fu pubblicato nel 1931 e fu un immediato e sensazionale successo, tanto che Cronin abbandon\u00f2 la professione del medico e si dedic\u00f2 completamente ad una carriera di prolifico autore.\nCome lui stesso scrisse in una copia personale del romanzo: \nSeguirono \"I tre amori (The Three Lovers, \"1932), \"Gran Canaria (Grand Canary, \"1933), \"E le stelle stanno a guardare\" (\"The Stars Look Down\", 1935), \"La cittadella\" (\"The Citadel\", 1937), \"Le chiavi del regno\" (\"The Keys of the Kingdom\", 1941) e \"Anni verdi\" (\"The Green Years\", 1944). Molti libri di Cronin sono divenuti dei bestseller e tradotti in numerose lingue. Tra gli elementi di forza vanno annoverate le capacit\u00e0 narrative e il suo potere di esprimere osservazioni acute e descrizioni grafiche. In qualche novella o romanzo sono descritte le esperienze riguardo alla sua carriera di medico, in un drammatico miscuglio di realismo, romanticismo e di critica sociale.\n\"La cittadella\" contribu\u00ec alla decisione di realizzare il National Health Service (servizio sanitario nazionale) in Gran Bretagna in quanto metteva in luce le ingiustizie e l'incompetenza della pratica medica di quei tempi.\nDa molte sue opere sono state tratte serie televisive e film di successo. L'umanesimo di Cronin continua ancora oggi ad ispirare, ad esempio la sceneggiatura di \"Billy Elliot the Musical\" si rif\u00e0 in parte al romanzo \"E le stelle stanno a guardare\". Infatti, il brano d'apertura (\"And the Stars Look Down\") \u00e8 un omaggio a quest'opera.\nVita privata.\nCronin conobbe sua moglie, Agnes Mary Gibson, detta May (1898 - 1981), all'universit\u00e0 di Glasgow, dove anch'essa frequentava la facolt\u00e0 di Medicina. Figlia di Robert Gibson, maestro panettiere, e Agnes Thomson Gibson di Hamilton, Lanarkshire. Si sposarono il 31 agosto 1921 al St Enoch, uno dei migliori hotel di Glasgow. Come medico, May \u00e8 stata sempre al fianco del marito aiutandolo nel dispensario quando Cronin aveva incarichi alla Tredegar Medical Aid Society e successivamente nell'organizzazione dello studio a Londra. Quando Cronin divenne un autore, lei aveva il compito di correggere le bozze. Il loro primo figlio, Vincent, nacque a Tredegar nel 1924. Il secondo, Patrick, nacque a Londra nel 1926, e cos\u00ec anche il terzo figlio, Andrew, nel 1937.\nQuando i romanzi di Cronin cominciarono ad essere adattati allo schermo, con la sua famiglia si trasfer\u00ec negli Stati Uniti nel 1939. Tra il 1939 e il 1947, durante il dramma della guerra in Europa, la famiglia viaggi\u00f2 negli Stati Uniti, trascorrendo non pi\u00f9 di un anno in un singolo luogo. Tale vita nomade termin\u00f2 nel giugno del 1947 con l'acquisto di Woodlea Hill, in New Caanan, Connecticut. La moglie, malata di Alzheimer, fu ricoverata in una casa di cura dove mor\u00ec nel 1981.\nGli ultimi anni.\nCronin ritorn\u00f2 in Europa, esattamente in Svizzera, prima a Lucerna e successivamente a Montreux, e qui visse con Margaret Jennings, conosciuta come Nan, governante assunta quando nacque il terzo figlio e alla quale rimase molto legato per tutto il resto della sua vita. Continu\u00f2 a scrivere fino all'et\u00e0 di ottanta anni. Mor\u00ec il 6 gennaio 1981 a Glion. I funerali ebbero luogo alla Chiesa Cattolica Notre Dame in Vevey e venne sepolto a La Tour-de-Peilz. Sulla sua tomba \u00e8 presente la semplice iscrizione: \"\"Author of The Keys of the Kingdom\" \"(Autore de \"Le chiavi del Regno\"). Molti dei suoi scritti tra cui pubblicazioni, manoscritti letterali inediti, disegni, lettere, saggi, libri di laboratorio e anche la sua tesi in medicina, sono conservati alla National Library of Scotland e al Centro Harry Ransom all'universit\u00e0 del Texas."}
{"id": "587126", "revid": "1305772", "url": "https://it.wikipedia.org/wiki?curid=587126", "title": "J\u00falio C\u00e9sar de Melo e Sousa", "text": "Adottando il suddetto pseudonimo si present\u00f2 come autore di lingua araba e con questo nome pubblic\u00f2 la famosissima novella didattica \"L'uomo che sapeva contare\" (1938), tradotta in moltissime lingue."}
{"id": "587127", "revid": "465169", "url": "https://it.wikipedia.org/wiki?curid=587127", "title": "Discovery (Daft Punk)", "text": "Discovery \u00e8 il secondo album in studio del gruppo musicale francese Daft Punk, pubblicato il 9 marzo 2001 dalla Virgin.\nUscito a quattro anni di distanza da \"Homework\", \"Discovery\" si distingue dall'esordio per le sonorit\u00e0 molto pi\u00f9 melodiche e per le influenze e disco music prima meno evidenti. Viene inoltre riconosciuto come il primo concept album del duo dalle riviste \"New Musical Express\" e \"Spin\".\nIl disco fu lo spunto per la realizzazione del film d'animazione giapponese \"Interstella 5555\", creato da Leiji Matsumoto. Alcuni video promozionali dei vari singoli sono inoltre spezzoni tratti dal cartone animato.\nDescrizione.\nSecondo un'intervista presente su \"Remix Magazine Online\", Thomas Bangalter ha dichiarato: \nProduzione.\nUna quantit\u00e0 significativa di campionamenti \u00e8 stata usata per creare ogni singola canzone sull'album. Piuttosto che basarsi sui campionamenti per creare nuovi brani, i Daft Punk hanno lavorato con alcuni compositori per la stesura e l'aggiunta di prestazioni strumentali. Sul retro-copertina sono presenti delle note in cui sono scritti gli usi espliciti di alcune parti di quattro brani del periodo anni ottanta per la composizione di altri quattro di \"Discovery\": l'introduzione di \"I Love You More\" di George Duke \u00e8 il tema di \"Digital Love\"; l'accompagnamento iniziale di \"Cola Bottle Baby\" di Edwin Birdsong \u00e8 stato usato per \"Harder, Better, Faster, Stronger\"; il piccolo intermezzo su \"Can You Imagine\" dei Little Anthony and the Imperials \u00e8 il tema di \"Crescendolls\", le primissime parole che canta Barry Manilow nella sua \"Who's Been Sleeping in My Bed\" sono ripetute molte volte in \"Superheroes\".\nDiversi siti web hanno pubblicato una lista di campionamenti molto pi\u00f9 lunga di quella presente su \"Discovery\", Guy-Manuel de Homem-Christo stima che la met\u00e0 del materiale campionato e usato su \"Discovery\" \u00e8 stato suonato dal vivo dal duo: \nAltri campionamenti.\nAlcuni siti web hanno rilevato molti pi\u00f9 campionamenti usati per \"Discovery\" che si trovano in tutte le canzoni. In particolare:\nGiudizio della critica.\n L'album \u00e8 stato inserito al trentatreesimo posto nella classifica dei \"100 BEST ALBUMS OF THE 2000S\" stilata dal periodico \"Rolling Stone\".\n\"Discovery\" nella cultura di massa.\n come Kanye West, la cui \"Stronger\" (tratta dall'album \"Graduation\") presenta un campione vocale di \"Harder, Better, Faster, Stronger\"."}
{"id": "587131", "revid": "287204", "url": "https://it.wikipedia.org/wiki?curid=587131", "title": "Capanna del Campo Tencia", "text": "La capanna del Campo Tencia \u00e8 un rifugio alpino che si trova nel comune di Faido nelle Alpi Lepontine, posto a 2.140\u00a0m s.l.m. sul versante est del ghiacciaio del Campo Tencia.\nStoria.\nFu inaugurata nel 1912, \u00e8 stata ampliata nel 1933, e ricostruita a causa di un incendio nel 1977.\nCaratteristiche e informazioni.\nLa capanna \u00e8 disposta su tre piani. Refettorio unico per un totale di 80 posti. Sono a disposizione piani di cottura sia a legna che a gas, completi di utensili di cucina. I servizi igienici e l'acqua corrente sono all'interno dell'edificio. Il riscaldamento \u00e8 a legna. L'illuminazione \u00e8 prodotta da pannelli solari. I 71 posti letto sono suddivisi in sette stanze."}
{"id": "587135", "revid": "749693", "url": "https://it.wikipedia.org/wiki?curid=587135", "title": "Anna Maria Mori", "text": "Biografia.\nNata a Pola da padre fiorentino e madre lussignana, ai tempi in cui la citt\u00e0 era italiana, nell'infanzia ha preso la strada dell'esodo ed ha lasciato l'Istria con la sua famiglia. Terminati gli studi a Firenze ha intrapreso la carriera giornalistica a Roma. Ha collaborato alla \"Repubblica\" fin dai primi numeri, dal 1976 al 1995, ed \u00e8 stata caporedattore del settimanale \"Annabella\" (oggi \"Anna\"). Ha anche seguito una famosa rubrica di terza pagina del \"Messaggero\" riguardante gli eventi mondani e culturali.\nAnna Maria Mori ha anche lavorato nella radio e in televisione, realizzando documentari sulla propria terra d'origine (\"Istria 1943-1993: cinquant'anni di solitudine\", 1993, e \"Istria, il diritto alla memoria\", 1997) ( rivisitazione del precedente) trasmessi su Raiuno, e nel 1991 la rubrica televisiva \"Rai. Lo spettacolo in confidenza\", dedicata ad interviste fatte a famosi personaggi del cinema italiano, oltre alla partecipazione in precedenza al programma \"Fluff, processo alla TV\".\nIl libro \"Bora\", scritto in collaborazione con Nelida Milani ha conseguito quattro premi letterari ed \u00e8 stato adattato ad azione teatrale con musiche.\nNel 2006 ha ricevuto la cittadinanza onoraria di Ostuni.\nOpere.\nHa tradotto dal francese \"L'horreur \u00e9conomique\" di Viviane Forrester (L'orrore economico, ed. Ponte delle Grazie spa - Firenze, 1997, ISBN 88-7928-395-2)."}
{"id": "587140", "revid": "767487", "url": "https://it.wikipedia.org/wiki?curid=587140", "title": "Per favore, ammazzatemi mia moglie", "text": "Per favore, ammazzatemi mia moglie (\"Ruthless People\") \u00e8 un film del 1986 diretto dal trio Zucker-Abrahams-Zucker.\nTrama.\nSam Stone \u00e8 diventato un ricco industriale grazie alla moglie Barbara che lui odia e che ha sposato solo per soldi; infatti Sam vorrebbe ucciderla per godersi tutto il patrimonio, intestato unicamente alla consorte, e la bella amante Carol. Un giorno, Sam torna a casa con intenti omicidi ma non trova Barbara e scopre che \u00e8 stata rapita da Ken e Sandy Kessler che gli chiedono un riscatto per liberarla intimandolo di non chiamare la polizia altrimenti uccideranno la donna.\nLa cosa non preoccupa affatto Sam che, infatti, decide di non sottostare alle loro richieste poich\u00e9 spera nella morte della donna e comincia col chiamare la polizia. Anche Barbara non si preoccupa tanto del suo rapimento cercando di mettere ko i suoi rapitori ma invano venendo poi imprigionata nel seminterrato dai coniugi che vogliono vendicarsi di Sam per aver rubato il fashion designer di Sandy assieme ai loro risparmi; i due programmano degli incontri affinch\u00e9 Sam paghi il riscatto ma l'uomo non si presenta mai facendo cos\u00ec capire il suo gioco ai due rapitori che si dimostrano per\u00f2 incapaci di uccidere la donna.\nCarol, dopo aver appreso del piano di Sam di uccidere Barbara, intende segretamente ricattare Sam, con l'aiuto del suo fidanzato Earl. Sapendo che Sam ha intenzione di scaricare il corpo di sua moglie nelle colline di Hollywood di notte, Carol chiede a Earl di fare un filmato che riprenda la morte della donna ma nel luogo indicatogli da Carol non si presenta Sam, bens\u00ed il commissario di polizia Henry Benton e una procace prostituta, e, scambiandolo per un tentativo d'omicidio, sentendo pure le urla all'apparenza disperate della donna, filma il loro incontro di sesso estremo.\nCarol non vede il nastro, rassicurata dal parere del compagno che le assicura che si tratti d'una scena \"atroce\", e perci\u00f2 ne manda una copia anonima a Sam che, vedendo l'atto sessuale, pensa sia un qualche tipo di regalo di compleanno erotico di Carol, e una copia al commissario che, interpretandolo come un tentativo di ricatto nei propri confronti (in virt\u00f9 soprattutto poi d'una susseguente chiamata anonima di Carol per intimarlo a incriminare Sam), arresta il primo per l'omicidio della moglie.\nNella ricerca di prove, Benton ordina una perquisizione nella casa di Sam ma viene trovata una bottiglia di cloroformio che Sam intendeva usare per sedare la moglie e foto di Sam con Carol. Con ci\u00f2 la polizia arresta Sam mentre nessuna prova porta alle tracce dei coniugi Kessler. Sam si dichiara innocente convincendo la polizia che sua moglie sia stata effettivamente rapita.\nNello scantinato in cui \u00e8 tenuta prigioniera, Barbara allevia la noia seguendo esercizi di aerobica in televisione arrivando a perdere molti chili e inizia a legarsi ai rapinatori pianificando di mettersi in affari con la moda.\nQuando Barbara scopre sul giornale che Sam ha l'amante, la donna capisce il gioco del marito e resta dai Kessler. Nel frattempo arriva un serial killer, noto come l'Assassino della camera da letto, con l'intento di uccidere Ken e Barbara poich\u00e9 gli ricordavano i suoi odiati genitori, ma il killer cade dalle scale e muore.\nNel tentativo di dimostrare che sua moglie \u00e8 viva, Sam si offre di pagare il riscatto: i Kessler, che decidono di attuare una vendetta contro Sam, chiedono un aumento di riscatto che equivale all'intero patrimonio netto di Sam; l'uomo non pu\u00f2 rifiutare, ritira il denaro ma prega la polizia di controllare il sito di consegna. Carol, non capendo quest'ultima evoluzione della vicenda, vuol sincerarsi del contenuto della videocassetta in una videoteca ma, inconsapevolmente, l'avvia su ogni teleschermo del negozio, proprio mentre il commissario vi si trova assieme alla moglie, ritrovandosi cos\u00ec in una situazione davvero spiacevole.\nPrelevato tutto il denaro, Sam lo mette in una valigetta e si presenta all'appuntamento con Ken, ma in quel momento arrivano i poliziotti; Sam consegna la valigetta a Ken ma arriva Earl che, armato di pistola, cerca di rapinare Sam, il quale cerca di recuperare i soldi mentre Earl, nella confusione, viene arrestato dalla polizia che lo scambia per uno dei rapitori. Ken sale in macchina con la valigetta e, inseguito dalla polizia, finisce in mare. Nella macchina, per\u00f2, la polizia trova solo il cadavere dell'assassino della camera da letto.\nBarbara va dalla polizia difendendo il marito e i Kessler, sostenendo che l'assassino della camera da letto era stato il suo rapitore e di essere riuscita a fuggire da s\u00e9 mettendo fine al caso. Fatto ci\u00f2, rompe col marito e decide di mettersi in affari con i Kessler.\nDistribuzione.\n\"Per favore, ammazzatemi mia moglie\" \u00e8 stato rimasterizzato in digitale su supporti DVD nel 2003; la copia presenta sottotitoli in turco, spagnolo, francese e inglese."}
{"id": "587146", "revid": "726373", "url": "https://it.wikipedia.org/wiki?curid=587146", "title": "Semolino", "text": "Il semolino \u00e8 un prodotto della macinazione dei cereali, generalmente grano, del tipo della semola ma formato di granelli pi\u00f9 piccoli e di colore giallognolo.\nI semolini di grano vengono utilizzati per la preparazione di minestre o nella produzione di paste alimentari.\nIn commercio si trovano due categorie di semolini:"}
{"id": "587147", "revid": "277947", "url": "https://it.wikipedia.org/wiki?curid=587147", "title": "Werner Finck", "text": "Biografia.\nFiglio di un farmacista, frequent\u00f2 l'Accademia artistica a Dresda. Fece le sue prime esperienze nel mondo del teatro in diverse compagnie filodrammatiche: la sua prima scrittura fu presso il teatro di Bunzlau, dove non and\u00f2 oltre piccole parti secondarie, ma allo stesso tempo lo aiutarono a scoprire il suo talento comico.\nNel 1929, all'et\u00e0 di 27 anni, Werner Finck si trasfer\u00ec a Berlino, dove fond\u00f2, assieme ad Hans Deppe, il cabaret \"Die Katakombe\" (\"La catacomba\"). Con l'avvento del nazismo, gli spettacoli di cabaret dovettero sottostare ad una rigida censura: gli spettacoli di Finck divennero rapidamente famosi per i suoi commenti politici sottili e i doppi sensi. Una delle sue tecniche era fingere di non riuscire a trovare le parole per concludere un discorso, in modo che il pubblico potesse comprendere la battuta non completamente pronunciata. Agli agenti della Gestapo, presenti nelle prime file della sala, avrebbe chiesto, con finta innocenza: \"Sto parlando troppo velocemente? Riuscite a seguirmi? Oppure... ...dovr\u00f2 poi seguirvi io?\". Il suo modo di presentare le sue battute rendeva difficile ai nazisti incastrarlo, e la figura divenne quasi leggendaria, al punto che quando egli, dopo la guerra, si present\u00f2 a dei giornalisti britannici e statunitensi come Werner Finck, non venne creduto, poich\u00e9 il \"Werner Finck\" che nei suoi spettacoli sbeffeggiava i nazisti era ritenuto un personaggio inventato.\nIl 10 maggio 1935 il ministro della Propaganda nazista Joseph Goebbels riusc\u00ec a far chiudere il cabaret: Finck venne arrestato e rinchiuso per sei settimane nel campo di concentramento di Esterwegen, in cui si trovavano fra gli altri anche Carl von Ossietzky e Julius Leber. Durante questo periodo per\u00f2 egli e i suoi colleghi non smisero di esibirsi. Grazie all'intervento di una loro amica, l'attrice K\u00e4the Dorsch, presso Hermann G\u00f6ring, furono rilasciati.\nLa pena venne commutata in un periodo di interdizione ai pubblici uffici di un anno (\"Berufsverbot\"). Nel 1937 pot\u00e9 di nuovo esibirsi al \"Kabarett der Komiker\", che per\u00f2 venne definitivamente proibito dal regime nel 1939. Per sfuggire ad un ulteriore arresto, Finck si arruol\u00f2 \"volontario\" per il fronte: gli venne assegnato l'incarico di radiotelegrafista e combatt\u00e9 in Francia, Unione Sovietica e Italia, dove nel 1945 venne fatto prigioniero dagli Alleati.\nDopo la seconda guerra mondiale Werner Finck si esib\u00ec nel cabaret \"Nebelhorn\" di Zurigo e in seguito al \"Mausefalle\" di Stoccarda.\nWerner Finck non era all'inizio un cabarettista politico: \"Sono un inguaribile individualista. \u00c8 proprio questo il problema\". Solo con l'esperienza del \"Katakombe\", raccont\u00f2,\nIl nome di Werner Finck \u00e8 presente con una stella nella \"Sterne der Satire - Walk of Fame des Kabaretts\" a Magonza.\nFilmografia parziale.\nWerner Finck recit\u00f2 in numerosissimi film, prima e dopo la guerra. Si tratt\u00f2 soprattutto di ruoli secondari e brevi scene."}
{"id": "587149", "revid": "93556", "url": "https://it.wikipedia.org/wiki?curid=587149", "title": "Provincia di Cuando Cubango", "text": "La provincia di Cuando Cubango \u00e8 una provincia dell'Angola sudorientale. Il capoluogo \u00e8 Menongue (in passato \"Serpa Pinto\"), posta nel sud-ovest della provincia, sul fiume Cuebe, un affluente del Cubango. Ha una superficie di 199.049 km\u00b2 ed una popolazione di 199.997 (stima del 2009).\nLa provincia \u00e8 posta nel sud-est dell'Angola e confina a nord con le province di Bi\u00e9 e Moxico ed a ovest con la provincia di Hu\u00edla. A est ha un confine internazionale con lo Zambia e a sud con la Namibia. \nGeografia.\nIl territorio \u00e8 costituito morfologicamente da un altopiano drenato da vari fiumi che confluiscono nell'Okavango e nello Zambesi. \nA occidente scende verso sud il Cubango, che segna parte del confine con la Namibia. L'area centrale della provincia \u00e8 drenata dal Cuito che defluisce verso sud fino ad incontrare il Cubango. Dalla loro confluenza nasce l'Okavango che segna ancora per un po' il confine con la Namibia prima di dirigersi a sud-est verso il Botswana. Infine la parte orientale della provincia \u00e8 drenata dal fiume Cuando e dai suoi affluenti. Il Cuando scorre in direzione sud-est e segna parte del confine con il Moxico ed il confine con lo Zambia per proseguire verso la valle dello Zambesi. L'estremo settore sud-orientale \u00e8 costituito da una fascia pianeggiante.\nGeografia antropica.\nSuddivisioni amministrative.\nLa Provincia di Cuando Cubango \u00e8 suddivisa in 9 municipi e 16 comuni."}
{"id": "587155", "revid": "729019", "url": "https://it.wikipedia.org/wiki?curid=587155", "title": "Rocca della Verruca", "text": "La Rocca della Verruca \u00e8 un'antica e cadente fortificazione eretta dalla Repubblica di Pisa sui Monti Pisani, collocata in una posizione tale da dominare tutta la piana pisana e la valle dell'Arno.\nStoria.\nLa struttura della rocca aveva un'importanza cruciale per la Repubblica Pisana, perennemente in guerra con Firenze. Il castello era il nucleo di un sistema di fortificazioni sparse sul territorio circostante, tra cui possiamo elencare i castelli di Caprona, Vicopisano e Buti. Le comunicazioni tra questi avamposti e la rocca, cos\u00ec come quelle tra la rocca e la citt\u00e0 di Pisa, avvenivano con lenzuola, stendardi, fumo, fuochi o colpi di artiglieria attraverso un codice che permetteva di informare repentinamente sui movimenti delle truppe nemiche in avvicinamento. In caso di scarsa visibilit\u00e0 il segnale veniva passato attraverso le varie torri dislocate sui monti pisani: la \"Torre dello Spuntone\", il castellare di Asciano, il castello di Agnano e il castello di San Giuliano.\nTeatro di cruente battaglie tra Pisani e Fiorentini, fu ripetutamente roccaforte dei primi quando ormai la citt\u00e0 era caduta in mano al nemico. Il sito era gi\u00e0 occupato da una fortificazione dal 780, ma la rocca vera e propria fu costruita solo nel XIII secolo, ed \u00e8 sopravvissuta come struttura militare attiva fino alla definitiva caduta di Pisa nel 1503. Le ultime strutture ad esser costruite, in vista dell'ultimo decisivo scontro con i Fiorentini, furono le quattro torri angolari, due orientali di grossa dimensione e due occidentali pi\u00f9 piccole, con feritoie e balestriere.\nNel 1509, tuttavia, la fortezza fu ristrutturata da Antonio da Sangallo a cui vengono attribuiti i due bastioni poligonali e da Luca del Caprina, della bottega del Francione, a cui viene attribuita la grossa torre cilindrica su uno spigolo del perimetro. La fortezza fu in seguito dismessa venendo a mancare la sua posizione di frontiera e quindi la sua utilit\u00e0 difensiva.\nNei primi anni del Novecento venne avviato un progetto per la realizzazione di una croce monumentale, in risposta all'iniziativa di papa Leone XIII di porre il simbolo della cristianit\u00e0 sulle cime pi\u00f9 alte d'Italia. La prima pietra venne posata dall'Arcivescovo di Pisa Maffi nel 1904, ma i lavori non proseguirono per il blocco imposto dalla Sovrintendenza ai Beni Culturali, decisa a preservare l'aspetto dell'antica fortezza.\nLa sera dell'8 settembre 2009 il fianco nord-occidentale del monte \u00e8 stato interessato da un violento incendio di origine dolosa, estesosi dalla zona di Nicosia di Calci fino a raggiungere Crespignano e Caprona, in basso, e il Lombardone, vicino alla sommit\u00e0. Il fuoco ha distrutto circa 120 ettari di foresta, lasciando una ferita nel panorama dei Monti Pisani, visibile a chilometri di distanza. Il comune di Calci e la Provincia di Pisa, visti anche gli scarsi finanziamenti da parte della Regione Toscana, hanno deciso di non intervenire con piani di rimboschimento, asserendo che sar\u00e0 la natura a fare il proprio corso e favorendo quindi la crescita di una vegetazione di tipo mediterraneo, costituita da piccoli arbusti e non pi\u00f9 da boschi di leccio o querce.\nDal novembre 2009 la Compagnia di Calci (associazione nata nel 2004 a tutela del territorio e dell'ambiente della Valgraziosa) ha ottenuto, in comodato d'uso dal proprietario dottor Costantino Conforti, la parte della rocca che si trova nel territorio del Comune di Calci. I volontari dell'Associazione si impegnano costantemente in opere di pulizia e messa in sicurezza allo scopo di salvaguardare la Verruca dallo stato di abbandono e al fine di rendere visibili ai numerosi visitatori le parti che la vegetazione col tempo aveva coperto. La vegetazione circostante le mura, composta da lecci, edera, rovi e altri arbusti, sta seriamente minacciando la solidit\u00e0 delle loro fondamenta a causa dell'azione delle radici.\nNel settembre 2018 un violentissimo incendio che ha devastato la parte sud-orientale del Monte Pisano, ha colpito anche la Rocca della Verruca distruggendo praticamente tutta la vegetazione presente.\nArchitettura.\nLa struttura in pietra e laterizi sorge su uno sperone roccioso ed \u00e8 stata ricostruita e ampliata in vari momenti della storia della Repubblica Pisana; tali lavori sono stati eseguiti spesso con urgenza in periodo di guerra, senza una pianificazione accurata. I bastioni e le fondamenta, che si aggrappano direttamente alla roccia sottostante, sono ancora saldi, ma le sovrastrutture sono crollate quasi interamente; restano quasi intatte alcune sale sotterranee e la cappella centrale, che conserva le quattro mura.\nLa pianta del complesso \u00e8 pentagonale, con i due lati orientali spesso considerati come uno solo molto convesso. Solo quattro angoli risultano fortificati: i due rivolti a nord e nord-est da torrioni rotondi, quello a nord-ovest da un bastione con punta poligonale e quello di sud-ovest con uno spalto lievemente pronunciato.\nL'unico ingresso \u00e8 posto sul lato orientale e vi si accede tramite una breve ma ripida scalinata scavata nella roccia. Una volta varcata la porta, attualmente danneggiata, il paesaggio si apre sulla piazza d'armi al cui centro si ergono i resti di una chiesa. Nel terreno si notano diverse aperture, alcune provviste di scalini e conducenti a stanze sotterranee, altre di forma quadrata poste al centro del soffitto delle stesse camere. Tra la vegetazione \u00e8 possibile scorgere anche l'apertura di una grande cisterna quadrilatera, con la volta a botte, oggi riempita di detriti e in passato probabilmente utilizzata per la raccolta dell'acqua piovana.\nLa chiesa, a pianta rettangolare, conserva le possenti mura di grossi blocchi di pietra verrucana, su cui si aprono due porte, sui lati maggiori, e due finestre strombate, sul fianco destro. L'osservatore attento pu\u00f2 notare due distinte qualit\u00e0 di pietra nel perimetro: grossi blocchi fino ai due metri d'altezza, filarotti di una cava diversa superiormente. Questi ultimi provengono probabilmente dalla \"Buca delle Fate\", una cava di verrucano che ha fornito il materiale anche per la costruzione della chiesa del monastero di San Michele Arcangelo, poco distante dalla rocca. Nulla rimane invece del tetto e del pavimento, forse semplicemente ricoperto dal prato.\nAlle spalle dei ruderi si innalzano alcuni grossi massi che in passato costituivano il sostegno del mastio, di cui rimane solo un muro e che probabilmente si estendeva fino al muro meridionale. Ancor oggi il punto pi\u00f9 alto della rocca (e del monte), la torre che vi si ergeva venne probabilmente smantellata con l'avvento della polvere da sparo, in modo da non costituire facile bersaglio per le bordate nemiche e, quindi, un pericolo per gli assediati in caso di crollo.\nLa maggior parte del piano interno della rocca \u00e8 oggi ricoperto di terra ed erba, ma conserva ancora la sua caratteristica pendenza verso est. Il muraglione sud \u00e8 perci\u00f2 la parte pi\u00f9 alta del perimetro e sulla sua faccia interna sono ancora visibili alcune delle mensole di pietra che fungevano da sostegno per i camminamenti interni.\nIl torrione di sud-est \u00e8 fornito di due mine accessibili tramite una scaletta di pietra e dotate di bocche di fuoco utilizzate per sorvegliare la muraglia meridionale e quella orientale con l'ingresso. Anche il bastione di sud-ovest ha una mina, rivolta a ponente, non rialzata e oggi priva della cornice di pietra, rimossa negli anni settanta. Nei pressi di tale bastione \u00e8 presente un'altra bocca di fuoco per sorvegliare ulteriormente il muraglione sud.\nIl bastione di nord-ovest presenta un ampio locale interno, dotato di volte interrate sotto cumuli di detriti. Forse qui si trovava l'ingresso del passaggio segreto che conduceva all'esterno della struttura, una sorta di uscita di servizio o di emergenza. Tale struttura ha probabilmente alimentato la diceria riguardo al fantomatico tunnel sotterraneo che avrebbe messo in comunicazione Pisa con la Verruca.\nAl torrione di nord-est, ben conservato, si accede tramite una scala in pietra. Al suo interno troviamo una stanza piuttosto grande con due bocche di fuoco che avevano il compito di sorvegliare le muraglie settentrionale e orientale. Dalla stessa scala parte uno stretto cunicolo che termina con una bocca di fuoco collocata a met\u00e0 del muraglione est.\nIl Monte Verruca e la pietra verrucana.\nLo sperone roccioso su cui sorge la Rocca della Verruca \u00e8 chiamato Monte Verruca e deve il nome alla sua forma che ricorda, osservando la linea dei monti, una protuberanza simile a quella causata dell'omonima malattia.\nL'altezza del Monte Verruca \u00e8 di 537 m s.l.m. e la cima \u00e8 interamente coperta dalla rocca. Dalla sommit\u00e0 si osserva un panorama della piana di Pisa fino alle Colline Metallifere a Sud, fino quasi a San Miniato a sud-est, e fino al mare ad ovest; quando le condizioni meteorologiche sono favorevoli si vedono anche le isole dell'Arcipelago Toscano.\nSullo sperone del Monte Verruca la roccia \u00e8 esposta chiaramente e la pietra che la compone, sebbene sia presente in tutto il resto del Monte Pisano, \u00e8 stata denominata pietra verrucana. Questa pietra \u00e8 stata usata in molte costruzioni pisane e livornesi e tale nome viene usato per descrivere lo stesso tipo di roccia anche in catene montuose diverse (es. sulle Alpi Apuane).\nVie d'accesso.\nLa fortezza \u00e8 raggiungibile essenzialmente attraverso tre percorsi, due dei quali si uniscono nel loro tratto finale. Un primo sentiero parzialmente carrabile parte da ovest, dietro la Torre di Caprona, si dirige verso est fino in localit\u00e0 \"La Focetta\", dietro le cave di Uliveto Terme, e quindi si arrampica a serpentina sul fianco ovest del monte Verruca, unendosi a poche centinaia di metri dalla sommit\u00e0 con un secondo sentiero, proveniente da nord, pi\u00f9 precisamente dal Convento di Nicosia, posto nella valle di Calci. Un terzo sentiero parte invece da est, da Vicopisano, e giunge alla Verruca da nord, dopo esser passato accanto ai ruderi dell'Abbazia di San Michele. Quest'ultimo sentiero \u00e8 di gran lunga il pi\u00f9 agevole da percorrere in auto, anche se \u00e8 necessario un permesso per il transito."}
{"id": "587157", "revid": "74173", "url": "https://it.wikipedia.org/wiki?curid=587157", "title": "Bojkowice", "text": ""}
{"id": "587158", "revid": "767487", "url": "https://it.wikipedia.org/wiki?curid=587158", "title": "The Walkmen", "text": "The Walkmen sono una band indie rock di New York.\nIl gruppo in origine era formata da Jonathan Fire Eater, che ora non ne fa pi\u00f9 parte, e due membri dei The Recoys nel 2000. Ora, il gruppo \u00e8 composto da Hamilton Leithauser (voce, chitarra), Paul Maroon (chitarra, piano), Walter Martin (organo), Peter Bauer (basso) e Matt Barrick (batteria). Utilizzano esclusivamente strumenti musicali vintage, fra i quali il clangy upright piano e \nStoria.\nNel 2002 esce l'album di debutto \"Everyone Who Pretended to Like Me Is Gone\" che fu ben accetto dai critici per il suo approccio sperimentale e per il suono progressive, dall'album \u00e8 stata tratta aa canzone \"We've Been Had\" usata per una pubblicit\u00e0 di Saturn Ion. Il seguente album \"Bows &amp; Arrows\", \u00e8 stato pubblicato nel 2004 ed \u00e8 stato designato come uno dei migliori album dell'anno, in quanto possedeva meno esagerazioni musicali e suoni sperimentali dell'album precedente. Molte canzoni sono state utilizzate dalla Fox per il telefilm The O.C., compreso \"What's in It for Me?\", \"The Rat\" e \"Little House of Savages\".\n\"Bows &amp; Arrows\" \u00e8 stato rilasciato dall'etichetta Record Collection della Warner Bros., in contrasto con l'etichetta indie Startime Records che rilasci\u00f2 \"Everyone Who Pretended to Like Me Is Gone\".\nIl loro terzo album, \"A Hundred Miles Off\", \u00e8 stato pubblicato negli USA il 23 maggio 2006. Il primo single pubblicato \u00e8 stato \"Louisiana\". In questo album Peter Bauer e Walter Martin hanno suonato rispettivamente l'organo e il basso.\nNello stesso anno, il 2006, ha visto la luce un'altra opera dei \"The Walkmen\": una riesecuzione integrale, \u201ctrack by track\u201d, di un album di Harry Nilsson e di John Lennon, \"Pussy Cats\" del 1974. L'album \u00e8 un omaggio allo studio di registrazione di Harlem, il Marcata Studios, costruito nel 2000 dai Walkmen come simbolo della loro dedizione totale al gruppo appena nato e dismesso poco dopo l'incisione di \"Pussy Cats\".\nIl loro quinto album in studio, \"You &amp; Me\", \u00e8 uscito il 29 luglio 2008 in un'esclusiva anteprima sul sito di musica indipendente Amie Street; il ricavato della vendita on-line \u00e8 stato totalmente destinato ad un istituto di ricerca e cura del cancro, il Memorial Sloan-Kettering Cancer Center. L'album \u00e8 stato pubblicato in formato fisico il 19 agosto 2008.\nInoltre, gli Walkmen stanno lavorando ad un libro intitolato \"John's Journey\".\nL'album, \"Lisbon\", \u00e8 composto da 11 brani registrati in 5 giorni nell'agosto del 2009 con John Congleton e Chris Zane ed \u00e8 stato pubblicato il 14 settembre 2010. \u00c8 stato seguito da tour autunnale tra Nord America e Europa.\nIl 29 maggio 2012 esce \"Heaven\", che ottiene grande notoriet\u00e0 nel 2014 dopo essere stato scelto per il finale di serie della sitcom \"How I Met Your Mother\"."}
{"id": "587159", "revid": "1305772", "url": "https://it.wikipedia.org/wiki?curid=587159", "title": "Bojkovice", "text": "Bojkovice \u00e8 una citt\u00e0 della Regione di Zl\u00edn, nella Repubblica Ceca. Fa parte della regione di Slov\u00e1cko, che \u00e8 pi\u00f9 un'unit\u00e0 tradizionale che amministrativa. Con una popolazione di 4382 persone, \u00e8 tra le citt\u00e0 pi\u00f9 piccole della Repubblica Ceca.\nLa citt\u00e0 sorge sui Carpazi Bianchi, che hanno lo status di area protetta.\nStoria.\nLa storia della citt\u00e0 inizia nell'XI secolo, quando era solo un piccolo villaggio, che fu promosso allo status di citt\u00e0 solo nel 1449. Nel XVI secolo la citt\u00e0 fu attaccata dagli Ungari.\nLa regione ricominci\u00f2 a fiorire nel XIX secolo, quando giunsero la ferrovia e l'elettricit\u00e0. Durante la II guerra mondiale, fu occupata dai tedeschi e la fabbrica locale fu convertita per supplire ai bisogni dell'industria bellica.\nUfficialmente, alla citt\u00e0 fu concesso il suo status nel 1965."}
{"id": "587167", "revid": "1226", "url": "https://it.wikipedia.org/wiki?curid=587167", "title": "The Fundamental Elements Of Southtown", "text": ""}
{"id": "587170", "revid": "228587", "url": "https://it.wikipedia.org/wiki?curid=587170", "title": "Automated Password Generator", "text": "Automated Password Generator (APG) \u00e8 uno standard per la generazione automatica di password casuali, pronunciabili o non pronunciabili.\nIntroduzione.\nDeriva da una versione di un programma scritto in linguaggio C descritto in \"A Random Word Generator For Pronounceable Passwords\" del National Technical Information Service (NTIS). Il programma originale utilizzava funzioni del sistema Unix per produrre i numeri pseudo-casuali necessari al generatore di password. Queste funzioni sono state sostituite da una procedura che utilizza Data Encryption Standard (DES) in modalit\u00e0 ECB (Electronic code book). In input DES utilizza vecchie password oppure stringhe di caratteri fornite dall'utente, e una chiave pseudo-casuale creata secondo quanto stabilito dallo standard ANSI X9.17; qualsiasi cambiamento alla chiave o alle stringhe di dati in input fa s\u00ec che DES generi un numero random completamente diverso. Ogni volta che ci\u00f2 accade, il generatore di password crea una password random differente.\nGenerazione di password pronunciabili.\nPer quel che riguarda la generazione di password pronunciabili (ovvero parole non di senso compiuto, ma pronunciabili, dipendentemente dalla lingua di provenienza ovviamente), lo standard APG \u00e8 organizzato con una procedura principale che fa riferimento a tre componenti importanti: (1) la unit table; (2) la digram table; (3) il sottoprogramma di numero casuale.\nIl generatore casuale di password funziona formando le sillabe pronunciabili e concatenandole per formare una parola. Le regole di pronunciabilit\u00e0 sono immagazzinate in una tabella per ogni unit\u00e0 ed ogni accoppiamento delle unit\u00e0 (\"digram\"). Le regole sono usate per determinare se una data unit\u00e0 sia legale o illegale, a seconda della relativa posizione all'interno della sillaba e delle unit\u00e0 adiacenti. La maggior parte delle regole e dei controlli sono orientati alle sillabe e non dipendono da qualcosa al di fuori della sillaba corrente. La procedura principale definisce le regole interne usate per generare le parole casuali.\nIl generatore di numeri casuali usa un sottoprogramma del DES per produrre i valori in virgola mobile di doppia precisione fra 0 e 1 (escluso). Questi numeri sono moltiplicati per una variabile \"n\" programmata che \u00e8 un valore numerico intero. In questo modo si genera un numero intero casuale fra 0 e \"n-1\" compreso.\nI numeri casuali generati dalla procedura DES servono come input al generatore casuale di parole. Il sottoprogramma per generare questi numeri \u00e8 richiamato dal generatore di parole ogni volta che un carattere (unit\u00e0) \u00e8 necessario. Non tutti i caratteri generati saranno accettabili per il generatore di parole in ogni posizione della parola. Ogni carattere \u00e8 controllato per vedere se vengono rispettate le regole definite dalle tabelle del digram e dell'unit\u00e0. Di conseguenza il sottoprogramma del generatore di numeri casuali sar\u00e0 richiamato ripetutamente fino a restituire un carattere accettabile. Esiste un limite superiore fissato a 100 chiamate; se si raggiunge tale limite, l'intera parola \u00e8 scartata e il programma ricomincia.\nCome input il DES accetta due blocchi di dati di 64 bit. Uno consiste della vecchia password o di una stringa di dati; l'altra \u00e8 una chiave pseudo-casuale di 64 bit (56 bit + 8 bit di parit\u00e0) derivata seguendo la procedura descritta nell'ANSI X9.17. La vecchia password \u00e8 digitata manualmente dalla tastiera. Un allineamento dell'input \u00e8 generato dai primi otto byte della parola d'accesso o della stringa immessa. Il programma accetter\u00e0 una stringa nulla (carriage return). Tutti i caratteri ulteriori sono ignorati. Se il blocco dell'input \u00e8 minore di otto caratteri, gli elementi supplementari dell'input sono riempiti di zeri. L'ECB del DES \u00e8 poi usato per cifrare i dati di input. L'output \u00e8 un numero casuale di 64 bit che \u00e8 la forma cifrata dell'input. La prima funzione nella struttura del DES \u00e8 setkey(), che converte la chiave pseudo-casuale in un formato usato da DES per la crittografia. Le opzioni della riga di comando trasmesse a setkey() sono \"(0, 0, key)\". Il primo '0' \u00e8 regolato in modo che il setkey() non generi la parit\u00e0; il secondo '0' dice a setkey() che \u00e8 richiesta crittografia (piuttosto che decrittografia); \"key\" \u00e8 un puntatore all'inizio dell'array di chiavi. Dopo setkey(), viene richiamata la funzione des(), che per input usa gli indirizzi degli array di input e output, definiti entrambi come array di \"unsigned char\" di 8 byte di lunghezza.\nL'array di output \u00e8 prodotto da una funzione answer(), che restituisce il numero finale richiesto. La funzione answer() prende l'indirizzo dell'array di output come puntatore ad \"unsigned char\" ed il numero intero \"n\" il cui valore compreso tra 0 e \"n-1\" \u00e8 necessario al programma di generazione di parole casuali. Questa funzione genera una somma variabile, definita come valore intero \"unsigned\". Per ottenere un valore numerico dall'array di caratteri di output, aggiunge i valori ASCII dei primi tre elementi dell'array di output ed immagazzina la somma nella relativa variabile. Quindi\n somma = out[0 ] + out[1 ] + out[2 ]\nche \u00e8 un numero intero. Per ottenere un numero entro il range richiesto, da 0 a \"n-1\", dalla somma, la funzione prende il valore del modulo tra la somma e \"n\", \"sum%n\". Questo valore quindi \u00e8 restituito alla funzione chiamante.\nSicurezza delle applicazioni.\nLe password pronunciabili generate da questo generatore automatico si compongono dei 26 caratteri dell'alfabeto inglese:\nInserendo una password abbastanza lunga risulta praticamente impossibile riuscire a indovinarla. Utilizzando non solo le lettere dell'alfabeto, ma anche numeri e caratteri speciali, creando password non pronunciabili e quindi completamente random, ci si mette al sicuro da attacchi di tipo \"dizionario\"."}
{"id": "587172", "revid": "196390", "url": "https://it.wikipedia.org/wiki?curid=587172", "title": "International Bureau of Weights and Measures", "text": ""}
{"id": "587176", "revid": "287204", "url": "https://it.wikipedia.org/wiki?curid=587176", "title": "Capanna di Cava", "text": "La capanna di Cava \u00e8 un rifugio alpino posto a una quota di 2.066\u00a0m s.l.m. nella val Pontirone, nel comune di Biasca, Cantone Ticino, Svizzera.\nStoria.\nFu inaugurata nel 1935.\nCaratteristiche e informazioni.\nLa capanna \u00e8 disposta su 2 piani. Refettorio unico con camino per un totale di 50 posti.\nIn assenza del guardiano Piano di cottura sia a legna che a gas, completa di utensili di cucina. Servizi igienici all'interno. Riscaldamento a legna; acqua corrente in capanna. Illuminazione con pannelli solari. Posti letto suddivisi in 3 stanze."}
{"id": "587179", "revid": "2091899", "url": "https://it.wikipedia.org/wiki?curid=587179", "title": "Riforma del pensiero in Cina", "text": "Con l'espressione riforma del pensiero si intende un sistema di coercizione usato nella Cina comunista per costringere i dissidenti politici ad abbracciare l'ideologia del partito e ad integrarsi negli ingranaggi dello stesso. Secondo Robert Jay Lifton, i cinesi usano per definire tale fenomeno l'espressione \"szu-hsiang kai-tsao\", traducibile come \"rimodellamento ideologico\", \"riforma ideologica\" o, appunto, \"riforma del pensiero\".\nMargaret Thaler Singer (vedi \"Cults in Our Midst\") afferma che Edward Hunter, nel 1951, introdusse in Occidente l'espressione \"Lavaggio del cervello\" pubblicando il libro \"Brainwashing in Red China\" (\"Lavaggio del cervello nella Cina Rossa\"). Il processo usato veniva chiamato \"hse nao\", che letteralmente significa \"lavare il cervello\" o \"pulire la mente\". Tale espressione \u00e8 effettivamente usata, con accezione critica e molto negativa, dalle vittime delle persecuzioni in Cina, ma anche in contesti pi\u00f9 generali, lontani dalla realt\u00e0 cinese, a proposito delle sette religiose o del fanatismo.\nBase filosofica e ideologica.\nSecondo diversi filosofi cinesi, fra i quali Mencio e Confucio, l'uomo \u00e8 buono per natura e diventa cattivo solo per egoismo o deviazione. La teoria marxista-leninista spiega inoltre che gli uomini sono il prodotto dell'ambiente, per cui ogni azione \u00e8 una reazione ad uno stimolo ambientale. Da queste basi, i cinesi pensarono che l'uomo potesse essere \"rieducato\" e che il modo pi\u00f9 efficace per modificare il comportamento, fosse quello di modificare l'ambiente pi\u00f9 prossimo.\nUn'importante differenza ideologica fra il \"comunismo cinese\" e il \"comunismo russo\" risiede nel concetto maoista di \"contraddizione in seno al popolo\". Secondo la dialettica marxista, le \"contraddizioni di classe\" da cui origina la \"Rivoluzione proletaria\" possono essere risolte solo con la rivoluzione, la violenza e la lotta armata. Mao Zedong definisce tali contraddizioni come \"contraddizioni antagoniste\" e afferma che dopo la rivoluzione, nella fase transitoria socialista (propedeutica all'avvento finale della \"societ\u00e0 comunista\"), permangono contraddizioni di minore entit\u00e0 dette \"contraddizioni non antagoniste\" o \"contraddizioni in seno al popolo\". Tali contraddizioni sarebbero in grado di restaurare il capitalismo. I comunisti russi non solo negano che nella societ\u00e0 transitoria socialista esistano contraddizioni di classe ma, con Kruscev, si fanno latori della \"coesistenza pacifica\", facciata ideologica della destalinizzazione e del riavvicinamento all'Occidente. Secondo Mao Zedong, le \"contraddizioni in seno al popolo\" possono essere risolte attraverso il dialogo e la \"lotta di classe\", che in Cina assume un significato particolare:\nLa \"rieducazione\".\nLa pratica della rieducazione e del controllo sistematico del comportamento segnano tutta la storia della Cina comunista, che in modi diversi e pi\u00f9 o meno violenti la applic\u00f2 nelle riunioni di lotta nei villaggi, nelle fabbriche e nelle scuole.\nRobert J. Lifton, professore di psichiatria alla Yale University, considera la riforma del pensiero \"una speciale forma di psicoterapia di gruppo\" e spiega che non \u00e8 considerata un metodo violento dai cinesi.\nAspetti significativi sono la rottura dei vincoli col passato (cos\u00ec importanti nella cultura tradizionale cinese), in particolare la denuncia del proprio padre, e l'eccitazione di \"sensi di colpa e di vergogna\" in rapporto alla comunit\u00e0. I soggetti recalcitranti sono sottoposti a maggiori pressioni, aventi anche lo scopo di far \"perdere la faccia\", espressione molto comune in Cina, che indica il riconoscimento sociale, il prestigio e la stima dell'individuo laddove i rapporti interpersonali sono, diversamente che nella cultura occidentale, sempre basati sul compromesso e sul messaggio indiretto. Oltre che nel criticare i comportamenti e i pensieri dissidenti, il gruppo esercita forti pressioni nel \"rieducare\" il soggetto, in particolare nell'indottrinamento politico e filosofico volto ad imporre l'ideologia marxista come unico punto di riferimento.\nLa base di Yenan.\nIl primo febbraio 1942, nella famosa base rossa di Yenan, fu ufficialmente inaugurato il \"zheng-feng\", traducibile come \"movimento per il raddrizzamento delle tendenze\" o \"campagna di rettificazione\", che dur\u00f2 per due anni.\nFurono organizzati gruppi di studio, abilmente pilotati da energici attivisti, che avevano il compito di istruire e criticare il pensiero dei soggetti da rieducare. La pressione era continua e le informazioni provenienti dall'esterno completamente controllate e filtrate. Gli individui erano costretti all'autocritica e alla stesura di confessioni, che venivano poi discusse e criticate dal gruppo. Spesso il procedimento si ripeteva pi\u00f9 volte, finch\u00e9 la confessione e il pensiero del soggetto da rieducare non fossero consoni all'ideologia del partito.\nNel giugno 1944 fu concesso l'ingresso a Yenan ai giornalisti, che trovarono una strana atmosfera di tesa concentrazione, volti serissimi e gravi ed una misteriosa uniformit\u00e0: \u00abSe poni la stessa domanda a trenta persone, siano esse intellettuali o operai, le loro risposte sono pressoch\u00e9 identiche [...] Sembra anche che sull'amore esprimano un punto di vista deciso nelle riunioni. [...] esse negano all'unanimit\u00e0 che il partito eserciti un controllo diretto sui loro pensieri.\u00bb\nIl metodo elaborato a Yenan \u00e8 suddivisibile in fasi precise:\nIl sinologo John King Fairbank (\"Storia della Cina contemporanea, 1988\") sembra tracciare un confine fra il concetto esotico di \"lavaggio del cervello\" e quello pi\u00f9 razionale di \"stato di polizia\", sottolineando che gli effetti ultimi contano pi\u00f9 del metodo: \u00abSe questa esperienza psicologica cambiasse realmente la personalit\u00e0 di chi vi era sottoposto non si pu\u00f2 dire con certezza; molto pi\u00f9 sicuro \u00e8 il fatto che si trattava di un'esperienza spiacevolissima da evitare nel futuro.\u00bb\nGuerra di Corea.\nDurante la Guerra di Corea cominci\u00f2 il mito del lavaggio del cervello, in seguito a sorprendenti dichiarazioni filocomuniste da parte di militari americani che erano stati catturati; e il libro di Hunter (\"Lavaggio del cervello nella Cina rossa\") divenne un bestseller. Secondo Massimo Introvigne (\"Il lavaggio del cervello: realt\u00e0 o mito?\"), Hunter era in realt\u00e0 un agente della CIA che contribu\u00ec ad esasperare i toni della propaganda anticomunista, nel clima della Guerra Fredda e del Maccartismo.\nCome conferma Guy Wint (\"La Cina e noi\"), se il metodo sembrava abbastanza efficace soprattutto sui soggetti pi\u00f9 deboli, facendo leva almeno in parte su dubbi e debolezze personali, perdeva per\u00f2 di efficacia quando la vittima veniva trasferita in un ambiente diverso. La stessa CIA si adoper\u00f2 nella sperimentazione, molto probabilmente illegale, dimostrando la scarsa efficacia a lungo termine del \"lavaggio del cervello\" di cui agitava lo spettro. Si tenga tuttavia in debita considerazione la drammaticit\u00e0 di un condizionamento del comportamento, anche se temporaneo, nell'ambito di un teatro di guerra e dell'addestramento militare.\nMissionari occidentali.\nTra la fine della Seconda Guerra Mondiale e la prima met\u00e0 degli anni '50, la maggior parte dei missionari occidentali fu costretta ad abbandonare la Cina, in seguito alla salita al potere delle armate comuniste. Alcuni di questi scrissero testimonianze dei tentativi, talvolta estremi, di vero e proprio \"lavaggio del cervello\". Fortunato Tiberi (\"Come divenni comunista\", 1953) descrive la sua esperienza come divisa in 5 periodi \"insieme distinti e concatenari dal filo di una logica tremenda\": nei primi due \u00e8 completamente isolato, tenuto a dieta di logoramento, seduto immobile o con le mani in catene, costretto a pensare ai propri \"delitti\".\nSi aggiungono torture psicofisiche (percosse, accoccolamenti che slogano le ossa, privazione del sonno), interrogatori frequenti e prolungati, che causano delirio e allucinazioni. La vittima \"confessa\" i propri crimini. Nel terzo periodo pu\u00f2 tornare a mangiare e dormire normalmente, ma deve studiare il marxismo in modo continuo, esasperante e monotono, conversando con squadre di istruttori che si danno il turno. Nel quarto periodo \u00e8 costretto a scrivere un diario dei crimini confessati, rivisitati in chiave marxista. L'ultimo periodo consiste in un ritorno dei maltrattamenti e nella proposta di liberazione subordinata alla piena e \"volontaria\" collaborazione della vittima.\nControllo del popolo.\nA prescindere dai tentativi pi\u00f9 o meno riusciti di vero o presunto \"Lavaggio del cervello\", i cinesi costruirono un sistema di controllo della popolazione sulla base di organizzazioni sociali e poliziesche preesistenti come \"lichia\" e \"paochia\" (dieci famiglie erano raggruppate in un \"p'ai\", dieci \"p'ai\" formavano un \"chia\" e dieci \"chia\" costituivano un \"pao\"). I capi villaggio e l'intera gerarchia confuciana furono sostituiti dai quadri di partito e dalla \"nomenklatura\" cinese, e l'imponente macchina della propaganda si insinu\u00f2 nella vita dei cittadini. Gli studenti e gli analfabeti impararono a scrivere attraverso le opere di Mao, che super\u00f2 sia Hitler che Stalin nel culto della personalit\u00e0, soprattutto fra i giovani.\nGli adulti, specie le persone meno ignoranti, sembravano condurre due vite distinte: una pubblica, in cui manifestavano solidariet\u00e0 al regime e conformismo ideologico, evitando problemi e punizioni, ed una privata in cui conservavano la propria consapevolezza. Se tale atteggiamento, caratteristico di molte dittature, \u00e8 particolarmente evidente in Cina, lo si deve ancora una volta alla sua cultura tradizionale, ovvero alla \"faccia\" che la persona espone pubblicamente.\nLaogai.\nMetodi particolarmente violenti furono usati nelle prigioni e nei campi di concentramento, fino al punto che i campi di oggi e di ieri sono chiamati Laogai (da \"laodong gaizao\": \"riforma attraverso il lavoro\"), termine diffuso da Harry Wu, attivista per i diritti umani in Cina e fondatore della Laogai Research Foundation.\nZhang Xianliang (\"Zuppa d'erba, 1996\"), imprigionato per 22 anni con la colpa di essere un poeta, racconta di un uomo che modific\u00f2 ironicamente uno slogan di propaganda: \u00abIl segretario generale del Partito presso l'universit\u00e0 era fuori di s\u00e9. \"Non si tratta di un uso improprio delle parole, \u00e8 chiaramente la manifestazione di un problema ideologico radicato!\". L'uomo fu accusato di un crimine controrivoluzionario, si ritrov\u00f2 in testa il cappello di \"imperialista americanizzato\" e fu spedito in un campo di rieducazione attraverso il lavoro.\u00bb\nLa \"riforma del pensiero\" non si arrestava nemmeno di fronte alla morte:\nPropaganda e indottrinamento dei giovani.\nFu la cosiddetta \"terza generazione\", quella delle Guardie Rosse, a dimostrare durante la Rivoluzione Culturale tutta l'efficacia dell'incessante e fanatico indottrinamento.\nLa rivista di partito \"La Cina\", tradotta e distribuita in 20 paesi, si esprimeva senza mezzi termini: \u00abPer dare ai bambini un'educazione sulla lotta di classe e coltivare in loro la morale comunista non solo durante le ore di scuola ma anche al di fuori, sono state organizzate numerose attivit\u00e0 educative [...] Queste istituzioni extra-scolastiche si servono di ogni specie di metodi vivi per educare i bambini nella lotta di classe e stimolare in loro le virt\u00f9 comuniste. Vecchi combattenti rivoluzionari, operai anziani, lavoratori scelti, eroi dell'Esercito popolare di Liberazione raccontano loro la storia delle lotte rivoluzionarie, insegnano le tradizioni rivoluzionarie e dopo aver descritto lo sfruttamento e l'oppressione sofferti prima della Liberazione, raccomandano ai bambini di non dimenticare mai l'attuale lotta di classe dentro e fuori dal Paese.\u00bb (\"La Cina, n. 3, marzo 1965\")\nA scuola, i bambini anche giovanissimi praticavano l'educazione fisica brandendo lance o fucili. Il corrispondente austriaco Louis Barcata, del quotidiano \"Die Presse\", mostra alcune fotografie nel suo libro \"In the throes of the Cultural Revolution\": in una di queste gli adolescenti colpiscono un nemico immaginario gridando \"Uccidi\". La Cina fu tappezzata di manifesti anti-occidentali inneggianti alla rivoluzione mondiale, in cui la violenza o le armi erano sempre visibili.\nI ragazzi potevano sviluppare la propria \"Weltanschauung\" solo entro i limiti ristretti della schematizzazione marxista, essendo bombardati dalla propaganda ed essendo proibiti tutti i libri stranieri. Secondo la Guardia Rossa Dai Hsiao-ai (\"Red Guard, 1972\"), gli studenti ricevevano per \u00ab3 ore al giorno una qualche forma di indottrinamento politico\u00bb. Si noti come quello stesso numero della rivista descrive la rivolta dei Tibetani, repressa nel sangue dall'esercito cinese: \u00abNel 1959, la cricca del Dalai Lama, in collusione con l'imperialismo e i reazionari indiani, trad\u00ec la patria e scaten\u00f2 una ribellione armata controrivoluzionaria, che fu per\u00f2 rapidamente schiacciata dal nostro eroico Esercito popolare di Liberazione e dalle grandi masse popolari della nazionalit\u00e0 tibetana.\u00bb (\"La Cina, n. 3, marzo 1965\")\nAltri fattori, anche banali, vanno per\u00f2 considerati: lo scarso movimento della popolazione (per la povert\u00e0, la carenza di trasporti, la stessa repressione del regime), la mancanza della televisione, il fatto che Mao Zedong non parl\u00f2 mai alla radio. Gli studenti conobbero Mao e il partito solo attraverso la lente deformante della propaganda e non poterono avere contatti con l'esterno. Nel 1966, Mao Zedong fu in grado di mobilitare rapidamente oltre 30 milioni di studenti in tutto il paese, 11 milioni dei quali si recarono a Pechino in 8 giganteschi raduni, brandendo il famoso Libretto rosso.\nNon c'\u00e8 dubbio che vi sia una stretta correlazione tra l'indottrinamento politico, la Riforma del Pensiero e gli orrori della Rivoluzione Culturale. Se si sia trattato di semplici eccessi (come alcuni autori, per compiacenza politica o faziosit\u00e0 ideologica, hanno sostenuto) o di conseguenza diretta dell'ideologia comunista (interpretazione, nel migliore dei casi, altrettanto superficiale) non \u00e8 materia di discussione in questa sede. Di certo il dibattito intorno alle ideologie e ai totalitarismi del 900 non pu\u00f2 ignorare quanto le stesse Guardie Rosse ci dicono in proposito.\nWilliam Hinton (\"La guerra dei cento giorni - Rivoluzione culturale e studenti in Cina\", 1975) ha intervistato gli studenti del politecnico Tsingua di Pechino, che si affrontarono con coltelli e lance, fucili, bombe a mano, mine, bottiglie di gas e acidi e perfino mitragliatori e armi da guerra. La vicenda si concluse con l'assedio alla facolt\u00e0 di scienze, dove si rifugiarono 90 ragazzi. La fazione antagonista tent\u00f2 in tutti i modi di compiere un massacro: piazz\u00f2 dei cecchini, blocc\u00f2 le uscite con dei mitragliatori e diede fuoco all'edificio; alcuni studenti armati di bombe a mano si travestirono da pompieri per ingannare i \"nemici\" e riuscire ad entrare. Dopo il ritorno alla normalit\u00e0, gli studenti discussero gli avvenimenti per mesi in dibattiti politici collettivi.\nIlluminante \u00e8 la loro spiegazione di cosa \u00e8 \"giusto\" e cosa non lo \u00e8, del perch\u00e9 fosse \"scorretto\" far bruciare vivi i propri compagni di corso e dei limiti entro i quali tali concetti si manifestano: \u00abStudiavamo le opere sulla guerriglia e studiavamo gli scritti di Mao sulla tattica, la politica nei confronti dei prigionieri e qualsiasi altro aspetto della guerra. Nella Rivoluzione Culturale, Mao aveva pi\u00f9 volte chiarito che era scorretto ricorrere alla violenza. Ma noi sostenevamo che questa proibizione si riferiva solo ai contrasti in seno al popolo. Contro il nemico di classe si poteva fare qualsiasi cosa, e noi stavamo combattendo nemici di classe! [...] All'esterno, dove esistevano soprattutto contraddizioni in seno al popolo, i combattimenti violenti erano sbagliati, ma qui, dove ci trovavamo faccia a faccia con il nemico, i combattimenti violenti erano giusti.\u00bb"}
{"id": "587180", "revid": "22475", "url": "https://it.wikipedia.org/wiki?curid=587180", "title": "I Cavalieri dello zodiaco - Gigantomachia", "text": " \u00e8 un romanzo basato sui personaggi del manga e anime \"I Cavalieri dello zodiaco\" scritto da Tatsuya Hamazaki con la supervisione di Masami Kurumada (il creatore dell'opera originale); \u00e8 stato pubblicato in due volumi di circa 200 pagine il 28 agosto e il 21 dicembre 2002 dalla Sh\u016beisha nella collana \"Jump Books\", mentre in Italia \u00e8 stato pubblicato in due volumi di 160 pagine nel giugno e nel novembre 2008 da Kappa Edizioni nella collana \"Mangazine\".\nNella storia, successiva alla saga del Santuario in un periodo non meglio specificato (a giudicare da alcuni indizi, probabilmente dopo lo scontro con Nettuno), i Saint di Atena devono fronteggiare i Giganti che vogliono resuscitare il loro dio Tifone per conquistare la Terra; i due volumi sono intitolati rispettivamente e .\nL'opera non contiene immagini inedite ma figure provenienti dai vecchi numeri del manga. In ogni volume \u00e8 presente un doppio mini-poster dei Cavalieri rappresentati: nel primo volume i cinque Bronze Saint protagonisti e Shun, nel secondo volume Ikki e Shiryu. Le copertine di entrambi i volumi raffigurano Seiya.\nTrama.\nAl Santuario di Atena, finalmente in pace dopo molte battaglie, un giorno viene rapita Yuri, la Saint della costellazione Sestante da alcuni Giganti, esseri combattuti in era mitologica da Atena e i suoi Saint e sigillati insieme al loro dio Tifone in Sicilia sotto il vulcano Etna.\nI cinque Bronze Saint (Seiya, Shiryu, Hyoga, Shun e Ikki) insieme a Saori accorrono sull'Etna per liberare Yuri, dove i Giganti si apprestano a resuscitare il loro dio Tifone (il pi\u00f9 potente dei Giganti) e per riuscire nel loro intento hanno bisogno di un Cavaliere da sacrificare. Verranno aiutati dal saggio Nikol di Ara, Silver Saint dell'Altare e Capo Cerimoniere del Santuario, che durante gli scontri perir\u00e0.\nInfuria quindi una battaglia tra i Cavalieri di Atena (ai quali si unisce Mei, Saint della Chioma di Berenice, che indossa una delle quattro armature di origine sconosciuta) e i Giganti di Tifone (che riesce a risorgere e ad amplificare i suoi poteri grazie all'eruzione dell'Etna), che si conclude con la vittoria dei Bronze Saint e Atena dopo un ultimo scontro mortale.\nPersonaggi introdotti.\nSaint di Atena.\nNell'opera oltre appaiono i personaggi principali della serie (Saori Kido, Seiya, Shiryu, Hyoga, Shun ed Ikki), Takumaru Tatsumi (maggiordomo e guardia del corpo di Saori) e il piccolo Kiki, ma vengono introdotti (oltre ai nuovi nemici) tre nuovi Saint che fanno in questo romanzo la loro unica apparizione:\nGiganti.\nI giganti vengono citati per la prima volta nell'Hypermyth pubblicato sull'artbook \"Cosmo Special\" del 1987 e i loro nomi sono tratti dalla mitologia greca. Vestono delle armature chiamate composte da cristalli poliedrici pi\u00f9 duri dell'oricalco di cui sono costituiti i Cloth e sono guidati dal loro dio Tifone.Nel primo volume appare un gruppo di giganti chiamati in originale semplicemente \"Gigas\" con aspetto umano, mentre nel secondo appiono le \"Bestie Giganti\" (in originale \"Gigas Shinshiki\"), ossia i figli mostruosi di Tifone ed Echidna, che celanole loro reali fattezze sotto le Adamas. Sebbene nella storia compaiano solo tre di loro (la Chimera, il cane Otro e il drago Ladone) vengono citati anche il leone di Nemea, l'idra di Lerna, Cerbero e l'aquila che divora il fegato di Prometeo.Possiedono due santuari sotterranei, siti nell'Etna e nel vulcano di Arima.\nEdizioni.\nEdizione italiana.\nErrore di traduzione.\nNei libri \u00e8 presente un errore di traduzione: i Giganti anzich\u00e9 essere indicati come figli di Gea e \"del Tartaro\", vengono indicati come figli di Gea e \"di Tantalo\", che \u00e8 un personaggio mitologico diverso."}
{"id": "587182", "revid": "36426", "url": "https://it.wikipedia.org/wiki?curid=587182", "title": "Ippocastani", "text": ""}
{"id": "587189", "revid": "15756", "url": "https://it.wikipedia.org/wiki?curid=587189", "title": "Madaba", "text": "Madaba (in Arabo \u0645\u0627\u062f\u0628\u0627) \u00e8 una citt\u00e0 della Giordania, sorta sull'antico sito biblico di Medba o Medeba, da cui ha poi preso il nome. Si trova a circa 35\u00a0km a sud-ovest di Amman, la capitale del Paese.\nLa citt\u00e0 sorge sulla \"Via Regia\", una strada costruita cinquemila anni fa, a quasi 730\u00a0m s.l.m.. Poco lontano da Madaba sorge il Monte Nebo, alto circa 817\u00a0m s.l.m., e poco lontano appare il Mar Morto.\nStoria.\nCome As-Salt e Quwaylibah, entrambe citt\u00e0 non molto lontane, Madaba ha una storia molto antica, i cui inizi risalgono all'Et\u00e0 del Ferro, come dimostrano i molti reperti archeologici.La citt\u00e0 moabita di Medeba, citata nella Bibbia, fu uno degli insediamenti spartiti dalle dodici trib\u00f9 di Israele al tempo dell'Esodo. Il suo nome compare anche nella \"stele di Mesha\", dove verso l'850 a.C., il re moabita Mesha la fece erigere per commemorare la sua vittoria sugli Israeliti.\nFu successivamente conquistata dai Greci di Alessandro Magno e governata dalla dinastia dei Seleucidi. Durante il regno di questi ultimi la citt\u00e0 pass\u00f2 sotto il dominio degli Ammoniti, prima, degli Israeliti, poi, ed infine fece parte del regno dei Nabatei.\nNel 106 d.C. la citt\u00e0 fin\u00ec sotto il dominio dei Romani, che la fecero prosperare come una florida citt\u00e0 di provincia, ma a differenza di molte citt\u00e0, come ad esempio Pella e Jerash, non divenne una citt\u00e0 di primaria importanza.Solo dopo che il Cristianesimo divenne la religione dell'impero la citt\u00e0 acquis\u00ec importanza. Infatti nel V secolo Madaba divenne sede vescovile, poi prosper\u00f2 sotto i Bizantini raggiungendo l'apice del suo potere sotto Giustiniano I. I governatori bizantini la arricchirono di edifici religiosi e amministrativi, ornati sempre da mosaici particolari, che le hanno valso il nome di \"Citt\u00e0 dei mosaici\". I soggetti di questi mosaici sono in prevalenza tratti dalla natura, specialmente piante ed animali.\nMadaba fu poi conquistata nel 614 dai Persiani sasanidi e cos\u00ec inizi\u00f2 il suo declino artistico e culturale. Ritornata sotto il controllo dei Bizantini, nel 636, fu conquistata dagli Arabi, che all'inizio dell'VIII secolo, durante una spedizione punitiva contro la citt\u00e0, distrussero alcuni mosaici. La citt\u00e0 comunque fu abbandonata dopo il terremoto del 749, che la rase al suolo.\nMadaba rinacque dopo circa 1100 anni, quando una piccola comunit\u00e0 cristiana di circa 2.000 persone, in lotta con la comunit\u00e0 musulmana di Karak, decise di trasferirsi l\u00ec alla fine del XIX secolo. Questa comunit\u00e0 nell'intento di gettare la fondamenta delle case scopr\u00ec alcuni mosaici. Nel 1897 fu data notizia che nella chiesa di San Giorgio era venuto alla luce un mosaico raffigurante la mappa della Terra Santa. Quando la notizia giunse in Europa diede inizio ad un susseguirsi di spedizioni archeologiche che durano ancora ai giorni nostri, e da allora Madaba prosper\u00f2 e la sua popolazione inizi\u00f2 e continua tuttora ad aumentare.\nMedba nella Bibbia.\nLa Bibbia racconta che Medba (Madaba) fu attaccata all'inizio del X secolo a.C. da Ammoniti e Amorrei, uniti per conquistarla. La resistenza, guidata da un certo Joab, permise di sconfiggere gli invasori. Respinti gli Amorrei, gli israeliti attraversarono l'Arnon e invasero il regno di Sicon, distruggendolo.\nMonumenti e luoghi di interesse.\nLa Chiesa di San Giorgio.\nLa Mappa di Terrasanta.\nIl pi\u00f9 celebre mosaico bizantino di Madaba fu scoperto verso il 1890 durante la costruzione della Chiesa di San Giorgio, che venne portata a termine qualche anno prima. Questo mosaico \u00e8 stato chiamato \"Mappa di Terrasanta\", poich\u00e9 raffigura l'itinerario per raggiungere Gerusalemme attraverso oltre centocinquanta localit\u00e0. Il mosaico \u00e8 corredato di 157 didascalie in greco, che segnano i principali siti biblici del medio Oriente, dall'Egitto alla Palestina. In origine il mosaico era lungo dai 15 ai 25 metri e largo 6 metri ed era formato da circa due milioni di tessere, di cui solo un terzo \u00e8 giunto sino a noi.\nLa presenza di alcuni importanti edifici, come il Santo Sepolcro, costruito nel 543, hanno permesso di ipotizzare una datazione. Infatti il mosaico \u00e8 stato completato nel 560.\nLa chiesa.\nConsacrata nel 1896, la costruzione era stata iniziata, nel 1884, per puro caso sui resti di una preesistente chiesa bizantina da un gruppo di monaci greco-ortodossi, che la dedicarono a San Giorgio. Oggi \u00e8 una delle chiese cristiane pi\u00f9 importanti della Giordania e delle pi\u00f9 belle, motivo le colonne riccamente decorate, gli interni sontuosi e i mosaici. La chiesa \u00e8 oggi meta di pellegrinaggio per le minoranze ortodosse della Giordania.\nParco archeologico.\nVi sono esposti diversi mosaici provenienti sia da Madaba che da altri siti. Inoltre nel parco sono inglobate la \"chiesa del profeta Elia\", la \"sala di Ippolito\", una ricca residenza bizantina del VI secolo e la \"chiesa della Vergine Maria\", ricche di mosaici belli e ben conservati.\nPalazzo bruciato e chiesa dei Martiri.\nIl palazzo era una lussuosa residenza privata distrutta da un incendio durante il terremoto del 749, La villa comunque conserva interessanti mosaici di cui sono degni di nota alcuni sul tema della caccia ed il mosaico del leone che attacca un toro.Nello stesso sito si possono vedere i resti della chiesa dei Martiri, distrutta nel corso dell'VIII secolo.\nTell Madaba.\nIl sito \u00e8 di recente scoperta ed \u00e8 in fase di scavo per cui non vi \u00e8 ancora molto da vedere, ma si ha la certezza che conserva i resti di una villa bizantina e i resti di mura risalenti all'et\u00e0 del ferro.\nSociet\u00e0.\nMadaba \u00e8 la quinta citt\u00e0 della Giordania per la popolazione, che costituisce circa il 3% della popolazione totale. Gli abitanti, 70.000, sono per la maggior parte di etnia araba e di religione islamica, oltre a una cospicua comunit\u00e0 di arabi cristiani di oltre 20.000 unit\u00e0 (circa un terzo della popolazione) particolarmente legata alla tradizione greco-ortodossa, che la rende una delle pi\u00f9 grandi comunit\u00e0 cristiane della Giordania. C'\u00e8 inoltre una minoranza palestinese."}
{"id": "587192", "revid": "77358", "url": "https://it.wikipedia.org/wiki?curid=587192", "title": "Villa Medicea di Colle Salvetti", "text": ""}
{"id": "587193", "revid": "36426", "url": "https://it.wikipedia.org/wiki?curid=587193", "title": "Fernando I", "text": ""}
{"id": "587194", "revid": "110157", "url": "https://it.wikipedia.org/wiki?curid=587194", "title": "Bass Culture (album)", "text": "Bass Culture \u00e8 un album musicale del poeta dub Linton Kwesi Johnson."}
{"id": "587195", "revid": "93556", "url": "https://it.wikipedia.org/wiki?curid=587195", "title": "Provincia di Hu\u00edla", "text": "La provincia di Hu\u00edla \u00e8 una provincia dell'Angola. Il capoluogo \u00e8 la citt\u00e0 di Lubango (in passato chiamata \"S\u00e1 da Bandeira\"), posta nella parte occidentale della provincia. Ha una superficie di 75.002\u00a0km\u00b2 ed una popolazione di 1.364.607 (stima del 2009).\nGeografia fisica.\nLa provincia \u00e8 posta nella regione sudoccidentale dell'Angola.\nConfina a nord con le province di Benguela e Huambo, a est con le province di Bi\u00e9 e Cuando Cubango, a sud la provincia di Cunene ed a ovest quella di Namibe.\nIl territorio \u00e8 morfologicamente costituito dall'altopiano angolano ed \u00e8 drenato nella parte centrale dal fiume Cunene che scende verso sud. Ad oriente \u00e8 drenato dal fiume Cubango che in parte segna il confine con la provincia di Cuando Cubango. Nel sud-ovest si ergono i rilievi della Serra da Chela, che raggiunge i 2275 metri di altezza.\nLa provincia ospita il Bicuari National Park, che protegge il bacino del fiume Mucope, un affluente del Cunene, con una ricca popolazione di uccelli.\nSuddivisione amministrativa.\nLa Provincia di Hu\u00edla \u00e8 suddivisa in 14 municipi e 40 comuni."}
{"id": "587196", "revid": "287204", "url": "https://it.wikipedia.org/wiki?curid=587196", "title": "Aftertaste", "text": "Aftertaste \u00e8 un album della band statunitense degli Helmet, pubblicato nel 1997 dalla Interscope Records. Sar\u00e0 anche l'ultimo album in cui sono presenti due dei membri originari, Henry Bogdan al basso e John Stanier alla batteria. Il chitarrista Rob Echeverria, presente nelle registrazioni dell'album \"Betty\" (1994), lasci\u00f2 la band prima della registrazione dell'album per unirsi ai Biohazard. Quindi la formazione presente in questo lavoro si ridusse a tre elementi, con Page Hamilton che registr\u00f2 tutte le parti di chitarra, sia ritmica che solista. Per il tour di supporto all'album venne inserito Chris Traynor (ex Orange 9mm). Anche in questo album si sente il classico suono della band, con la ritmica sincopata delle chitarre e la batteria e il basso che offrono una solida base ritmica.\nTracce.\nTesti e musiche di Page Hamilton, eccetto dove indicato."}
{"id": "587203", "revid": "767487", "url": "https://it.wikipedia.org/wiki?curid=587203", "title": "Memphis Minnie", "text": "Biografia.\n\u00c8 stata una delle grandi del blues, il suo blues \u00e8 radicato nel country blues piuttosto che nel blues classico ma fu la prima donna a darsi al blues elettrico contribuendo cos\u00ec alla nascita del blues urbano tipico di Chicago, detto appunto Chicago blues.\nNata ad Algiers, un sobborgo di New Orleans, in Louisiana, si trasfer\u00ec presto col resto della famiglia a Memphis, una delle citt\u00e0 pi\u00f9 blues del Sud. Ancora undicenne impar\u00f2 a suonare la chitarra acustica e il banjo potendo cos\u00ec guadagnare qualche centesimo suonando per strada con il nomignolo di \"Kid Douglas\".\nTra il 1916 e il 1920 gir\u00f2 col \"Ringling Brothers Circus\" negli stati del profondo Sud. Tornata a Memphis rimase sulle scene blues guadagnandosi da vivere suonando in bar e club.\nFu cos\u00ec scoperta nel 1930 da un \"talent scout\" della Columbia Records che la sent\u00ec suonare in un salone da barbiere di Beale Street. Registr\u00f2 la sua prima canzone \"Bumble Bee\" lo stesso anno con il nome di Memphis Minnie, accompagnata alla chitarra dal suo secondo marito Kansas Joe McKoy.\nInsieme a Kansas Joe esegu\u00ec nel 1929 il blues \"When the Levee Breaks\" ripresa 40 anni dopo dai \"Led Zeppelin\".\nDivenne in poco tempo una delle pi\u00f9 influenti e pionieristiche musiciste blues \"donna\", eccezionale pure come chitarrista.\nAssieme al marito si trasfer\u00ec a Chicago dove si esib\u00ec con grandi del blues quali Tampa Red e Big Bill Broonzy, che nel suo libro \"Big Bill Blues\", scriver\u00e0: \"Sapeva suonare e cantare non come una donna, ma altrettanto bene come un uomo\".\nNel 1935 divorzia dal marito e ritorna a Memphis dove conobbe nel 1940 il suo terzo marito, Little Son Joe. Insieme fecero ritorno a Chicago dove iniziarono ad incidere assieme.\nNel 1942 cambi\u00f2 le sue radici country della Louisiana con il blues di Memphis producendo la sua unica melodia del country-blues; insieme a Big Bill Broonzy e a Tampa Red trasform\u00f2 il country-blues nell'elettrico blues cittadino, gettando le fondamenta per giganti come Muddy Waters, Little Walter e Jimmy Rogers che viaggiavano da piccole citt\u00e0 del Sud alle grandi citt\u00e0 del Nord.\nNel 1953 ebbe un attacco cardiaco e otto anni dopo mor\u00ec suo marito. And\u00f2 cos\u00ec a vivere in una casa per anziani dove mor\u00ec il 6 agosto 1973.\nMinnie registr\u00f2 per quarant'anni, record mai raggiunto in quegli anni da nessun'altra donna. Una sua caratteristica era che indossava sfavillanti braccialetti fatti di dollari d'argento; \u00e8 considerata la pi\u00f9 grande \"blueswoman\" dagli inizi degli anni della Grande depressione alla seconda guerra mondiale.\nNel 1980 Memphis Minnie fu inclusa fra gli artisti della Blues Foundation's Hall of Fame."}
{"id": "587204", "revid": "196543", "url": "https://it.wikipedia.org/wiki?curid=587204", "title": "Francesco Gasparini", "text": "Biografia.\nGasparini fu il secondo dei cinque figli di Nicolao e Elisabetta Belfiore. Si \u00e8 ipotizzato che possa avere ricevuto i primi insegnamenti da Giovanni Domenico Giuliani, maestro di cappella della collegiata di S. Maria Assunta a Camaiore dal 1674 al 1679..\nNel 1682 viveva a Roma dove aveva assunto l'incarico di organista della chiesa della Madonna dei Monti..\nFu ammesso il 27 giugno 1684 all'Accademia Filarmonica di Bologna come cantante e successivamente, il 17 maggio 1685, come compositore.\nA Roma il 28 novembre 1685 spos\u00f2 Maria Rosa Borrini, cantante romana.\nNel dicembre 1686 debutt\u00f2 in teatro a Livorno, collaborando alla rappresentazione dei drammi \"Olimpia vendicata\" di Alessandro Scarlatti e \"Roderico\" di Carlo Francesco Pollarolo, per i quali in questa occasione potrebbe aver scritto diverse arie nuove.\nNel 1689 entr\u00f2 a far parte della Congregazione di Santa Cecilia di Roma. Per la quaresima 1689 compose l'oratorio latino \"Iudith de Holoferne triumphans\" eseguito all'oratorio del Ss. Crocifisso di S. Marcello. Durante il carnevale 1690 al Collegio Clementino venne rappresentato il suo primo dramma \"Bellerofonte\" (libretto G.M. Conti). Due anni dopo nello stesso collegio fu eseguito il suo oratorio \"Atalia\" (1692).\nNel giugno 1701 si trasfer\u00ec a Venezia, dove il 5 di quel mese era stato nominato \u00abmaestro di choro\u00bb all'Ospedale della Piet\u00e0. Nell'istituzione veneziana ebbe come collega Antonio Vivaldi, che nel 1703 era stato nominato maestro di violino. Per l'Ospedale della Piet\u00e0 compose 9 oratori su testo latino eseguiti negli anni 1701-1714. Nell'aprile 1713 i governatori della Piet\u00e0 concessero a Gasparini di allontanarsi per sei mesi da Venezia, ma il compositore lasci\u00f2 la citt\u00e0 senza farvi pi\u00f9 ritorno. Nel periodo veneziano Gasparini compose 24 opere, molte delle quali andate in scena al Teatro Tron di San Cassiano.\nDurante la sua permanenza nella citt\u00e0 lagunare ebbe occasione di incontrare i grandi compositori veneziani dell'epoca, come Antonio Lotti e Carlo Francesco Pollarolo.\nNel febbraio 1713 si era stabilito con la famiglia a Citt\u00e0 di Castello, dove la moglie aveva delle propriet\u00e0. Dalla cittadina umbra si allontan\u00f2 soltanto in occasione della rappresentazione di sue opere nei teatri di Genova, Roma, Reggio Emilia e Firenze..\nNel 1716 fece rientro a Roma per rappresentare due opere al teatro Capranica: il \"Ciro\" e il \"Venceslao\" (in parte con musica di Francesco Mancini). Nel luglio 1718 entr\u00f2 al servizio del principe Francesco Maria Ruspoli, come maestro di cappella al posto di Antonio Caldara, mamtenendo questo posto fino al giugno 1718. Negli stessi anni riprese i rapporti con il principe Marcantonio Borghese e la consorte Livia Spinola, con i quali era stato in contatto fin dal 1711. Dal 1720 compare col titolo di \u00abvirtuoso del principe Borghese\u00bb, pur non essendo dei ruoli di questa famiglia Nel 1718 fu ammesso all'Accademia dell'Arcadia.\nDal 1725 fino alla morte fu maestro della cappella Borghese in Santa Maria Maggiore e della Cappella musicale Pia Lateranense della basilica di San Giovanni in Laterano.\nConsiderazioni sull'artista.\n\u00c8 considerato uno dei migliori compositori del suo tempo. La sua musica denota in lui un'elevata abilit\u00e0 e qualit\u00e0 compositiva, soprattutto nelle cantate, le quali furono particolarmente apprezzate anche da Charles Burney. Altrettanta bravura ebbe anche nelle composizioni sacre, scritte con maestria, usando spesso tecniche compositive complesse.\nLa maniera dei suoi lavori teatrali \u00e8 tipica del periodo, tranne per i suoi ultimi lavori, nei quali si osservano caratteristiche melodiche e ritmiche tipiche delle opere delle generazioni successive.\nScrisse circa 60 opere, tra le quali la pi\u00f9 famosa fu l\"'Ambleto\" (o \"Amleto\"), una variazione basata sull'Amleto di William Shakespeare.\nNonostante l'intensa attivit\u00e0 di operista, Gasparini fu attivo anche come insegnante; tra i suoi allievi pi\u00f9 illustri Benedetto Marcello, Johann Joachim Quantz, Domenico Scarlatti e il cantante Giovanni Ossi. La sua notoriet\u00e0 resta legata al trattato \"L'armonico pratico al cimbalo. Regole, osservazioni e avvertimenti per ben suonare il basso e accompagnare sopra il cimbalo, spinetta e organo\", pubblicato a Venezia, presso Antonio Bortoli, nel 1708, e ristampato in almeno nove edizioni fino al 1808. Si tratta del primo importante trattato riguardante il basso continuo; in esso l'autore in parte riprende i metodi della prassi seicentesca e in parte illustra le novit\u00e0 della tecnica, dello stile e del gusto del suo tempo, come il \u00absuonar pieno\u00bb, raddoppiando le consonanze, o l'uso di acciaccature e mordenti, vale a dire l'uso di introdurre note estranee all'armonia al fine di creare un \u00abmirabile effetto\u00bb sonoro.\nLavori.\nOpere.\nSono note 61 opere di Gasparini; l'anno e la citt\u00e0 si riferiscono alla prima rappresentazione."}
{"id": "587207", "revid": "57342", "url": "https://it.wikipedia.org/wiki?curid=587207", "title": "Pupella Maggio", "text": "Biografia.\nNacque figlia d'arte, e come i suoi genitori intraprese la strada del teatro. Insieme a lei anche altri fratelli calcarono le scene; tra questi Enzo, il primogenito, Beniamino, Dante e Icadio e le sorelle Rosalia e Margherita.\nIl padre \u00e8 stato uno dei pi\u00f9 grandi capocomici e fine dicitore della storia del teatro partenopeo: Domenico Maggio detto Mim\u00ec e la madre Antonietta Gravante, erede della famosa famiglia Gravante gestori del rinomato circo equestre \"Carro di Tespi\". La madre ebbe le doglie proprio durante le prove di uno spettacolo al Teatro Orfeo in via Carriera Grande (nei pressi della stazione di Napoli), e pertanto la piccola Giustina vide la luce nel camerino dello stesso.\nTeatro Scarpettiano.\nIl battesimo artistico lo ricevette all'et\u00e0 di circa due anni, quando con la compagnia teatrale del padre rivest\u00ec il ruolo della bambola di pezza nello spettacolo di Eduardo Scarpetta \"La Pupa Movibile\". Fu questa partecipazione e il vezzeggiativo datole dal padre Mim\u00ec a far s\u00ec che piccola Giustina venisse chiamata affettuosamente \"Pupella\". Lasci\u00f2 la scuola ai primi anni delle elementari e sin da piccina prendeva parte agli spettacoli diretti dal padre, che in quegli anni riscontrava successo con la famosa sceneggiata napoletana. Seguiva la compagnia per tutte le tourn\u00e9e, ma non le mancarono esperienze lontano dalla famiglia come per la rivista \"La Rinie n\u00ba1\".\nNegli anni quaranta decise di abbandonare le scene, a seguito della morte della madre (1940) e del padre (1943). Trasferitasi a Roma, intraprese il mestiere di modista, ma un'amicizia con alcuni ebrei che nascondeva in casa la costrinse ad andare altrove. Si diresse a Terni dove lavor\u00f2 in un'acciaieria, per la quale curava le regie teatrali degli spettacoli del Dopolavoro. La notizia dell'amicizia scottante circolava, quindi dovette andare di nuovo altrove: Napoli, poi Stroncone, ancora Roma e infine Milano. Qui raggiunse sua sorella Rosalia e sempre qui lavor\u00f2 in una compagnia di rivista al Teatro Nuovo, accanto a Remigio Paone, Carlo Croccolo, Dolores Palumbo e altri ancora.\nCon Eduardo.\nLa sua insofferenza migratoria la riport\u00f2 a Napoli e da l\u00ec a qualche anno ebbe modo di conoscere il suo maestro Eduardo De Filippo. Entr\u00f2 nella Scarpettiana nel 1954, la compagnia diretta da Eduardo De Filippo, che metteva in scena i testi del padre Eduardo Scarpetta. Ma fu solo dopo la morte di Titina De Filippo che inizi\u00f2 ad ottenere quel successo che meritava. Dovette, infatti sostituirla per il ruolo di \"Filumena Marturano\", e ancora dopo la \"Concetta\" di Natale in casa Cupiello e altri testi ancora.\nNel 1959 la sua consacrazione quale primadonna l'ottenne grazie al ruolo di Rosa in \"Sabato, domenica e luned\u00ec\", personaggio scritto apposta per lei dal grande Eduardo e che le fece vincere tre grandi premi: la Maschera d'oro, il premio San Genesio e il premio Nettuno. A seguito della prima di una lunga serie di incomprensioni, nel 1960 Pupella si allontan\u00f2 da Eduardo per lasciarsi dirigere da Luchino Visconti ne \"L'Arialda\" di Giovanni Testori.\nAl cinema.\nSempre nel 1960 inizia la sua vera e significativa esperienza cinematografica: tra i tanti registi ricordiamo Mario Amendola, Camillo Mastrocinque, Mauro Morassi in un primo luogo, per poi passare al grande Vittorio De Sica, Roberto Rossellini, Nanni Loy e lo statunitense John Huston nel film \"La Bibbia\".\nOttenne il Nastro d'argento alla migliore attrice non protagonista nel 1969 per il ruolo de \"la prima paziente\" ne \"il medico della mutua\" di Luigi Zampa, accanto ad Alberto Sordi. Intanto svariate furono le volte in cui torn\u00f2 sotto la direzione di Eduardo, ma non mancarono grandi registi come il napoletano Giuseppe Patroni Griffi in testi come \"Napoli notte e giorno\", ispirato ai testi di Raffaele Viviani, in \"Persone naturali e strafottenti\" e nel testo scritto apposta per lei \"In memoria di una signora amica\".\nIl 1973 fu l'anno del famoso film \"Amarcord\" di Federico Fellini, vincitore del Premio Oscar come miglior film straniero, al quale Pupella prese parte nel toccante ruolo della madre del protagonista, doppiata per\u00f2 da Ave Ninchi. Nel 1976 divorzi\u00f2 da Luigi Dell'Isola, che aveva sposato nel 1962 e che rimase primo e unico marito.\nAncora in scena.\nCon grande successo torn\u00f2 in scena, nuovamente insieme a Eduardo, in una riedizione di \"Natale in casa Cupiello\", che nel '77 venne allestita per la televisione. Dal 1979 iniziarono gli anni in cui Pupella partecip\u00f2 attivamente alle messinscena diretta da Antonio Calenda in diversi testi che le diedero modo di portare fuori un'interpretazione all'apice della sua maturit\u00e0.\nFu il momento di Brecht del quale Calenda cur\u00f2 la regia de \"La Madre\", in una Pupella nei panni di \"Pelagia Vlassova\", un personaggio che grazie all'interpretazione del tutto personale dell'attrice divenne madre napoletana e insieme universale.\nNel 1981 \u00e8 accanto all'amico di sempre Pietro De Vico nello spettacolo \"Farsa\", tratto dai testi di Antonio Petito (adattamento e riscrittura di Antonio Calenda ed Ettore Massarese) e nel 1983 si riunisce la parte superstite della famiglia Maggio: Pupella, Rosalia e Beniamino vanno in scena diretti sempre da Calenda col testo \"...'Na sera...'e Maggio\". Fu l'ultima volta che i fratelli recitarono insieme, e grazie a questa pi\u00e8ce ottennero il \"Premio della critica italiana per la Stagione di Prosa 1982/1983\" come miglior spettacolo dell'anno e per l'interpretazione particolarmente singolare. Un ictus cerebrale blocc\u00f2 Beniamino nel camerino del Teatro Biondo di Palermo.\nFu la volta del testo di Shakespeare \"Amleto\", da cui Calenda scrisse \"Questa sera... Amleto\", con la collaborazione di Mario Prosperi. Successivamente sempre Calenda le pone uno dei testi pi\u00f9 famosi del drammaturgo Samuel Beckett: \"Aspettando Godot\". Il 1\u00ba aprile del 1987 ebbe un incidente stradale che la costrinse a fermarsi per qualche tempo.\nTodi: lontano da Napoli.\nSi trasfer\u00ec a Todi, confrontandosi successivamente ancora col cinema. Fu la madre (ormai anziana) del protagonista nel film da Oscar \"Nuovo Cinema Paradiso\" di Giuseppe Tornatore del 1988. Nel 1997 scrisse e pubblic\u00f2 il suo primo e unico romanzo, l'autobiografico \"Poca luce in tanto spazio\" per \"Carlo Grassetti Editore\".\nMorte.\nL'8 dicembre 1999 mor\u00ec all'ospedale Sandro Pertini di Roma, per emorragia cerebrale. Qualche mese prima, ad agosto, aveva partecipato al film \"Fate come noi\" del giovane regista Francesco Apolloni, che rimane la sua ultima apparizione. Riposa al Cimitero di Prima Porta a Roma.\nL'allora Presidente della Repubblica Carlo Azeglio Ciampi emise un comunicato che recitava cos\u00ec:"}
{"id": "587210", "revid": "7", "url": "https://it.wikipedia.org/wiki?curid=587210", "title": "Aeroporto di Reggio Calabria Tito Minniti", "text": ""}
{"id": "587217", "revid": "1832335", "url": "https://it.wikipedia.org/wiki?curid=587217", "title": "Fujiwara no Teika", "text": "Fu uno dei maggior poeti classici della letteratura giapponese. Le sue poesie furono incluse nella raccolta titolata Shinkokinwakashu.\nIl suo nome \u00e8 incluso nella raccolta dei Trentasei nuovi immortali della poesia."}
{"id": "587218", "revid": "6923", "url": "https://it.wikipedia.org/wiki?curid=587218", "title": "Campionato europeo maschile di pallacanestro 1997", "text": "Il 30\u00ba Campionato Europeo Maschile di Pallacanestro FIBA (noto anche come FIBA EuroBasket 1997) si \u00e8 tenuto dal 25 giugno al 7 luglio 1997 a Barcellona, in Spagna.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nSquadre partecipanti.\nLe prime tre squadre di ogni girone si qualifica per la fase successiva.\nNella successiva fase a girone a sei, si qualificano le prime quattro squadre per determinare i quarti di finale.\nI primi quattro gironi di qualificazione di 4 squadre:"}
{"id": "587219", "revid": "767487", "url": "https://it.wikipedia.org/wiki?curid=587219", "title": "Modista", "text": "Il modista \u00e8 un operatore del commercio dell'abbigliamento, che confeziona o vende abiti, cappelli e altri tipi di accessori di abbigliamento femminili.\nIl termine, derivato evidentemente da moda, serve a distinguere questa attivit\u00e0 (nella quale si applicano i dettami della voga direttamente alla produzione) dall'attivit\u00e0 dello stilista \u2013 nella quale l'operatore lavora alla creazione di nuovi stili."}
{"id": "587225", "revid": "6923", "url": "https://it.wikipedia.org/wiki?curid=587225", "title": "IMAM", "text": "La Industrie Meccaniche Aeronautiche Meridionali, meglio nota con l'acronimo di IMAM, era un'azienda aeronautica, con sede a Napoli, che produsse aeroplani dagli anni venti sino alla fine della seconda guerra mondiale.\nStoria.\nLa societ\u00e0, inizialmente parte della Societ\u00e0 Anonima Officine Ferroviarie Meridionali di propriet\u00e0 dell'ingegner Nicola Romeo, inizi\u00f2 la produzione di velivoli nel 1923. Nel 1925 acquist\u00f2 i diritti di produzione su licenza dall'azienda olandese Fokker e che l'azienda italiana utilizzer\u00e0 per realizzare il Romeo Ro.1, un biplano bi e triposto da ricognizione e bombardamento copia quasi conforme del Fokker C.V-E. Inoltre realizz\u00f2, sempre su licenza, parti aeronautiche per conto della Fiat Aviazione fino alla nascita, nel 1927, della nuova societ\u00e0 per azioni che comincer\u00e0 a produrre apparecchi di propria progettazione oltre a continuare la produzione con il proprio marchio IMAM.\nPur non ripetendo lo stesso successo commerciale del Ro.1, impiegato con buoni risultati dall'aeronautica coloniale, i successivi modelli Ro.37 e Ro.43, ricognitori il primo terrestre il secondo imbarcato offrirono il loro contributo nel teatro bellico dei Balcani ad est e sul mar Mediterraneo, mentre i Ro.41 affiancavano gli altri biplani nelle scuole di volo della Regia Aeronautica.\nTra altri progetti meno fortunati il Ro.57 e la sua evoluzione Ro.58, quest'ultimo promettente caccia pesante bimotore ma che necessitava di una maggiore abilit\u00e0 nel pilotaggio, quindi il Ro.63, un pari ruolo del noto Fieseler Fi 156 \"Storch\" di produzione tedesca, che non riuscir\u00e0 ad essere prodotto in numero sufficiente pur eguagliando in prestazioni lo Storch per l'ormai mancanza di risorse tecnologiche in cui versava l'Italia verso la fine della seconda guerra mondiale.\nNel secondo dopoguerra, (1950), IMAM diventa, col nome di \"Aerfer\", parte del gruppo IRI Finmeccanica, con il quale produrr\u00e0 alcuni interessanti prototipi di caccia a getto di prima generazione che per\u00f2 non superarono la fase iniziale di prototipo rimanendo senza seguito produttivo.\nAerei.\nLa IMAM produsse:\nLa Aerfer produsse:"}
{"id": "587226", "revid": "1186766", "url": "https://it.wikipedia.org/wiki?curid=587226", "title": ".mil", "text": ".mil \u00e8 un dominio di primo livello generico.\n\u00c8 stato uno dei domini di primo livello originali creati nel gennaio 1985. Attualmente il registro \u00e8 tenuto dal Defense Information Systems Agency, un'agenzia di supporto al dipartimento di difesa (DoD) degli Stati Uniti. Infatti questo dominio \u00e8 riservato ai siti della struttura militare statunitense.\nGli Stati Uniti sono l'unico Stato che usa un dominio di primo livello per le proprie forze armate, le altre nazioni di solito usano un dominio di secondo livello del proprio ccTLD, ad esempio il Regno Unito usa .mod.uk e l'Italia .difesa.it."}
{"id": "587230", "revid": "1568601", "url": "https://it.wikipedia.org/wiki?curid=587230", "title": "Velk\u00fd Lopen\u00edk", "text": "Velk\u00fd Lopen\u00edk (in ceco; \"Ve\u013ek\u00fd Lopen\u00edk\" in slovacco) \u00e8 la seconda montagna pi\u00f9 alta dei Carpazi Bianchi (nei Carpazi, nella Regione di Zl\u00edn, in Repubblica Ceca al confine con la Slovacchia. L'altezza \u00e8 di 911 metri.\nL'area circostante la montagna, fu una regione collinare di agricoltori primitivi e di piccole fattorie; i villaggi pi\u00f9 vicini sono Lopen\u00edk, B\u0159ezov\u00e1 (Rep. Ceca) e Nov\u00e1 Bo\u0161\u00e1ca (in Slovacchia).\nSulla cima della montagna sono state costruite molte torri di guardia. La prima fu costruita nel 1944 e and\u00f2 a fuoco nel 1946, mentre un'altra cadde nel 1972. Nel periodo 2004-2005 \u00e8 stata costruita una nuova torre alta 22 metri in legno. \u00c8 stata posizionata proprio sul confine tra Repubblica Ceca e Slovacchia, proprio per sottolineare l'amicizia tra i due popoli.\nA causa delle insufficienti infrastrutture, la montagna e la regione circostante \u00e8 abbastanza difficile da raggiungere. Questa difficolt\u00e0 \u00e8 per\u00f2 molto gradita a coloro che preferiscono la tranquillit\u00e0 e il relax."}
{"id": "587231", "revid": "287204", "url": "https://it.wikipedia.org/wiki?curid=587231", "title": "Velky Lopenik", "text": ""}
{"id": "587232", "revid": "30610", "url": "https://it.wikipedia.org/wiki?curid=587232", "title": "Sieroreversione", "text": "Il fenomeno della sieroreversione \u00e8 l'opposto di quello della sieroconversione e consiste in una diminuzione della concentrazione nel plasma sanguigno di anticorpi, presenti in seguito ad una passata sieroconversione, fino a livelli non rilevabili dai test o fino all'annullamento.\nLa sieroreversione pu\u00f2 essere la normale conseguenza della guarigione da un'infezione.\nNel caso dell'infezione da HIV, a causa della continua distruzione di linfociti T CD4 da parte del virus, con conseguente continuo deterioramento del sistema immunitario, il livello di anticorpi \"anti-HIV\" nel plasma sanguigno subisce un progressivo calo. Con i test HIV di vecchia generazione, nella fase terminale dell'infezione da HIV, ossia nella fase di AIDS conclamato, ci\u00f2 poteva portare alla sieroreversione, cio\u00e8 alla negativizzazione del test (dunque in questa fase un paziente poteva ritornare sieronegativo). Con i test HIV di nuova generazione, molto pi\u00f9 sensibili, questo fenomeno non si verifica pi\u00f9.( anche se non \u00e8 dato modo di conoscere gli elementi che differenziano un test di vecchia da uno di nuova generazione)."}
{"id": "587237", "revid": "287204", "url": "https://it.wikipedia.org/wiki?curid=587237", "title": "Monti lusaziani", "text": "I Monti lusaziani (in ceco: \"Lu\u017eick\u00e9 hory\", tedesco: \"Lausitzer Gebirge\", in Germania chiamati \"Zittauer Gebirge\") sono una catena montuosa dell'Europa, al confine sud-orientale della Germania e della Repubblica Ceca, a est del fiume Elba. \nI Monti lusaziani fanno parte del gruppo montuoso dei Sudeti Occidentali, che sono la porzione occidentale della catena dei Sudeti. Sono posizionati nel territorio della Lusazia e, per la maggior parte, della Boemia a est dei Monti dei Giganti.\nLa cima pi\u00f9 alta \u00e8 la Lu\u017e (tedesco: \"Lausche\"), 793 m. Tra le altre principali cime ci sono il P\u011bnkav\u010d\u00ed vrch (\"Finkenkoppe\") 792\u00a0m, la Jedlov\u00e1 (\"Tannenberg\") 774\u00a0m, il Kl\u00ed\u010d (\"Kleis\") 760\u00a0m, lo Hvozd (\"Hochwald\") 750\u00a0m e lo Studenec (\"Kaltenberg\") 736\u00a0m."}
{"id": "587244", "revid": "4175", "url": "https://it.wikipedia.org/wiki?curid=587244", "title": "Chaos and Creation in the Backyard", "text": "Chaos and Creation in the Backyard \u00e8 un album di Paul McCartney, pubblicato il 13 settembre 2005.\nIl disco.\nL'album, prodotto da Nigel Godrich, gi\u00e0 apprezzato per le sue collaborazioni con i Radiohead, rappresenta per l'ex bassista dei Beatles un ritorno a sonorit\u00e0 di rock-pop acustico gi\u00e0 sperimentate nei primi anni settanta con gli album \"McCartney\" e \"Ram\" e nel 1997 con \"Flaming Pie\".\nRegistrato tra il novembre 2003 e l'aprile 2005, il disco vede la partecipazione del flautista venezuelano Pedro Eustache, che suon\u00f2 il duduk in \"Jenny Wren\", che ha ricordato di avere inciso questo contributo \"in una sola take\".\nPossibili riferimenti alla leggenda PID.\nSecondo i sostenitori della leggenda PID, il titolo dell'album \u00e8 l'anagramma di \"He Died in a Car Crash on a Batty Conk\" (\"Mor\u00ec in un incidente in macchina con un violento colpo alla testa\"), scelto volutamente dall'artista."}
{"id": "587249", "revid": "767487", "url": "https://it.wikipedia.org/wiki?curid=587249", "title": "Amami o lasciami", "text": "\"Amami o lasciami (Love Me or Leave Me)\" \u00e8 un film del 1955 diretto da Charles Vidor.\nIl film, liberamente tratto dalla vera storia della cantante degli anni venti Ruth Etting, \u00e8 interpretato, tra gli altri, da James Cagney, Doris Day e Cameron Mitchell.\nIl titolo originale del film, \"Love Me or Leave Me\", riprende uno dei pi\u00f9 grandi successi di Ruth Etting, l'omonima canzone di Walter Donaldson e Gus Kahn che la cantante port\u00f2 al successo in \"Whoopee!\", il musical del 1928 prodotto da Florenz Ziegfeld, Jr..\nLa colonna sonora raggiunse per 25 settimane la prima posizione nella Billboard 200.\nTrama.\nHollywood, anni venti: la ballerina Ruth arriva in citt\u00e0 e trova un pianista che scopre il suo talento come cantante. Ruth riuscir\u00e0 a diventare una star con l'aiuto di Martin Snyder, un ex-gangster zoppo e geloso, con cui intreccia una burrascosa relazione. La ragazza, infatti, \u00e8 innamorata del musicista Johnny Alderman: per\u00f2, per gratitudine, \u00e8 costretta suo malgrado a sposare Snyder. Il matrimonio non si rivela felice e i due divorziano. Snyder, ancora geloso, sparer\u00e0 al musicista ferendolo. Processato, passer\u00e0 un anno in carcere. Ruth e Johnny potranno finalmente sposarsi e vivere insieme.\nProduzione.\nIl film fu prodotto dalla Metro-Goldwyn-Mayer (MGM) e le riprese durarono dal dicembre 1954 al febbraio 1955.\nDistribuzione.\nDistribuito dalla Metro-Goldwyn-Mayer (MGM), il film - con il titolo originale \"Love Me or Leave Me\" (come l'omonima canzone) - fu presentato in prima mondiale a Dallas il 26 maggio 1955. Usc\u00ec nelle sale cinematografiche USA il 10 giugno.\nIl film venne distribuito in tutto il mondo: nel 1955, usc\u00ec in Irlanda (10 giugno), nel Regno Unito (26 settembre), Svezia (14 novembre, come \"Dej ska jag ha!\"); nel 1956, in Argentina (19 gennaio, come \"\u00c1mame o d\u00e9jame\"), Belgio (17 febbraio, come \"De valstrik van de hartstocht\", titolo fiammingo, e \"Les Pi\u00e8ges de la passion\", titolo francese), Francia (22 febbraio), Messico (22 febbraio), Germania Federale (16 marzo), Finlandia (23 marzo), Parigi (13 aprile), Giappone (12 maggio), Turchia (in settembre, come \"\u00d6ld\u00fcren Ask\"), Austria (in ottobre). Nel 1959, il film usc\u00ec in Danimarca (24 giugno) e nel 1977 fu trasmesso per la prima volta in televisione, il 3 marzo, in Spagna."}
{"id": "587251", "revid": "125071019", "url": "https://it.wikipedia.org/wiki?curid=587251", "title": "Explicitly parallel instruction computing", "text": "Explicitly parallel instruction computing (EPIC) \u00e8 un paradigma di architettura per microprocessori sviluppata verso la fine degli novanta. Questo paradigma \u00e8 stato sviluppato da Intel e HP e ha portato allo sviluppo dell'architettura dell'Intel IA-64 utilizzata nei processori Itanium e Itanium 2. L'obiettivo di EPIC \u00e8 lo sviluppo di processori in grado di eseguire in modo nativo ed efficiente codice parallelo senza dover utilizzare complesse strutture hardware all'interno del processore ma demandando la maggior parte dei problemi di parallelizzazione al compilatore. Questo permette di ottenere un aumento regolare e costante delle prestazioni senza innalzare eccessivamente la frequenza di funzionamento dei processori evitando consumi eccessivi e problemi di dissipazione.\nStoria.\nL'architettura EPIC \u00e8 un derivato dell'architettura VLIW e difatti lo sviluppo di questa architettura \u00e8 inscindibilmente legato con lo sviluppo dell'architettura VLIW. Le principali innovazioni sono state:\nVLIW.\nL'esecuzione fuori ordine e l'esecuzione speculativa ha permesso negli anni passati di incrementare significativamente le prestazioni dei processori. Tuttavia queste tecniche hanno presto mostrato i loro limiti, richiedono unit\u00e0 funzionali sempre pi\u00f9 costose e complesse per ottenere aumenti prestazionali sempre pi\u00f9 ridotti. Nella meta degli anni 90 si svilupparono diverse ricerche per arginare o eliminare il problema e le ricerche portarono allo sviluppo di set di istruzioni ove il parallelismo delle singole istruzioni fosse dichiarato in modo esplicito in modo da eliminare le unit\u00e0 di esecuzione fuori ordine e di analisi speculativa del codice. Questi set di istruzioni portarono alle architetture VLIW.\nNelle architetture VLIW le istruzioni sono impacchettate in gruppi che vengono eseguiti in parallelo. In ogni gruppo la dipendenza tra le varie istruzioni \u00e8 gi\u00e0 stata analizzata e risolta dal compilatore e quindi il processore deve solo prendere il gruppo di istruzioni, separare le singole operazioni ed eseguile in parallelo senza dover utilizzare complesse unit\u00e0 di analisi del codice. Tutta l'analisi del codice per ottenerne una versione parallela \u00e8 stata effettuata dal compilatore che avendo molto pi\u00f9 tempo del microprocessore effettua analisi molto pi\u00f9 approfondite e performanti.\nLe architetture VLIW per\u00f2 hanno diversi difetti che attualmente ne limitano la diffusione, le principali sono:\nSuperare i limite del VLIW.\nL'architettura EPIC al fine di risolvere i principali problemi segue sei principi base:\nAl fine di seguire i principi base l'architettura EPIC utilizza le seguenti tecniche:\nRicerca e sviluppo continuo.\nIl progetto EPIC si basa su ricerche prodotte da molti gruppi, tra le pi\u00f9 influenti si segnalano:\nEPIC nel mercato.\nL'architettura EPIC dopo un avvio molto stentato ha raggiunto un certo successo in alcuni segmenti di mercato, dove i server ad alte prestazioni la fanno da padrona. Secondo un'analisi di IDC i server basati su Itanium hanno generato un giro d'affari di 2.2 miliardi di dollari statunitensi e lo studio stima che il giro d'affari raggiunga i 7 miliardi di dollari nel 2010. L'architettura EPIC si sta diffondendo ma se questa architettura dominer\u00e0 il futuro \u00e8 tutto da vedere."}
{"id": "587253", "revid": "842", "url": "https://it.wikipedia.org/wiki?curid=587253", "title": "Complex Instruction Set Computer", "text": ""}
{"id": "587254", "revid": "486946", "url": "https://it.wikipedia.org/wiki?curid=587254", "title": "Reduced Instruction Set Computer", "text": ""}
{"id": "587256", "revid": "1652635", "url": "https://it.wikipedia.org/wiki?curid=587256", "title": "Reckoning (R.E.M.)", "text": "Reckoning \u00e8 il secondo album in studio del gruppo musicale R.E.M., pubblicato il 9 aprile del 1984 dalla I.R.S. Records.\nDescrizione.\n\"Reckoning\" \u00e8 il secondo album in studio dei R.E.M., nonostante il buon successo ottenuto con il precedente album \"Murmur\", \"Reckoning\" \u00e8 l'album che segner\u00e0 la consacrazione del gruppo statunitense.\nTracce.\nNell'edizione dell'album chiamata \"The I.R.S. Years Vintage\" uscita nel 1992 sono state inserite anche 5 bonus track:\nEdizione del 2009.\nIl primo disco \u00e8 l'album originale rimasterizzato."}
{"id": "587258", "revid": "834", "url": "https://it.wikipedia.org/wiki?curid=587258", "title": "EPIC", "text": ""}
{"id": "587262", "revid": "92723", "url": "https://it.wikipedia.org/wiki?curid=587262", "title": "Villa Corsini a Mezzomonte", "text": "La villa Corsini a Mezzomonte, ex villa medicea, si trova in via Imprunetana per Pozzolatico 116 nel comune di Impruneta, nel Chianti fiorentino.\nStoria.\nIn questo luogo era esistita una fattoria fortificata sin da un'epoca molto antica, da alcuni datata intorno all'anno Mille, quando la propriet\u00e0 apparteneva alla famiglia dei Buondelmonti. Di quell'epoca restano solo alcune mura, tra le quali quella meridionale dove si possono ancora riconoscere alcune merli incorporati nella parete.\nNel Trecento venne costruita una prima abitazione signorile dalla famiglia Barducci Ottavanti, con un'architettura quadrangolare con cortile centrale, edificata con blocchi di \"pietra forte\", in mezzo a una collina (a \"mezzo monte\", da cui il nome).\nLorenzo il Magnifico la acquist\u00f2 nel 1480, ma la tenne solo due anni: Messer Bernardo del Nero la acquist\u00f2 infatti nel 1482. Passata in seguito in eredit\u00e0 alla famiglia Ridolfi, essi la vendettero ai Panciatichi, che per primi iniziarono una vasta opera di trasformazione della villa in senso rinascimentale, verso il 1580.\nLa villa da allora si staglia compatta sul panorama delle colline del Chianti, con una torretta rialzata (forse un retaggio dell'edificio trecentesco) e con le tipiche finestre inquadrate da cornici grigie che risaltano sull'intonaco bianco.\nSuccessivamente venne acquistata dal futuro cardinale Giovan Carlo de' Medici, fratello del granduca Ferdinando II, quando il rampollo di casa Medici aveva appena diciotto anni, nel 1629.\nA lui si deve la gran parte della decorazione interna della villa, affrescata da alcuni dei pi\u00f9 importanti artisti fiorentini dell'epoca. Fu infatti realizzata una galleria decorata da affreschi e ampliato il lato dell'edificio verso Impruneta, dove esistono ancora alcuni soffitti intagliati dell'epoca. Anche il giardino sul lato est si \u00e8 mantenuto grosso modo secondo lo schema decorativo realizzato in quel periodo.\nNel 1644, il Cardinale Carlo de' Medici vendette la villa al Marchese Bartolomeo Corsini, figlio del senatore Neri Corsini. I Corsini realizzarono gran parte dei giardini e la cappella gentilizia del piano nobile, dedicata a Sant'Andrea Corsini.\nLa villa \u00e8 di propriet\u00e0 della famiglia e, dopo essere stata accuratamente restaurata, \u00e8 abitualmente abitata da alcuni discendenti, i quali aprono la loro villa per ricevimenti e altre manifestazioni speciali.\nDescrizione.\nI lavori di carpenteria promossi da Carlo de' Medici si conclusero nel 1632 e da allora si apr\u00ec il cantiere per la decorazione ad affresco degli ambienti.\nFurono chiamati alcuni degli artisti pi\u00f9 in vista della scuola pittorica fiorentina del primo Seicento, come Giovanni da San Giovanni e Francesco Albani, autori degli affreschi mitologici nella sale adiacenti al vestibolo d'entrata (\"Cacciata di Ebe e Assunzione di Ganimede quale coppiere di Zeus\") con le prospettive di Baccio del Bianco, mentre Domenico Cresti detto il Passignano dipinse al centro della grande galleria un \"Dio Cronos\" e altre figure allegoriche.\nPandolfo Sacchi complet\u00f2 la galleria con soggetti architettonici in \"trompe l'oeil\" tra i quali figurano anche tralicci, animali e personaggi agresti, in un complesso programma iconografico dedicato alla vita di campagna, al trascorrere dei mesi e delle stagioni, a divinit\u00e0 rurali; lo stesso autore dipinse anche le lunette della \"Sala di Amore e Psiche\".\nFu opera invece del pittore Cecco Bravo e aiuti la decorazione dell'ala meridionale con il ciclo ad affresco dedicato alla letteratura, un tema che qui trova una delle trattazioni pi\u00f9 vaste a complete di tutta l'area fiorentina. Vi sono rappresentate scene dell'\"Orlando Furioso\" e della \"Gerusalemme liberata\". Altri artisti non identificati dipinsero scene di caccia con minuti paesaggi che ricordano la scuola fiamminga, molto popolare all'epoca."}
{"id": "587263", "revid": "33689", "url": "https://it.wikipedia.org/wiki?curid=587263", "title": "Luigi de la Grennelais", "text": ""}
{"id": "587264", "revid": "47767", "url": "https://it.wikipedia.org/wiki?curid=587264", "title": "Gerusalemme Liberata", "text": ""}
{"id": "587265", "revid": "188915", "url": "https://it.wikipedia.org/wiki?curid=587265", "title": "Villa medicea di Mezzomonte", "text": ""}
{"id": "587267", "revid": "697352", "url": "https://it.wikipedia.org/wiki?curid=587267", "title": "Xylem Tube", "text": "Xylem Tube EP \u00e8 un EP del musicista Richard D. James, pubblicato con lo pseudonimo Aphex Twin nel giugno 1992.\nL'EP \u00e8 stato pubblicato sono nella versione vinile 12 pollici. Tutte le tracce sono state ripubblicate nel 1994 nella compilation \"Classics\".\nL'EP \u00e8 composto da quattro tracce in un inusuale stile acid house, incluso l'arpeggio di \"Polynomial-C\" e \"Tamphex\", una traccia dance con campionamenti da uno spot pubblicitario della Tampax.\nTracce.\nLato A\nLato B"}
{"id": "587269", "revid": "36426", "url": "https://it.wikipedia.org/wiki?curid=587269", "title": "Villa di Mezzomonte", "text": ""}
{"id": "587271", "revid": "4252", "url": "https://it.wikipedia.org/wiki?curid=587271", "title": "Il tempo della nostra vita (film)", "text": ""}
{"id": "587275", "revid": "4", "url": "https://it.wikipedia.org/wiki?curid=587275", "title": "Dimarzio", "text": ""}
{"id": "587276", "revid": "1632387", "url": "https://it.wikipedia.org/wiki?curid=587276", "title": "Solitude, Dominance, Tragedy", "text": "Solitude, Dominance, Tragedy \u00e8 il secondo album della band Evergrey."}
{"id": "587277", "revid": "1652635", "url": "https://it.wikipedia.org/wiki?curid=587277", "title": "Fables of the Reconstruction", "text": "Fables of the Reconstruction \u00e8 il terzo album in studio realizzato dal gruppo statunitense dei R.E.M., pubblicato sul mercato statunitense nel mese di giugno del 1985, distribuito dalla I.R.S. Records.\nDescrizione.\nMalgrado l'acclamazione della critica ricevuta dopo la pubblicazione dei primi due Lp, \"Murmur\" e \"Reckoning\", i R.E.M hanno deciso notevoli cambiamenti sia nel modo di comporre musica, sia nelle abitudini di registrazione.\nTra i vari cambiamenti, c'\u00e8 anche quello del produttore. Infatti passano a Joe Boyd che li porta a registrare a Londra, dove il disco esce un giorno prima rispetto alla natia America.\nNei testi l'album esplora i luoghi comuni e le tradizioni del sud degli Stati Uniti, \u00e8 una celebrazione dell'individuo eccentrico, argomento che si trova almeno in 4 canzoni dell'album (\"Wendell Gee\", \"Maps and Legends\", \"Old Man Kensey\" e \"Life and How to Live It\").\n\"Driver 8\" \u00e8 una canzone che parla dei paesaggi che si possono incontrare attraversando l'America del Sud a bordo di un treno. I treni sono un soggetto frequentissimo nella musica del Sud degli Stati Uniti, sono l'esemplificazione della libert\u00e0 e la promessa di una fuga dalla realt\u00e0 di tutti i giorni, \"Kohoutek\" \u00e8 una canzone dei R.E.M che parla di amore in modo esplicito, una delle poche dichiaratamente romantiche.\nQuando l'album \u00e8 stato immesso sul mercato, su MTV girava spesso il video di \"Cant Get There from Here\", bench\u00e9 il brano non fosse previsto come singolo.\nNonostante sia stato registrato durante un periodo di frequenti dispute in seno alla band, questo Lp ha contribuito alla popolarit\u00e0 del gruppo.\nTracce.\nNell'edizione dell'album chiamata \"The I.R.S. Years Vintage\" uscita nel 1992 sono state inserite anche 5 bonus track\nEdizione 25\u00ba anniversario.\nIl primo disco \u00e8 l'album originale rimasterizzato"}
