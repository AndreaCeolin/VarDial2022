{"id": "552518", "revid": "1318658", "url": "https://it.wikipedia.org/wiki?curid=552518", "title": "Mao (cantante)", "text": "Artista noto principalmente per la sua attivit\u00e0 di cantautore e conduttore radio-televisivo, attivo fin dalla fine degli anni ottanta, raggiunge notoriet\u00e0 a livello nazionale negli anni novanta nel ruolo di leader della band Mao e la Rivoluzione e per la sua co-conduzione insieme ad Andrea Pezzi del programma televisivo \"Kitchen\" su MTV.\nBiografia.\nLaureato in Storia e Critica del Cinema presso la Facolt\u00e0 di Lettere e Filosofia dell'Universit\u00e0 degli Studi di Torino con una tesi sul musical \"Yuppi du\" di Adriano Celentano, Mao \u00e8 stato leader negli anni novanta del gruppo Mao e la Rivoluzione con cui pubblica due dischi per la Virgin (\"Sale\" e \"Casa\", arrivando a partecipare a Sanremo Giovani con \"Romantico\" e aprire per gli Oasis). Conduttore insieme ad Andrea Pezzi di programmi televisivi trasmessi su MTV (\"Kitchen\", \"Hot\", \"Romalive\", \"Tiziana\", \"Tokusho\"), speaker radiofonico fin dai tempi del liceo (Radio Deejay, Rai Radio 1, Radio Citt\u00e0 Futura e Radio Flash), attore sia in lungometraggi (\"20 - Venti\" di Marco Pozzi, \"500!\" di Giovanni Robbiano, Lorenzo Vignolo e Matteo Zingirian, \"Perdutoamor\" di Franco Battiato, \"A/R Andata + Ritorno\", \"Passione sinistra\" e \"Ti amo troppo per dirtelo\" di Marco Ponti, \"I soliti idioti\" di Enrico Lando) che in cortometraggi (per la regia di Enrico Iacovoni, Nicola Rondolino, Igor Mendolia e Guido Norzi).\nCollabora negli anni con diversi musicisti, tra cui Delta V, Max Gazz\u00e8 e Morgan, produttore artistico del suo primo disco solista \"Black mokette\" pubblicato dalla Sony Music, a cui fa seguito la colonna sonora del film \"500!\" pubblicata dalla Mescal. Insieme ai Santabarba \u00e8 alla guida della \"resident band\" della trasmissione televisiva \"Scalo 76\" su RaiDue. Sempre in Rai, partecipa con la sua inseparabile chitarra al programma radiofonico \"Ventura Football Club\" in onda su RAI Radio 1.\nDa vent'anni, \u00e8 \u2018agitatore\u2019, insieme alla \"crew\" CortoCorto, del nightclubbing torinese con le sonorizzazioni di \"Duel / Soundtrack Contest\", i contest cantautoriali di \"LaBase / Song Contest\" e il talk-show \"Il Salotto di Mao\", format con cui ha ospitato nel corso degli anni pi\u00f9 di mille artisti. Per dieci anni ha fatto parte de Le Voci del Tempo, una compagnia che racconta la storia italiana in club, piazze, rassegne e teatri con spettacoli fatti di canzoni, immagini e parole.\nNel 2010 pubblica il suo secondo disco solista \"Piume pazze\", distribuito gratuitamente su internet, a cui fanno seguito due romanzi musicali, \"Meglio tardi che Mao\" (Express Edizioni) nel 2011 e \"Olr\u00e0it! Mao sogna Celentano e gliele canta\" (Arcana Edizioni) nel 2013, oltre ad avere in cantiere il disco di debutto del progetto di sperimentazione elettronica Bit Reduce. Dal 2014 fa parte della squadra di \"Roba forte\", variet\u00e0 radiofonico trasmesso dal vivo. Gestisce il CortoCorto STUDIO, studio di produzioni e registrazioni indie situato nel cuore del quartiere San Salvario di Torino.\nTra il 2019 ed il 2020 ritorna sul mercato discografico con i singoli \"Nudi alla meta\" e \"Le cose\" ed il videoclip di \"Scusa caro vicino\", nati dalla collaborazione artistica con Enrica Tesio e prodotti da DJ Aladyn e Max Bellarosa di Radio Deejay. Sempre nel 2020, in duetto con Il Tusco, pubblica il videoclip di \"Velenosa\"."}
{"id": "552519", "revid": "550667", "url": "https://it.wikipedia.org/wiki?curid=552519", "title": "Duomo di Torino", "text": "Il duomo di Torino, che possiede il nome ufficiale di cattedrale metropolitana di San Giovanni Battista, \u00e8 il principale luogo di culto cattolico di Torino, situato nell'omonima piazza, e sede vescovile dell'arcidiocesi di Torino.\nEdificato alla fine del XV secolo, \u00e8 l'unico edificio religioso in stile rinascimentale della citt\u00e0. Dal 1578 ospita la Sacra Sindone.\nStoria.\nL'attuale Duomo sorge in uno dei punti pi\u00f9 ricchi di storia della citt\u00e0 di Torino, a pochi passi dall'area archeologica e pressoch\u00e9 adiacente al Teatro Romano dell'antica \"Julia Augusta Taurinorum\". L'area sacra, anticamente, era costituita da ben tre chiese paleocristiane, probabilmente edificate sulla base di edifici pubblici o templi pagani preesistenti, dedicate a San Salvatore, a Santa Maria di Dompno e, appunto, a San Giovanni Battista. Principale fra le tre, si pensa, a tal ragione, che la consacrazione dell'edificio al Battista sia da far risalire ai Longobardi e con precisione ad Agilulfo (re dal 591 al 615), la cui moglie, Teodolinda, fece proclamare san Giovanni patrono del regno.\nLa chiesa fu teatro di un fatto che particolarmente scosse la citt\u00e0 del tempo, esattamente alla morte del re Rodoaldo, quando re Ariperto I prese il trono. Duca di Asti, Ariperto I volle a succedergli i figli Pertarito e Godeperto, tra i quali scoppi\u00f2 una cruenta lotta per il potere. Garibaldo, duca di Torino, appoggiatosi a Grimoaldo, duca di Benevento, decise di sostenere Godeperto, almeno in apparenza: lo scopo era, evidentemente, il trono. Giunto a Pavia, nel 662, Grimoaldo assassin\u00f2 Godeperto, mentre Pertarito scappava. Convinto di non aver lasciato, cos\u00ec, tracce, Garibaldo si rec\u00f2 in San Giovanni, nella domenica di Pasqua di quello stesso anno, per assistere alla funzione: venne colpito alla schiena da un \"homunculus\" della cerchia di Godeperto che, cos\u00ec, vendicava il suo padrone. A succedere al duca assassinato fu Ragimperto.\nLa ricostruzione rinascimentale.\nLe tre chiese principali della citt\u00e0 vennero abbattute tra il 1490 e il 1492; Il campanile o torre campanaria, costruito precedentemente e terminato solo nel 1469, come opera voluta dal vescovo Giovanni di Compeys e dedicato a Sant'Andrea, non venne invece toccato, e resta ancor oggi visibile a fianco del duomo nei suoi primi 63 metri di altezza.Il 22 luglio 1491 la reggente di Savoia, vedova di Carlo I, Bianca di Monferrato, pos\u00f2 la prima pietra del nascente duomo, sempre dedicato a San Giovanni: la costruzione, voluta fortemente sia dal duca sia dal vescovo, Domenico Della Rovere, venne affidata ad Amedeo de Francisco da Settignano, detto anche \"Meo del Caprino\", che vi lavor\u00f2 fino alla morte nel 1501.\nI lavori del duomo furono terminati nel 1505; il 21 settembre di quell'anno si ebbe la consacrazione, con una messa solenne tenuta dall'arcivescovo titolare di Laodicea di Siria, Baldassarre Bernezzo, poich\u00e9 il nuovo vescovo della citt\u00e0, Giovanni Ludovico Della Rovere, era in quel momento a Roma a perorare la sua causa contro l'abate di San Mauro Torinese che minacciava di staccarsi dalla diocesi di Torino.\nSe la realizzazione della struttura fu affidata al Caprino, non \u00e8 ben chiaro chi avesse curato il progetto. Alcuni fanno il nome di Baccio Pontelli, che lavor\u00f2 anche per papa Sisto IV; altri accreditano anche il disegno dell'opera allo stesso Caprino.Nel 1515, Leone X, parente del vescovo, elevava a sede metropolitana la oramai terminata chiesa di San Giovanni.\nL'ampliamento secentesco.\nIl progetto per un ingrandimento del duomo, col fine di creare un degno ambiente per la conservazione della Sindone, risale al 1649, quando Bernardino Quadri, in seguito a screzi con Francesco Borromini avvenuti sul cantiere della Basilica di San Giovanni in Laterano, giunge a Torino, alla corte di Carlo Emanuele II.\nL'idea del Quadri si basava sulla correzione del precedente progetto di Carlo di Castellamonte, che prevedeva una cappella ovale posta alle spalle del coro dell'edificio, erigendo cos\u00ec un ambiente a pianta circolare, ma nella pratica, la cupola dell'architetto luganese non superava, per altezza e per imponenza, la mole del Duomo.\nNel 1667 venne cos\u00ec chiamato a concludere l'opera Guarino Guarini, dal 1666 gi\u00e0 attivo nella Real Chiesa di San Lorenzo, poco lontano dal duomo. La cupola, i cui lavori durarono ventotto anni, venne terminata nel 1694, con messa solenne. Il visitatore doveva essere certamente impressionato dall'eleganza della struttura, dai marmi che, da neri nella parte bassa, andavano sempre pi\u00f9 schiarendosi verso la sommit\u00e0.\nPer volere di re Carlo Alberto il duomo venne ulteriormente impreziosito da una copia su tavola dell\"'Ultima Cena\" di Leonardo da Vinci. Questa fu realizzata da Luigi Cagna nel 1835 e venne ancorata alla controfacciata della chiesa, unico punto in grado di reggere gli oltre 900 chili dell'opera.\nCome ricordano alcune lapidi, in cattedrale vennero sepolti anche tre nunzi pontifici a Torino. Si tratta di: Francesco Bacod, vescovo di Ginevra, morto il 1\u00ba luglio 1568; Corrado Tartarini di Citt\u00e0 di Castello, vescovo di Forl\u00ec, morto nel 1602, e Giambatista Lando, morto nel 1648.\nIl campanile esterno, o torre campanaria, dedicato a Sant'Andrea visibile oggi risente di alcune modifiche del 1720 specie nell'altezza, che vennero affidate dal regnante Vittorio Amedeo II all'architetto Juvarra. Quest'ultimo lo sopraelev\u00f2 di 12 metri, in stile barocco, portando la torre ad un'altezza complessiva di metri\u00a060.\nIl Duomo oggi.\nIl prezioso monumento della Sindone venne gravemente danneggiato nella notte tra l'11 e il 12 aprile 1997, quando un incendio distrusse gran parte dell'opera guariniana. La Sacra Reliquia, invece, venne portata in salvo grazie all'operato dei vigili del fuoco. Dopo l'incendio la chiesa ha sub\u00ecto il restauro della facciata e degli interni sotto la supervisione dell'architetto Maurizio Momo. Nel contempo \u00e8 stata realizzata la nuova teca della Sindone in cui il Sacro Lino \u00e8 conservato disteso e in atmosfera controllata.\nSotto la chiesa principale il restauro ha riportato allo stato primitivo la chiesa sotterranea, di pari dimensioni, dove \u00e8 stato realizzato il Museo diocesano di Torino.\nDescrizione.\nArchitettura.\nIl Duomo di Torino \u00e8 inconfondibile nel panorama cittadino: \u00e8 uno dei due esempi ancora visibili dell'arte rinascimentale in citt\u00e0 assieme a palazzo Scaglia di Verrua. All'esterno si presenta con una facciata rinascimentale in marmo bianco, con tre portoni di cui, quello centrale, principale, sormontata da un timpano e affiancata da due volute.\nSul lato sinistro vi \u00e8 la torre campanaria in forme romaniche, realizzata verso il 1470 e ulteriormente sopraelevata nel 1720 da Filippo Juvarra.\nVisibile, oggi non pi\u00f9 coperta da ponteggi, la Cupola del Guarini, dietro la gi\u00e0 presente cupola di San Giovanni. Dopo oltre ventun'anni dall'incendio, \u00e8 stata riaperta al pubblico il 27 settembre 2018.\nAl visitatore l'edificio si presenta austero, costruito su pianta a croce latina e diviso in tre navate. Queste sono lunghe quasi 40\u00a0m le due laterali sono larghe 5,80\u00a0m, mentre quella centrale ha una larghezza di 9,50\u00a0m. Arricchito un po' in ogni secolo, l'interno del Duomo si presenta oggi decorato, ai lati, da numerose cappelle, nelle quali lavorarono svariati artisti e decoratori. La sontuosa Tribuna Reale, opera dell'architetto Francesco Valeriano Dellala di Beinasco, si deve alla volont\u00e0 del Re Vittorio Amedeo III di Savoia e venne realizzata intorno al 1775; sotto di essa, in una teca, \u00e8 custodita provvisoriamente, dal 1998, la Sindone, mostrata ai fedeli in occasione delle grandi ostensioni.\nOpere d'arte.\nL'interno del Duomo di Torino \u00e8 ricco di opere d'arte di pittori e scultori. Presso l'altare della seconda cappella sulla destra si pu\u00f2 ammirare il polittico dei santi Crispino e Crispiniano, opera gi\u00e0 attribuita a Defendente Ferrari ed ora accertata come lavoro di Giovanni Martino Spanzotti, al quale \u00e8 anche attribuita le tela del \"Battesimo di Ges\u00f9\", che si trova nella sagrestia, ove vi \u00e8 il sepolcro del vescovo Claudio di Seyssel, il cui monumento funebre, risalente al 1526, \u00e8 opera dello scultore Matteo Sanmicheli.\nLe tele della \"Madonna con quattro santi\" (terza cappella a destra, 1655), la pala con \"Santa Barbara e San Girolamo\" (quarta cappella destra) e della \"Madonna con i santi Ippolito e Cassiano\" (quinta cappella destra, 1656) sono di Bartolomeo Caravoglia, che ha anche dipinto il sott'arco della terza cappella della navata sinistra; opere di Pierre Legros sono le statue marmoree di \"Santa Cristina\" e di \"Santa Teresa\", destinate in un primo tempo alla facciata della chiesa di santa Cristina e poi sistemate invece in Duomo. Di Giovanni Albertoni \u00e8 il busto di papa Pio IX, mentre il monumento al cardinale Giuseppe Gamba \u00e8 stato realizzato nel 1930 da Edoardo Rubino. A Stefano Maria Clemente si devono alcune statue lignee.\nOrgano a canne.\nAll'interno della cattedrale, nel transetto destro si trova il grande organo a trasmissione meccanica costruito nel 1874 da Giacomo Vegezzi-Bossi e ampliato da Carlo Vegezzi-Bossi fra il 1901 e il 1902. Lo strumento, collocato sopra una cantoria lignea dorata, ne sostituisce un altro del 1741, costruito dal torinese Giuseppe Calandra e restaurato l'ultima volta nel 1780. L'organo attuale \u00e8 frutto anche di un importante restauro eseguito nel 1972 dall'organaro Emilio Piccinelli, durante il quale, fra le altre cose, sono state eliminate le trasmissioni pneumatiche del 1901-1902 ed \u00e8 stata completata l'estensione della pedaliera. L'organo conta 2 tastiere, 56 registri per un totale di 3498 canne, 4 mantici e 5 somieri."}
{"id": "552521", "revid": "123874665", "url": "https://it.wikipedia.org/wiki?curid=552521", "title": "Premyer Liqas\u0131", "text": "La Premyer Liqas\u0131 \u00e8 la massima divisione del campionato azero di calcio. Si svolge come campionato affiliato all'UEFA dal 1992, mentre in precedenza le squadre azere partecipavano al campionato sovietico. \u00c8 organizzato dall'AFFA, la federcalcio azera. Le squadre pi\u00f9 titolate sono il Neft\u00e7i Baku e il , a quota 8 titoli ciascuno. In base al coefficiente UEFA, nella stagione 2016-2017 \u00e8 il ventiseiesimo campionato pi\u00f9 competitivo d'Europa.\nStoria.\nLa storia del calcio azero incominci\u00f2 nel 1905 con la nascita dei primi club calcistici composti principalmente da operai delle numerose raffinerie di petrolio. Il primo campionato della citt\u00e0 di Baku si svolse nel 1911 e vide la vittoria del British Club. Nel 1912 una formazione azera gioc\u00f2 la sua prima partita internazionale a Tbilisi (Georgia) contro il Sokol, una squadra locale, vincendo con il punteggio di 4-2.\nTra il 1912 ed il 1927 la competizione di maggior prestigio continu\u00f2 ad essere il campionato di Baku, che vide affermarsi nel 1912 il British Club, nel 1913-15 l'Idmanch, nel 1916 la Balakhany Football Society e nel 1917 il Sokol.\nNel 1928 otto formazioni presero parte al primo campionato dell'Azerbaigian. Oltre a tre squadre di Baku, vi parteciparono squadre di Khankendi, Ganja, Guba, Sheki, e Zagatala. Si laure\u00f2 primo Campione d'Azerbaigian l'Hamkarlar FC di Baku. Nel 1929 la nazionale azerbaigiana si aggiudic\u00f2 tutti e tre gli incontri disputati contro la nazionale iraniana con i punteggi di 4-0, 4-1 e 11-0.\nNel 1932 per la prima volta un club dell'Azerbaigian partecip\u00f2 al campionato sovietico di calcio. Nel 1936 si svolse la prima Coppa d'Azerbaigian; i vincitori delle prime edizioni furono: 1936 Janub Inshaatchi FC; 1937-1938 Temp FC; 1939 Locomotive FC; 1940 Dinamo FC.\nTra il 1936 ed il 1991 l'Azerbaigian partecip\u00f2 con diversi team alle varie divisioni del Campionato sovietico. Il miglior risultato fu un terzo posto ottenuto, nel 1966, dal Neftchi Baku nel Campionato maggiore dell'Unione Sovietica. Negli stessi anni, vari giocatori del Neftchi Baku fecero parte delle diverse Nazionali sovietiche, essendo eletti anche, nel corso degli anni, tra i migliori calciatori del Campionato sovietico.\nTra i calciatori azeri che parteciparono al massimo Campionato sovietico bisogna sicuramente menzionare Eduard Markarov con 370 presenze e 129 goal e Kazbek Tuayev, 289 presenze e 59 goal.\nCon la frantumazione dell'Impero sovietico, l'Azerbaigian divenne stato indipendente e nel marzo 1992 venne creata l'A.F.F.A. (ingl \"Azerbaijan Football Federations Association\", Associazione delle Federazioni Calcistiche dell'Azerbaigian). Nel 1994 la federazione azera divenne un membro dell'UEFA e, nel giugno dello stesso anno, della FIFA.\nTra il 1997 ed il 2003 il calcio azero dovette affrontare un lungo periodo di crisi, dovuto soprattutto alla cattiva gestione dei vertici dell'AFFA.\nIl campionato venne denominato \"G\u00fccl\u00fcl\u0259r D\u0259st\u0259si\" dalla fondazione fino alla stagione 2006-2007. In seguito divent\u00f2 professionistico e cambi\u00f2 nome in \"Premyer Liqas\u0131\" affiancato al nome dello sponsor.\nFormato.\nLe dodici squadre partecipanti si affrontano in un girone all'italiana di andata e ritorno, per un totale di ventidue giornate. Al termine, le squadre verranno divise in base alla classifica. Le prime sei parteciperanno al girone di play-off, che decider\u00e0 la squadra campione e le qualificazioni alle coppe europee; le altre sei giocheranno il girone di play-out.\nLa seconda fase prevede gironi di andata e ritorno, per un totale di dieci giornate. La squadra campione di Azerbaigian sar\u00e0 ammessa al secondo turno di qualificazione della UEFA Champions League, mentre la seconda e la terza classificata del girone di play-off saranno ammesse al primo turno di qualificazione della UEFA Europa League. La penultima classificata del girone di play-out affronter\u00e0 in uno spareggio promozione-retrocessione la seconda classificata di Birinci Divizionu, mentre l'ultima classificata sar\u00e0 retrocessa direttamente in Birinci Divizionu.\nNegli ultimi anni il numero di squadre partecipanti \u00e8 stato ridotto, prima a 10 (dalla stagione 2013-2014) e poi a 8 (dalla stagione 2016-2017).\nLe squadre.\nSono 57 le squadre ad aver preso parte alle 30 stagioni di Premyer Liqas\u0131 dal 1992 al 2021-2022. In grassetto le squadre partecipanti alla Premyer Liqasi 2021-22."}
{"id": "552522", "revid": "767487", "url": "https://it.wikipedia.org/wiki?curid=552522", "title": "Cantone di Villefranche-de-Lauragais", "text": "Il Cantone di Villefranche-de-Lauragais era una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 21 comuni:"}
{"id": "552523", "revid": "110157", "url": "https://it.wikipedia.org/wiki?curid=552523", "title": "Cantone di Villemur-sur-Tarn", "text": "Il Cantone di Villemur-sur-Tarn \u00e8 una divisione amministrativa dell'Arrondissement di Tolosa.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 19 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "552525", "revid": "933835", "url": "https://it.wikipedia.org/wiki?curid=552525", "title": "Flavio Sallustio", "text": "Fu \"vicarius Hispaniarum\", \"vicarius quinque provinciarum\", prefetto del pretorio delle Gallie dal 361 al 363.\nFu amico dell'imperatore Giuliano e gli si \u00e8 attribuito il breve trattato in lingua greca \"Per\u00ec the\u00f2n ka\u00ec k\u00f2smou\" (, \"Gli Dei e il Mondo\"). \nL'attribuzione non \u00e8 sicura tanto che si \u00e8 pensato che l'opera fosse di Sallustio di Emesa, un sofista del V, VI secolo oppure di un Sallustio grammatico o di uno dei due Sallusti vicini a Giuliano il Flavio Sallustio prefetto delle Gallie o Saturnino Secondo Salustio prefetto d'Oriente nel quale G. Rochefort ha riconosciuto il vero autore dell'opera composta fra il marzo e il giugno 362 d.C. "}
{"id": "552534", "revid": "729019", "url": "https://it.wikipedia.org/wiki?curid=552534", "title": "Arteria anonima", "text": "L'Arteria anonima, detta anche tronco arterioso brachiocefalico, \u00e8 il primo ramo dell'aorta.\nPercorso.\n\u00c8 il pi\u00f9 grosso dei rami aortici (15\u00a0mm di diametro); lunga circa 3,5\u00a0cm si origina dall'arco aortico e si porta verso la porzione destra del collo, diramandosi a livello dell'articolazione sterno-clavicolare, nell'arteria carotide comune destra e l'arteria succlavia destra.\nNon vi \u00e8 corrispondenza del tronco brachiocefalico sul lato sinistro del corpo: infatti la carotide comune sinistra e la succlavia sinistra originano direttamente all'esterno dell'arco aortico, sebbene vi siano comunque due vene brachiocefaliche.\nRapporti.\nL'arteria anonima \u00e8 posta dietro il manubrio dello sterno ed \u00e8 incrociata dalla vena brachiocefalica sinistra, che va a formare, con l'omonima del lato destro, la vena cava superiore.\n\u00c8 anche in rapporto diretto con la trachea, con la pleura e il polmone destro e con la zona di origine dell'arteria carotide comune sinistra."}
{"id": "552536", "revid": "1543377", "url": "https://it.wikipedia.org/wiki?curid=552536", "title": "Material Girl", "text": "Material Girl \u00e8 un brano della cantante statunitense Madonna. Il singolo \u00e8 stato pubblicato il 30 gennaio 1985 come secondo singolo estratto dall'album \"Like a Virgin\" (1984). La canzone \u00e8 inserita in una versione leggermente remixata nella raccolta \"The Immaculate Collection\" (1990), e nella sua versione originale nella raccolta \"Celebration\" (2009). Il brano \u00e8 stato composto da Peter Brown e Robert Rans e prodotto da Nile Rodgers. Madonna ha spiegato che l'idea alla base della canzone illustrava la sua vita in quel periodo. Lei sent\u00ec che la canzone fosse provocatoria nei suoi contenuti e ne fu fortemente attratta.\n\"Material Girl\" consiste di arrangiamenti con il sintetizzatore, con una voce robotica a ripetere l'hook. Il testo della canzone \u00e8 associata al materialismo. Madonna afferma di volere vivere una vita da ricca, piuttosto che dedicarsi al romanticismo e alle relazioni amorose. I critici contemporanei hanno di frequente identificato \"Material Girl\" e \"Like a Virgin\" come le canzoni che hanno reso Madonna un'icona. \"Material Girl\" fu un successo commerciale: la canzone raggiunse la posizione n. 2 negli USA e in Giappone, e la n.1 in Cile. Inoltre, fu top 5 in: Australia, Nuova Zelanda, Brasile, UK, Irlanda, Belgio, e nell Eurochart Hot 100 Singles. Raggiunse, inoltre, la posizione n.1 della classifica dance statunitense.\nIl video musicale della canzone \u00e8 un'imitazione dell'esibizione di Marilyn Monroe mentre canta \"Diamonds Are a Girl's Best Friend\" nel film \"Gli uomini preferiscono le bionde\", film del 1953. L'imitazione \u00e8 intervallata da una storia parallela, in cui protagonista \u00e8 un regista di Hollywood che cerca di conquistare il cuore di un'attrice, interpretata da Madonna stessa. Nel video si scopre che, contrariamente a quanto dice il testo della canzone, la giovane donna non \u00e8 attratta dal denaro e dai regali costosi; il regista, infatti, fingeva di essere senza soldi ma \u00e8 riuscito comunque a portarla fuori a cena. Madonna ha eseguito la canzone in cinque dei suoi tour mondiali; molte delle performance sono ispirate al video musicale.\nDella canzone sono state realizzate numerose cover da diversi artisti, tra cui Britney Spears, Chipettes, Hilary Duff e Haylie Duff. Inoltre, \u00e8 apparsa nel film \"Moulin Rouge!\" (2001) e \"Che pasticcio, Bridget Jones!\" (2004). Madonna ha spesso osservato che si \u00e8 spesso pentita di aver registrato \"Material Girl\", perch\u00e9 per anni i media hanno soprannominato Madonna con l'appellativo di \"Material Girl\" (attualmente privilegiano l'appellativo \"ex-Material Girl\" dopo la svolta spirituale dell'album \"Ray of Light\").\nAntefatti.\nIl brano fu composto da Peter Brown e Robert Rans e fu prodotto da Nile Rodgers. Nel 1986, Madonna afferm\u00f2 alla rivista \"Company\" che sebbene non abbia scritto o creato la canzone, l'idea alla base della canzone e il significato delle parole della canzone si adattavano alla sua vita a quel tempo. Madonna ha approfondito il concetto affermando di essere \"orientata alla carriera. Sento un'attrazione per le persone ambiziose come quella descritta nella canzone. Sei attratta dagli uomini che possiedono oggetti materiali perch\u00e9 ti pagano gli affitti e ti comprano le pellicce. Questo ti d\u00e0 sicurezza e dura pi\u00f9 di quanto facciano i sentimenti\". Durante un'intervista a \"Rolling Stone\" a Madonna fu chiesto dal giornalista Austin Scraggs, la sensazione che ha provato quando ha ascoltato per la prima volta i demo di \"Like a Virgin\" e \"Material Girl\". Madonna rispose dicendo: \"Mi piacquero entrambe perch\u00e9 erano ironiche e provocatorie allo stesso tempo, ma allo stesso tempo erano distanti da me perch\u00e9 io non sono una persona materialista e non ero certamente una vergine e, a proposito, come si fa ad essere \"\"come una vergine\"?\" Mi piacevano i giochi di parola, pensavo fossero arguti, erano forti\".\nComposizione.\n\"Material Girl\" fu una delle prime canzoni di Madonna ad incorporare la musica new wave e possiede un arrangiamento di sintentizzatori e un ritmo potente che la sostiene. La linea del basso \u00e8 una rielaborazione di quella di \"Can You Feel It\", brano dei Jackson 5 del 1980. All'interno della canzone \u00e8 possibile ascoltare una voce maschile robotica che canta l'hook. Il testo della canzone spiega che quello che Madonna cerca sono il denaro e gli abiti costosi: cio\u00e8 una vita perfetta con un uomo che possa pagarle tutte le cose materiali che vuole, un riferimento vivo alla canzone \"Shop Around\" dei The Miracles. Il testo, inoltre, rappresenta le relazioni in termini di capitalismo come garanzia, nel quale il romanticismo diventa un sinonimo di fare commercio. Il titolo, che \u00e8 di per s\u00e9 polisemico, come il testo della canzone, definisce quello che per Madonna rappresenta una donna rispettabile e desiderabile.\nCome b-side per la prima versione del singolo fu utilizzata la canzone \"Pretender\", anch'essa estratta dall'album \"Like a Virgin\".\nAccoglienza.\nA seguito della pubblicazione del singolo il 30 novembre 1984, \"Material Girl\" ha ricevuto pareri contrastanti dai critici musicali. Rikky Rooksby nel suo libro \"The Complete Guide to the Music of Madonna\" ha paragonato la canzone a quelle di Cyndi Lauper per la voce acuta di Madonna nella canzone. Ha aggiunto che la canzone era una \"satira pungente che si riferiva ai giovani impulsivi dell'epoca di Ronald Reagan e Margaret Thatcher. Stephen Thomas Erlewine di AllMusic afferm\u00f2 che \"Material Girl\" fu una delle canzoni che hanno reso Madonna un'icona, insieme a \"Like a Virgin\". Erlewine ha aggiunto che entrambe le canzoni fanno passare in secondo piano il resto del disco, \"perch\u00e9 esse sono costituite da una combinazione perfetta di suono e tema\". Debby Miller di Rolling Stone, sent\u00ec che la canzone rappresentava Madonna come una ragazza pi\u00f9 pratica rispetto alle sue controparti femminili. Dave Karger di \"Entertainment Weekly\" nella sua recensione dell'album \"Like a Virgin\", giudic\u00f2 la canzone ripetitiva e immatura se inserita nel contesto attuale. Jim Farber di \"Entertainment Weekly\" sent\u00ec che la canzone forniva ai critici di allora un modo per criticare il lavoro di Madonna. Sal Cinquemani di \"Slant Magazine\" comment\u00f2 che Madonna ha \"definito una nuova generazione come successi quali \"Material Girl\". Alfred Soto di \"Stylus Magazine\" compar\u00f2 la canzone con la canzone \"Everything She Wants\" dei Wham!. Nel 2003, ai fans di Madonna \u00e8 stato chiesto di votare i venti singles di tutti i tempi per un articolo di \"Q\" dedicato a Madonna. \"Material Girl\" \u00e8 stato collocato alla 15\u00aa posizione nella lista.\nVideo musicale.\nIl video musicale, altrettanto celebre quanto la canzone, \u00e8 diretto da Mary Lambert, regista anche dei video di \"Borderline\", \"Like a Virgin\" e \"Like a Prayer\", e girato al Ren-Mar Studios a Hollywood, California. Fu prodotto da Simon Fields. Alla fotografia lavor\u00f2 Peter Sinclair, la coreografia da Kenny Ortega ed il montaggio da Glenn Morgan, mentre l'attore Kenny Ortega apparve all'inizio del video. Nel video Madonna imita Marilyn Monroe, reinterpretando la famosa scena del film \"Gli uomini preferiscono le bionde\" in cui l'attrice interpreta \"Diamonds Are a Girl's Best Friend\". Nel video compare anche l'attore Keith Carradine, nel ruolo del regista dell'audizione cui Madonna prende parte, e del quale alla fine lei si innamora. Il video rappresenta per Madonna la prima occasione per mettere in mostra le sue abilit\u00e0 di attrice, dal momento che combina i passi di \"Diamonds Are a Girl's Best Friend\"con la storia di un uomo che fa colpo su Madonna regalandole margherite, piuttosto che diamanti.\nFu nel video di \"Material Girl\" che Madonna inizi\u00f2 ad accettare di essere paragonata alla Monroe e a trarne beneficio. Tuttavia, Madonna stabil\u00ec una distanza sicura da quella comparazione, e in dettagli come l'uso di due guanti diversi e di vari ventagli presenti nel video rafforzavano la connessione tra le due donne, mentre Madonna alludeva a se stessa con modi sottili. Il ventaglio che la Monroe teneva nella mano nel video originale si rifaceva all'iconografia del chakra Sudarshana, che possiede la divinit\u00e0 indiana Vi\u1e63\u1e47u. Lo studioso Georges-Claude Guilbert, che scrisse \"Madonna as postmodern myth: how one star's self-construction rewrites sex,\" afferm\u00f2 che il ventaglio simboleggiava il desiderio impetuoso acceso dalla Monroe ma anche il sacrificio rituale, annunciando sinistramente la sua morte prematura nel 1962. Il ventaglio di Madonna, che compare alla fine del video, indicava che Madonna, mentre rendeva omaggio alla Monroe, comunicava la sua intenzione di non volere diventare una vittima come la Monroe, ma che si stava trasformando in un mito post-modernista. Nicholas Cook comment\u00f2 che il video promuoveva l'identit\u00e0 di Madonna come suggeriva la canzone, con lo scopo di trasformare \"l'immagine di Madonna da una bambola da discoteca ad un'autentica stella\". Lisa A. Lewis, autrice di \"Gender, Politics and MTV\" afferm\u00f2 che con il video, Madonna raggiunse la rara distinzione di essere accettata come una parola che appare di frequente nella letteratura musicale.\nSul set del videoclip Madonna conobbe l'attore Sean Penn, con il quale si spos\u00f2 qualche mese dopo.\nIl video \u00e8 anche incluso nella raccolta di video in VHS/DVD \"The Immaculate Collection\" del 1990.\nPromozione.\n\"Material Girl\" \u00e8 stata cantata dal vivo in quattro tour mondiali dell'artista. La cantante ha terminato il Virgin Tour del 1985 con un'esibizione-parodia della canzone. Al termine dell'esibizione ha lanciato dei soldi finti, chiedendo al pubblico: \"Pensate veramente che io sia una material girl? Non lo sono. Non ho bisogno di denaro, ho bisogno d'amore\". La performance \u00e8 stata inserita nel DVD del tour. Altro live del brano \u00e8 stato eseguito nel Who's That Girl Tour del 1987, questa volta inserito in un medley insieme alle altrettanto famose \"Dress You Up\" e \"Like a Virgin\". In quest'occasione la cantante indossava un elaborato abito ispirato al personaggio Dame Edna Everage. Il costume era formato da un cappello cosparso di frutti finti, fiori, piume, grandi occhiali a pipistrello arricchiti da gioielli, una gonna arricciata, un corpetto decorato con orologi e bambole, e calze a rete. L'autore Carol Clrek ha definito il bizzarro costume di Madonna \"pi\u00f9 ridicolo che divertente\". Si possono trovare due performance diverse del brano nel Who's That Girl Tour: una nel DVD \"Who's That Girl - Live in Japan\", contenente l'esibizione della tappa di Tokyo del 22 giugno 1987; l'altra nel DVD Ciao, Italia! - Live from Italy, contenente le riprese della tappa italiana di Torino del 4 settembre 1987.\nPer il Blond Ambition Tour ha optato per un abbigliamento da donna anziana, che nascondeva un mini abito fucsia dal quale ha poi tirato fuori delle finte banconote, lanciate anche stavolta al pubblico. Ha, inoltre, sostituito le parole della canzone \"experience has made me rich (l'esperienza mi ha resa ricca)\" con \"experience has made me a bitch (l'esperienza mi ha resa stronza)\". Anche per questo tour sono state pubblicate in DVD due differenti versioni dei live del brano Material Girl: una contenuta nel Blond Ambition - Japan Tour 90, esibizione di Yokohama, Giappone del 27 aprile 1990; l'altro live ripreso durante la tappa di Nizza, Francia del 5 agosto 1990, contenuto nel Live! - Blond Ambition World Tour 90.\n\"Material Girl\" ha funto da traccia di chiusura anche per il Re-Invention Tour, nel quale \u00e8 stata riarrangiata in una versione con la chitarra elettrica. L'ultimo segmento del tour era caratterizzato da temi militari, per questo la cantante ha eseguito \"Material Girl\" con abiti militari mentre suonava lei stessa la chitarra elettrica.\nCover.\nPer il successo del brano vari artisti come Noa e Tori Amos hanno realizzato una cover di \"Material Girl\". La canzone \u00e8 inoltre \u00e8 inserita in un medley, intitolato \"Sparkling Diamonds\", per la colonna sonora del film \"Moulin Rouge!\".\nTra le decine di cover del brano tra le pi\u00f9 famose spiccano quella incisa nel 1999 dal gruppo KMFDM per l'album-tributo a Madonna \"Virgin Voices: A Tribute to Madonna, Volume One\". La reinterpretazione del\n2004 di Richard Cheese and the Lounge Against the Machine contenuta nell'album dello stesso anno \"I'd Like a Virgin\".\nUna delle pi\u00f9 recenti cover \u00e8 stata eseguita dalle sorelle Hilary e Haylie Duff nel 2006 per la colonna sonora del film \"Material Girls\".\nUn'altra cover \u00e8 stata utilizzata in uno dei livelli del gioco ritmico per Nintendo DS Elite Beat Agents."}
{"id": "552538", "revid": "339392", "url": "https://it.wikipedia.org/wiki?curid=552538", "title": "Ufficiale superiore", "text": ""}
{"id": "552540", "revid": "1745361", "url": "https://it.wikipedia.org/wiki?curid=552540", "title": "Owain", "text": ""}
{"id": "552544", "revid": "9314", "url": "https://it.wikipedia.org/wiki?curid=552544", "title": "Beretta M1934", "text": ""}
{"id": "552546", "revid": "7336", "url": "https://it.wikipedia.org/wiki?curid=552546", "title": "Poli cloro bifenili", "text": ""}
{"id": "552550", "revid": "819238", "url": "https://it.wikipedia.org/wiki?curid=552550", "title": "Blocco elettrico conta-assi", "text": "Il blocco elettrico conta-assi (o pi\u00f9 semplicemente blocco conta-assi, acronimo BCA) \u00e8 un tipo di sistema di blocco ferroviario.\nCaratteristiche.\nIl blocco conta assi consiste in un complesso di dispositivi che nei sistemi ferroviari hanno la funzione di rilevare un treno in circolazione in una determinata tratta, contribuendo cos\u00ec a garantire un regime di circolazione sicuro producendo informazioni indispensabili alla regolazione del distanziamento tra treni, e della loro protezione.\nNelle tratte ferroviarie in cui \u00e8 implementato, il controllo di occupazione di una sezione di blocco \u00e8 effettuato tramite una coppia di \"pedali conta-assi\" ubicati agli estremi della sezione, apparecchiature che contano rispettivamente gli assi in entrata e quelli in uscita.\nDalla differenza tra i due conteggi, in ogni istante, si produce automaticamente l'informazione sull'occupazione della tratta stessa (la tratta \u00e8 libera se i conteggi sono uguali e la loro differenza quindi nulla).\nTale informazione, trasformata in segnale elettrico, pu\u00f2 essere inviata direttamente all'impianto di segnalamento (che ne viene comandato automaticamente); oppure pu\u00f2 essere inviata agli apparati centrali (siano essi di stazione o di Comando centralizzato del traffico) che a loro volta se ne servono (grazie o meno all'intervento umano a seconda dei casi) per comandare in sicurezza l'impianto di segnalamento e i deviatoi, e in questo modo predisporre i corretti itinerari da far percorrere ai treni; infine in molti casi l'informazione di occupazione pu\u00f2 essere inviata sia all'impianto di segnalamento che agli apparati centrali.\nPrima Generazione.\nLe prime installazioni di blocco elettrico conta-assi, sono state installate a cavallo degli anni '80 sulla linea Ferrara-Rimini, ai tempi in fase di riclassamento, utilizzando soluzioni differenti rispetto a quelle fino a quel momento utilizzate e consistenti in ACEI di tipo semplificato e blocco elettrico conta-assi del tipo SIEMENS a moto-contatore. In questa prima generazione di blocco, infatti, il conteggio degli assi veniva effettuato con tale dispositivo che si spostava di una posizione per ogni asse contato mentre, all'uscita dalla sezione, un movimento inverso ne causava il regresso. Se il moto-contatore ritornava sulla posizione di zero, la sezione veniva considerata libera.\nTale sistema di blocco fu adottato su varie linee italiane (Vercelli-Valenza, Chivasso-Casale, Roma-Viterbo, Foggia-Potenza, Brescia-Olmeneta e altre) fino all'avvento di sistemi di tipo elettronico, apparsi a fine anni '80.\nSeconda Generazione.\nLa seconda generazione di blocco elettrico conta-assi \u00e8 apparsa verso la fine degli anni '80 con i sistemi ITT e SILIANI. Quest'ultimo utilizzava due testate di blocco, una unit\u00e0 detta MASTER e collocata nella localit\u00e0 di servizio ove viene eseguito il conteggio degli assi e una unit\u00e0 detta SLAVE che riceve le informazioni dalla prima. Per il conteggio degli assi vengono utilizzati dei pedali chiamati \"elettronici negativi\" che determinano il passaggio di un rotabile tramite l'alterazione del campo magnetico dovuta al passaggio del bordino della ruota. In questo caso, le informazioni dell'unit\u00e0 master vengono confrontate con quelle ricevute dall'unit\u00e0 slave e se la differenza degli assi \u00e8 pari a zero la sezione viene ritenuta libera.\nA partire dagli anni '90, sempre a partire dagli stessi principi o comunque su principi similari vengono sviluppati anche il blocco elettrico conta-assi tipo THALES, tipo DUCATI e una nuova versione del SILIANI rinominato GETZ (in quanto la ditta che lo produceva \u00e8 stata acquisita dalla GE Transportation Italia)\nTerza Generazione.\nLa terza generazione di blocco elettrico conta-assi non apporta significative modifiche a quanto visto per quello di seconda generazione, ma introduce una caratteristica di sicurezza volta ad evitare che la sezione rimasta occupata possa essere \"liberata\" artificialmente (mediante l'azionamento di una levetta) in presenza di determinate condizioni. In questa nuova versione, la funzione TLBca viene sdoppiata in TLBca(c) (condizionato), ad uso del Dirigente di Movimento o del Dirigente Centrale Operativo e TLBca(i) (incondizionato), ad uso del solo personale addetto alla manutenzione della linea. La versione condizionata pu\u00f2 essere attivata solamente in determinate situazioni restringendo, di fatto, la possibilit\u00e0 di utilizzo ma aumentando la sicurezza in quanto diminuisce la probabilit\u00e0 che un indebito utilizzo possa portare ad un incidente ferroviario, in particolar modo sulle linee a semplice binario.\nUlteriori sviluppi.\nLa continua evoluzione dei sistemi di blocco ha portato, negli ultimi anni, alla nascita di un'ulteriore versione di blocco elettrico conta-assi denominato BCA-M (Blocco Conta Assi Multisezione) attualmente sviluppato dal produttore Bombardier. In questa tipologia di blocco si supera la tradizionale limitazione delle tre sezioni di blocco massime tra due Stazioni (nel caso di due Posti di Blocco Intermedi consecutivi) e, con l'utilizzo del segnalamento a tre aspetti (invece dei tradizionali due), \u00e8 possibile da un lato aumentare di molto le capacit\u00e0 della linea e dall'altro, gestire la stessa in modo dinamico, potendo aumentare o ridurre alla bisogna le sezioni intermedie semplicemente ri-configurando il blocco stesso. In questa situazione le potenzialit\u00e0 e prestazioni del blocco elettrico conta-assi vengono ad essere quasi equiparabili a quelle del Blocco Automatico.\nPedali conta assi.\nI pedali conta assi possono essere o meno direzionali, il caso in cui lo siano significa che sono in grado di rilevare oltre al passaggio del singolo asse anche la direzione di marcia dello stesso, consentendo quindi la marcia in entrambe le direzioni sul binario su cui sono installati; inoltre forniscono maggiore sicurezza anche nella marcia in unica direzione, essendo sicuri rispetto al rischio di accidentale indietreggiamento di un treno eventualmente arrestatosi in corrispondenza del pedale, circostanza questa che con pedale non-direzionale comporterebbe errori di conteggio (gli assi gi\u00e0 transitati sul pedale che indietreggiando lo riattivano nuovamente vengono contati pi\u00f9 volte).\nIl meccanismo del \"pedale conta-assi\" pu\u00f2 essere realizzato con varie soluzioni tecniche, tra le quali si ricordano (per il caso non-direzionale):\nIn tutti i casi il dispositivo pu\u00f2 essere reso direzionale se duplicato a brevissima distanza da un secondo pedale collegato al primo: l'ordine temporale di attivazione dei due pedali determina semplicemente la direzione di marcia.\nNegli impianti Italiani, il tipo di pedale impiegato nel blocco conta assi \u00e8 di tipo elettromagnetico/elettronico.\nVantaggi e svantaggi del Blocco Elettrico Conta-Assi.\nTrattandosi di una tecnologia inizialmente pensata per le linee secondarie a semplice binario, a partire dalla fine degli anni '90 il blocco elettrico conta-assi \u00e8 stato anche installato su alcune linee a doppio binario ove non erano giustificabili i costi di installazione del Blocco Automatico o, in caso il programmato upgrade degli impianti di linea fosse pianificato a medio termine, per l'eliminazione del sistema di Blocco Elettrico Manuale che comportava la necessit\u00e0 di controllo della coda dei treni e il presenziamento della maggior parte degli impianti.\nSe, quindi, da un lato, la sua installazione e manutenzione si \u00e8 rivelata molto economica per l'ente gestore (sia per il basso costo che per la possibilit\u00e0 di eliminazione del personale), dall'altro, queste caratteristiche hanno necessitato di un compromesso relativo alla perdita di alcune funzionalit\u00e0 proprie del Blocco Automatico. Nel blocco elettrico conta-assi, infatti, non sono normalmente presenti circuiti di binario (ad eccezione, in alcuni casi, di quelli cosiddetti di \"ricoprimento\" e posizionati nelle localit\u00e0 di servizio) e non \u00e8 quindi possibile n\u00e9 conoscere con certezza la posizione del treno all'interno della tratta (essendo installato, a meno dell'uso del BCA-M, su tratte anche molto lunghe dai 7-8 Km fino anche a 18-20 Km), n\u00e9 identificare in tempo eventuali ostacoli che, cortocircuitando le rotaie, potrebbero informare il treno e/o gli impianti della loro presenza, n\u00e9 determinare l'integrit\u00e0 dell'infrastruttura (per semplice rottura di una rotaia o per via di eventi meteorologici/naturali avversi). A tal proposito si pensi che, durante l'alluvione del Tanaro del 1994 sulla linea Bra-Ceva (allora ancora aperta e definitivamente chiusa a seguito del medesimo) a seguito del crollo di un ponte che lasci\u00f2 i soli binari sospesi nel vuoto, tra le Stazioni di Cherasco e Monchiero-Dogliani, il blocco elettrico conta-assi risultava pienamente efficiente segnalando l'intera sezione come libera da treni, in quanto il cavo di relazione tra le due stazioni era rimasto anch'esso sospeso nel vuoto, ma completamente integro. Un ipotetico treno che fosse transitato in quel momento non avrebbe avuto, quindi, impedimenti e sarebbe precipitato nel fiume in piena.\nNon da ultima, va considerata l'assenza della possibilit\u00e0 di avere la Ripetizione dei Segnali in macchina. Non essendo, il blocco elettrico conta-assi dotato di giunti, infatti, le rotaie sono composte da un'unica saldatura continua da una localit\u00e0 di servizio all'altra (salvo necessit\u00e0 particolari come quella della presenza di passaggi a livello all'interno di una fermata) cosa che rende impossibile l'installazione della ripetizione dei segnali del tipo a circuiti di binario, sia per quanto riguarda il blocco elettrico conta-assi di tipo tradizionale sia per quanto riguarda quello di tipo multisezione.\nSono attualmente in fase di sperimentazione dei sistemi di Ripetizione dei Segnali a frequenza fonica e integrabili in quest'ultima tipologia di blocco e quindi non esiste, allo stato attuale, alcuna installazione \"di serie\"."}
{"id": "552551", "revid": "1776051", "url": "https://it.wikipedia.org/wiki?curid=552551", "title": "Alive at the F*cker Club", "text": "Alive at the F*cker Club \u00e8 un album dal vivo dei Melvins, pubblicato nel 1998 dalla Amphetamine Reptile Records. La registrazione \u00e8 stata effettuata il 23 agosto del 1997 al Corner Hotel di Richmond, sobborgo di Melbourne, Australia. La serata \u00e8 la seconda di tre nella quale i Melvins facevano da band di supporto per i Cosmic Psychos."}
{"id": "552552", "revid": "120051280", "url": "https://it.wikipedia.org/wiki?curid=552552", "title": "Fabrique Nationale de Herstal", "text": "La Fabrique Nationale de Herstal (anche FN Herstal, Fabrique Nationale e abbreviata in FN) \u00e8 una azienda belga produttrice di armi da fuoco. \nPossiede la U.S. Repeating Arms Company (Winchester) e la Browning Arms Company, azienda produttrice di armi statunitense fondata dalla famiglia di John Moses Browning.\nStoria.\nVenne fondata nella citt\u00e0 di Herstal, vicino a Liegi nel 1889 col nome di \"Fabrique Nationale d'Armes de Guerre\" (\"Fabbrica Nazionale d'armi da Guerra\") per fabbricare 150.000 fucili Mauser, commissionati dal governo belga.\nSi occup\u00f2 anche - fino a poco dopo la prima met\u00e0 del XX secolo - di autoveicoli in Belgio, come automobili che vennero prodotte a Herstal nei primi anni del secolo, mentre si continu\u00f2 a realizzare motociclette fino al 1965. Nel 1977 ha acquisito la Browning Arms Company, e nel 1989 la Winchester Repeating Arms Company dopo la dichiarazione di fallimento da parte di quest'ultima.\nProdotti.\nPistole.\nFN HP35 (high Power) o GP35 (grande Puissance) pistola semiautomatica del 1935 cal 9 parabellum (7,65 Parabellum e 9x21 in Italia) adottata dal Belgio poi Lituania, FFAA tedesche durante la seconda guerra mondiale, nel dopoguerra da Inghilterra Canada, e altre decine di nazioni, prodotta in milioni di esemplari, uno dei classici delle armi corte, la prima in assoluto ad utilizzare un caricatore bifilare da 13 (e 20) colpi"}
{"id": "552553", "revid": "599013", "url": "https://it.wikipedia.org/wiki?curid=552553", "title": "Maicon Douglas Sisenando", "text": "Considerato uno tra i migliori terzini della sua generazione, ha vinto un campionato brasiliano (2003), una Coppa del Brasile (2003), quattro campionati italiani (2006-2007, 2007-2008, 2008-2009 e 2009-2010), due Coppe Italia (2009-2010 e 2010-2011), tre Supercoppe italiane (2006, 2008 e 2010), una Champions League (2009-2010) e una Coppa del mondo per club (2010).\nCon la maglia della sua nazionale brasiliana ha conquistato invece due edizioni della Coppa America (2004 e 2007) e due della Confederations Cup (Germania 2005 e Sudafrica 2009).\nBiografia.\nI suoi genitori avrebbero voluto chiamarlo \"Michael Douglas\" Sisenando, in onore dell'attore statunitense Michael Douglas, tuttavia, a causa di un errore dell'impiegato dell'anagrafe, il figlio venne registrato come \"Maicon Douglas\". Il gemello, invece, fu chiamato \"Marlon\" dopo il rifiuto dell'impiegato a chiamarlo Marlon Brando, in onore dell'omonimo attore.\nNella sua carriera da giocatore, come ricordato da Mourinho in un'intervista del 2019, era solito andare volontariamente in diffida per la penultima partita prima della sosta natalizia in modo da potere andare prima in vacanza in Brasile, perci\u00f2 quando l'allenatore dell'Inter, nel 2008, gli aveva imposto di non farsi ammonire pena l'annullamento delle sue vacanze ed avevano quindi concordato il permesso di farsi ammonire e partire per la sua patria nel caso in cui il giocatore avesse segnato due gol: dopo aver siglato una doppietta Maicon si lev\u00f2 la maglia per esultare ottenendo un cartellino giallo ed una settimana in pi\u00f9 di vacanze.\nCaratteristiche tecniche.\nSoprannominato \"Il Colosso\", all'et\u00e0 di 20 anni era gi\u00e0 ritenuto un buon prospetto; col tempo si \u00e8 affermato come terzino destro completo, forte fisicamente, puntuale in fase di copertura ed eccellente nel gioco d'attacco: dribbling, velocit\u00e0 palla al piede, abilit\u00e0 nel cross e nel tiro dalla distanza lo rendevano molto efficace nelle incursioni offensive.\nCarriera.\nClub.\nCruzeiro e Monaco.\nInizia la sua carriera nel campionato brasiliano, precisamente nel Cruzeiro. Con il club di Belo Horizonte vince nel 2003 la Coppa del Brasile ed il Brasileirao. In tutto gioca per 4 anni in Brasile, collezionando in totale 68 presenze ed un gol.\nNel 2004 passa per 3 milioni di euro in Francia al Monaco, con cui gioca 79 partite tra campionato e coppe europee, realizzando 7 gol.\nInter.\nNell'estate 2006 passa per 6 milioni di euro all'Inter, con cui vince subito la Supercoppa italiana subentrando a Fabio Grosso nel 2\u00ba tempo. Esordisce in Serie A il 9 settembre, nella vittoria per 3-2 sul campo della Fiorentina. Il 28 gennaio 2007 segna la prima rete nel campionato italiano, contro la Sampdoria, con un tiro ravvicinato in area per lo 0-2 finale. Con i nerazzurri vince 4 scudetti consecutivi, risultando anche tra i protagonisti del \"triplete\" nel 2009-10: nella semifinale di andata della Champions League, \u00e8 autore di un gol al Barcellona. Il 31 dicembre 2010 riceve il premio \"Samba d'or\", quale miglior brasiliano militante in campionati europei.\nIn totale con la maglia dell\u2019Inter colleziona 248 presenze e 20 reti.\nManchester City.\nIl 31 agosto 2012 passa a titolo definitivo alla societ\u00e0 inglese del Manchester City per 4 milioni di euro, pi\u00f9 altri 3,5 milioni di bonus. Esordisce con la nuova maglia il 15 settembre nella trasferta contro lo Stoke City, partita terminata col punteggio di 1-1. Trova in seguito poco spazio, giocando complessivamente 13 partite senza gol con i \"Citizens\", deludendo molto le attese, anche a causa di molteplici infortuni.\nRoma.\nIl 18 luglio 2013 ritorna in Italia, trasferendosi alla Roma a parametro zero; Il difensore sceglie di indossare la sua maglia numero 13 indossata anche ai tempi dell'Inter. Debutta col club capitolino il 25 agosto 2013 durante la prima gara di campionato, Livorno-Roma (0-2). Segna il suo primo gol con la maglia della Roma l'8 dicembre 2013, nella vittoria per 2-1 contro la Fiorentina. Rimane alla Roma per tre stagioni, per un totale di 69 presenze e 5 reti. Resta svincolato dal 1\u00ba luglio 2016, alla scadenza del contratto.\nGli anni in patria.\nIl 25 maggio 2017 si accorda con l\u2019Ava\u00ed, societ\u00e0 calcistica brasiliana della citt\u00e0 di Florian\u00f3polis. Il 21 dicembre 2018 ritorna al Crici\u00fama, firmando un contratto fino al dicembre 2019. Il 3 settembre 2020 firma con il , club brasiliano militante nel campionato mineiro, dove sar\u00e0 allenato da Mancini, suo ex compagno di squadra ai tempi dell'Inter.\nIl ritorno in Italia.\nIn data 8 gennaio 2021 Maicon firma per il , squadra neopromossa in Serie D; e contestualmente suo figlio Felipe di 15 anni viene inserito nella Juniores Nazionale del club veneto. Termina il campionato con 17 presenze, aiutando la squadra rossobl\u00f9 a raggiungere la salvezza. Il 14 giugno 2021 viene ingaggiato dal , squadra di San Marino, con il quale ha la possibilit\u00e0 di disputare nuovamente una competizione europea: la UEFA Conference League . Il Tre Penne verr\u00e0 per\u00f2 eliminato al primo turno per mano dei Georgiani della Dinamo Batumi, con un complessivo 7-0 (0-4 al San Marino Stadium e 3-0 presso la Batumi Arena). \nNazionale.\nCon la nazionale brasiliana partecipa alla Gold Cup 2003 e fa parte della spedizione che vince la Coppa America 2004 e la Confederations Cup 2005. Escluso da Parreira, rientra in squadra con Dunga, bissando entrambi i successi tra il 2007 e il 2009.\nPartecipa al campionato del mondo del 2010, dove va a segno contro la Corea del Nord nella prima gara del girone. La FIFA lo inserisce nella formazione ideale del torneo. \u00c8 convocato anche per la Coppa America 2011 e il mondiale del 2014. Il 7 settembre 2014 il nuovo ct Dunga lo esclude dal ritiro della nazionale, allontanandolo dalla squadra per motivi disciplinari.\nStatistiche.\nPresenze e reti nei club.\n\"Statistiche aggiornate al 4 dicembre 2021.\""}
{"id": "552567", "revid": "1758544", "url": "https://it.wikipedia.org/wiki?curid=552567", "title": "Occitania", "text": "L'Occitania (\"Occit\u00e0nia\" in occitano , secondo la norma classica, \"\u00d3ucitan\u00eco\" secondo la norma mistraliana), o pi\u00f9 raramente Pays d'Oc, \u00e8 un'area storico-geografica dell'Europa, non delimitata da confini politici, sviluppatasi in una larga parte della Francia meridionale, e zone limitrofe nelle odierne Italia e Spagna.\nLa sua caratteristica principale \u00e8 linguistico-filologica, ovvero fondata sulla diffusione della lingua occitana, o lingua d'oc, evoluzione dell'occitano antico o provenzale. L'occitano non va per\u00f2 confuso n\u00e9 con il francoprovenzale (\"arpitano\"), n\u00e9 con il francese, sebbene tutte lingue d'origine romanza siano appartenenti al ramo galloromanzo. Queste lingue si consolidarono soprattutto durante la graduale latinizzazione della Gallia tardo-antica e altomedievale (dal IV al XII secolo circa), con locuzioni latine miste a termini franco-gallici. Oggi, queste variet\u00e0 linguistiche risultano di particolare interesse filologico, e sono state riconosciute e affiancate alle lingue ufficiali di ogni nazione appartenente. La lingua occitana venne poi usata \ndalla poesia trobatorica, la composizione letteraria sorta nella regione d'Aquitania intorno all'XI secolo e, pi\u00f9 tardivamente, diffusa in buona parte dell'Europa. A partire dal XV secolo circa, la distinzione geografica fu soprattutto linguistica, per differenziarla sia dalla lingua centro-orientale delle Alpi Graie, dove si parlava un francoprovenzale settentrionale detto \"arpitano\", sia dalla estesa Francia centro-settentrionale, dove invece si parlava la lingua d'o\u00efl, cio\u00e8 la \"madre\" dell'attuale francese).\nAltre caratteristiche dell'Occitania risiedono in alcune tradizioni secolari come le musiche e le danze popolari.\nGeografia.\nSecondo taluni autori, l'Occitania fu un caso emblematico di \"nazione-non nazione\" o di \"nazione proibita\", area esistente come realt\u00e0, che va al di l\u00e0 degli Stati legalmente costituiti che il suo territorio attraversa. In particolare, l'area geografica occitana comprende:\nLa mappa storico-geografica dell'Occitania \u00e8 raffigurata qui a destra. Si tratta, in generale, di tutta la Francia meridionale, che a nord termina nel \"Croissant\", la zona di transizione linguistica con i paesi d'oil, cosiddetta per la particolare forma dei suoi confini linguistici. Le aree storico-geografiche occitane, nello specifico, sono:\nL'insieme di tutte queste terre occitane raccoglie circa 16,2 milioni di abitanti, di cui circa il 20% nato al di fuori di tali confini (tali correnti migratorie si son concentrate soprattutto in epoca recente, tra il 1975 e il 1993. In queste fasce della popolazione le lingue parlate sono il francese e la lingua del paese di appartenenza). Solo un quarto della popolazione parla occitano.\nEtimologia.\nLa regione linguistica venne anticamente e grossolanamente riconosciuta nel X secolo come \"\u00d3ucitan\u00eco\", in assonanza della parola Aquitania, abbracciando i seguenti territori francesi:\nIl termine \"Occitania\" \u00e8 quindi d'uso nel Basso Medioevo, attestato gi\u00e0 nel 1290. Si ritiene fosse gi\u00e0 utilizzato dall'amministrazione capetingia, come risultato della combinazione di \"oc\", \"s\u00ec\", e \"Aquitania\".\nIl re di Francia Filippo il bello, durante un concistoro a Poitiers nel 28 maggio del 1308 afferma di regnare su due nazioni, una di \"lingua gallica\" e l'altra di \"lingua occitana\"; e ancora nel 1381 Carlo VI di Francia osserva \"Quas in nostro Regno occupare solebar tam in linguae Occitanae quam Ouytanae\".\nLa parola \"Occitania\" rimane in vigore fino alla rivoluzione francese, e viene riabilitata dal movimento letterario nazionalista \"F\u00e9librige\". Fr\u00e9d\u00e9ric Mistral (1879-1886), il maggior esponente, compil\u00f2 un dizionario, \"Lou Tresor d\u00f3u Felibrige, Dictionnaire proven\u00e7al-fran\u00e7ais\".\nStoria.\nAlla fine del XII secolo la Francia non era l'entit\u00e0 statale che \u00e8 attualmente: numerose regioni appartenevano all'Inghilterra, la Bretagna era un regno autonomo, la Provenza faceva parte del Sacro Romano Impero. Parte delle regioni nelle quali era diffusa la lingua occitana costituiva un insieme di feudi autonomi che per alcuni decenni (fra il XII e il XIII secolo) integrarono, insieme ai territori d'Aragona, uno Stato economicamente prospero e forte, guidato dal re Pietro II di Aragona e appoggiato dalla Santa Sede nella persona di papa Innocenzo III.\n\u00c8 importante sottolineare come in queste regioni era diffusa un'eresia cristiana, il catarismo, con una propria organizzazione ecclesiastica, parallela a quella ufficiale romana presente sul territorio. I catari erano ovviamente avversati dalla Santa Sede.\nAgli inizi del XIII secolo, sovrano d'Aragona era Pietro II, vassallo della Santa Sede e apertamente sostenuto dal papato per aver ripetutamente sconfitto i musulmani nella penisola iberica; egli fu sempre molto tollerante nei confronti degli eretici. La costituzione di un'unica amministrazione centralizzata sulle terre dove vivevano i catari era per costoro un sogno che si stava trasformando in realt\u00e0.\nLa prematura scomparsa di Pietro II segn\u00f2 l'apice della parabola c\u00e0tara. La tattica militare che lo rese famoso per avergli permesso di sbaragliare gli invasori berberi risult\u00f2 inadeguata a battere le truppe di Filippo II di Francia: nel difendere infatti i territori occitani dall'invasione delle truppe reali francesi, guidate da Simone IV di Montfort, Pietro II, che nel frattempo aveva valicato i Pirenei, sub\u00ec una tremenda sconfitta perdendo egli stesso la vita in combattimento.\nNel XVII secolo, moltissimi ugonotti occitani furono massacrati nelle Dragonate ad opera delle truppe reali.\nLa Croce occitana.\nNell'879\u00a0Bosone V\u00a0di Vienne o di Arles (844 circa - 11 gennaio 887) \u00e8 incoronato re di Provenza prendendo il nome di Bosone I di Provenza. Era gi\u00e0 stato governatore e conte di Provenza\u00a0dall'877. Lo stemma dei Bosonidi \u00e8 la Croce\u00a0chiamata poi\u00a0Occitana\u00a0o di Tolosa. Il capostipite dei Bosonidi fu\u00a0Bosone,\u00a0noto come Bosone il Vecchio (800 circa - 855 circa), duca dei Franchi, conte del Vallese, conte di Arles e conte\u00a0di territori nei dintorni di Biella, nella contea di Vercelli; nella discendenza\u00a0di Bosone il Vecchio vi furono conti, duchi, abati e vescovi durante tutta l'epoca carolingia. Dei suoi ascendenti non si hanno notizie, anche se alcuni lo indicano come figlio d\u2019un tal Teodebaldo di Borgogna o d'Antibes, detto il Vecchio.\nPoco prima dell'anno\u00a01000, Guglielmo III\u00a0detto\u00a0Tagliaferro, 970 circa - 1037), conte di Tolosa e conte di N\u00eemes e d'Albi dal 978, sposa, in seconde nozze, Emma, figlia ed ereditiera di Rotboldo III di Provenza, il cui nonno paterno era stato Bosone II, conte di Provenza. Emma gli porta in dote alcune contee, fra cui la Provenza. Nelle\u00a0terre provenzali\u00a0governate dal conte,\u00a0i\u00a0suoi\u00a0vassalli avrebbero adottato la croce dei Bosonidi, che verr\u00e0 poi detta croce di Tolosa,\u00a0come simbolo da imprimere sulle armi: e questo ha un senso se si pensa che Emma apparteneva alla stirpe Bosonide in cui figuravano, duchi, re e marchesi di Provenza.\nLa seconda apparizione della croce occitana \u00e8 nel sigillo di Raimondo IV di Tolosa, o di Saint-Gilles, che istitu\u00ec la contea di Tripoli, nell'ambito della prima crociata, intorno al 1100.\nLa croce detta \u00ab occitana \u00bb \u00e8 il derivato dello stemma gentilizio dei conti di Tolosa: \u00abde gueules \u00e0 la croix vid\u00e9e, cl\u00e9ch\u00e9e\u00bb (di rosso all croce patente e pomata [d'oro]).\nPrima della constatazione che la Croce occitana derivi da quella dei Bosonidi, si pensava che la prima apparizione della croce di Tolosa fosse avvenuta sotto il regno di Raimondo V. Esiste in particolare una descrizione del sigillo di questo conte datata 1165. La sua utilizzazione \u00e8 particolarmente precoce nel sud-ovest, visto che i blasoni si diffondono solo nel XII secolo principalmente nel nord della Francia. Sono state fatte diverse interpretazioni di questa croce, di cui molte insistono sull'aspetto \u00absimbolico\u00bb del motivo. Michel Pastoureau indica che queste interpretazioni dimenticano che l'araldica non \u00e8 la scienza del simbolo, ma dell'emblema.\nNel 1950, Henri Rolland afferma che l'origine di questa croce deve essere ricercata nel marchesato della Provenza (nord della Durance) e pi\u00f9 precisamente a Vernasque.\nA partire dal 1966, Roger Camboulives pensa che originariamente si tratti di una croce solare, forse la croce nestoriana trovata nel Turkestan cinese, arrivata a Tolosa attraverso l'Italia del nord e la Provenza (senza dubbio nel X secolo).\nNel 1980, Roger Camboulives insiste sul ruolo giocato dai Visigoti e sulle dodici piccole sfere che potrebbero rappresentare le dodici \u00abcase\u00bb dello zodiaco. Secondo lui l'origine della croce \u00e8 tolosana e non provenzale. Nondimeno, i Visigoti non conoscevano l'araldica.\nNel 1966, Jean-Yves Royer afferma che l'origine dalla croce \u00e8 sicuramente provenzale, ma che il testo di Henri Rolland contiene degli errori di datazione, si tratta in verit\u00e0 della croce di Forcalquier. Le sue ricerche si basano in particolare sulla scultura di due croci su un coperchio di sarcofago a Ganagobie.\nPierre Sali\u00e8s afferma, sulla rivista \"Archistra\" del mese di dicembre 1994, che l'origine della croce \u00e8 tolosana e che il simbolo dei conti di Tolosa \u00e8 il frutto di evoluzioni locali successive, forse a partire dalla croce di Gerusalemme.\nNel 1996 Jean Rocacher conferma che questa croce \u00ab \u00e8 innanzitutto l'emblema dell'antica contea di Venasque, smembrata poi tra i due casati di Tolosa e di Forcalquier \u00bb.\nNel 2000, Laurent Mac\u00e9 afferma che la croce \u00e8 diventata l'emblema della famiglia comitale dopo la partecipazione alla prima crociata di Raimondo IV; questa croce potrebbe trovare le sue origini a Costantinopoli. Indica poi che il motivo della \"croce patente\" ha origini bizantine e che esso si diffonde in occidente attraverso l'Italia e la Provenza. Quindi la croce di Tolosa e la croce di Venasque o di Forcalquier avrebbero origini comuni, ma non si sarebbero ispirate l'una dall'altra.\nNel 2000, Bertran de la Farge pensa che la croce occitana \u00e8 originaria del marchesato di Provenza, verosimilmente di Venasque, e che potrebbe essere la sintesi tra la croce di Costantinopoli e la croce copta (croce greca trilobata) introdotta in Provenza grazie ai monaci (Abbazia di Lerino-Abbazia di San Vittore\n di Marsiglia]) e forse grazie anche all'aura di San Maurizio.\nUn'altra croce molto simile, diversa soltanto nei colori, \u00e8 quella di Pisa. La rappresentazione pi\u00f9 antica giunta fino a noi della Croce di Pisa risale al 1156, sulle mura cittadine volute dal console Cocco Griffi. Secondo alcuni la croce di Tolosa, apparsa solo qualche anno pi\u00f9 tardi, deriverebbe da quella di Pisa. Secondo altri, invece, la loro nascita sarebbe indipendente l'una dall'altra come derivazione, per entrambi i casi, della croce copta. In una lettera del 2006 in occasione delle Olimpiadi di Torino, il sindaco di Tolosa scrisse che \"La nostra Croce di Tolosa \u00e8 la Croce di Pisa\". Tuttavia questa affermazione non chiarisce ancora il dilemma, poich\u00e9 pu\u00f2 intendersi come \"deriva dalla Croce di Pisa\" come \"\u00e8 identica alla Croce di Pisa\".\nPer il momento nessun documento permette di determinare un'origine unica e incontestabile.\nUsi e costumi.\nQuesta bandiera \u00e8 utilizzata per rappresentare la lingua e la cultura occitane, o pi\u00f9 generalmente come emblema regionale, come in Linguadoca (senza stella). La croce di Tolosa \u00e8 accompagnata da una stella a sette punte, che rappresenta le regioni storiche dell'Occitania secondo il \"F\u00e9librige\".\nNelle Valli occitane italiane e in Calabria, conformemente alla legge 482/99 concernente le minoranze linguistiche, numerosi comuni organizzano una cerimonia al momento della posa della bandiera occitana sugli edifici pubblici. Un testo che spiega i motivi della cerimonia viene letto in occitano e in italiano, poi la bandiera viene alzata al suono di \"Se chanto\". Questa cerimonia si \u00e8 svolta per la prima volta in Francia, nel villaggio di Baratier, il 19 novembre 2006.\nIl motivo della croce di Tolosa \u00e8 utilizzato da alcune comunit\u00e0 territoriali il cui territorio corrisponde in parte a quello dell'antica contea di Tolosa: Midi-Pirenei, Linguadoca-Rossiglione, Alpi dell'Alta Provenza e Alte Alpi (Contea di Forcalquier). Lo si ritrova anche sulla segnaletica per indicare la lingua occitana originale (cartelli all'entrata delle citt\u00e0...)\nLa croce occitana \u00e8 anche utilizzata nella bandiera della Valle d'Aran.\nReligioni.\nIl Cristianesimo ha necessitato di moltissimo tempo per stabilirsi in Guascogna, tuttavia il suo inserimento fu cos\u00ec profondo che si pass\u00f2 da una struttura familiare matriarcale a una struttura di tipo \u00abpaternalista flessibile\u00bb. In seguito, degli alleati cristiani venuti dal nord (i sacerdoti Franchi Salii) furono pregati di espellere gli eretici (Arianesimo) Visigoti di Aquitania.\nL'Occitania \u00e8 spesso stata luogo di rifugio e di sviluppo di religioni perseguitate:\nLingua.\nA partire dall'annessione dei territori da parte della Corona di Francia nel XIII secolo, la lingua occitana inizi\u00f2 un percorso di declino, finch\u00e9 nel 1539 l'editto di Villers-Cotter\u00eats impose il francese in tutti gli atti pubblici. Attualmente in Francia l'occitano non ha alcun riconoscimento ufficiale.\nNel 1854 nasce il \"F\u00e9librige\", movimento letterario fondato da poeti provenzali per la resurrezione della vecchia lingua. Appartiene a questo movimento Fr\u00e9d\u00e9ric Mistral, premio Nobel per la letteratura.\nNell'Occitania italiana, tutta compresa nel Piemonte, l'unica lingua ufficiale \u00e8 l'italiano, ma l'occitano \u00e8 tutelato da un'apposita legge.\nNell'Occitania spagnola, comprendente la Val d'Aran, l'occitano \u00e8 lingua ufficiale insieme al catalano e allo spagnolo.\nAttualit\u00e0.\nLe comunit\u00e0 occitane, che si rifanno alla storia occitana, sono numerose e molto attive, dal Piemonte alla Catalogna.\nCome unione di pi\u00f9 liste regionaliste locali, nel 1987 viene fondato a Tolosa il Partito Occitano che si impegna, dal punto di vista politico, a raggiungere un maggior grado di autonomia per l'occitania.\nIl 30 agosto 2008 (anno internazionale delle lingue, voluto dall'ONU) \u00e8 partita una lunga marcia che dalle valli occitane piemontesi (Pietraporzio in valle Stura) deve raggiungere Vielha, in Catalogna, per chiedere che la lingua occitana diventi patrimonio dell'umanit\u00e0. La marcia \u00e8 di 1700\u00a0km e di 70 giorni, ed \u00e8 stata chiamata \"Occit\u00e0nia a p\u00e8\". L'evento \u00e8 stato organizzato dall'associazione culturale \"Chambra d'Oc\", piemontese, col sostegno degli enti pubblici.\nCultura.\nTolosa \u00e8 a volte considerata come la capitale culturale dell'Occitania.\nLingua.\nL'occitano \u00e8 il nome della lingua occitana o d'oc, che si compone di tre gruppi dialettali:\nIl catalano presenta molte affinit\u00e0 con l'occitano.\nMedia in lingua occitana.\nRadio.\nMolti canali radiofonici locali hanno programmi in occitano. Tra le radio che trasmettono quasi interamente in occitano ci sono\nRadio Lenga d'\u00d2c, Radio Occitania e Radio Albiges, tutte in territorio francese, ma con trasmissione anche in podcast.\nTelevisione.\nAnche se parlata da parecchi milioni di persone, la lingua occitana non possiede nessun canale televisivo specifico. Esistono tuttavia dei programmi in occitano su alcuni canali.\nStampa.\nLa stampa dell'Occitania ha delle edizioni la cui periodicit\u00e0 varia da quella quotidiana a quella annuale. Esse vengono pubblicate nelle diverse lingue praticate nella zona occitana, specialmente in francese, italiano e occitano.\nUna quarantina di edizioni pubblicano dei testi in lingua occitana, sia accanto ad articoli in altre lingue, sia esclusivamente in occitano.\nNelle valli occitane d'Italia sono presenti le seguenti pubblicazioni: \"Ousitanio Vivo\" (ex organo d'informazione del Movimento Autonomista Occitano), \"Lou Temp Nouvel\" (fino al n. 50 \"Novel Temp\"), \"La Valaddo\" che fa riferimento all'area del brianzonese, \"Coumboscuro\" che tuttavia rigetta il concetto di occitano a vantaggio di provenzale, \"Valados Usitanos\" (che ha recentemente cessato le pubblicazioni) e \"La Rafanhauda\".\nMusica e danza.\nL'inno dell'Occitania \u00e8 \"Se chanto\" (o eventualmente \"La Can\u00e7on de la Copa\").\nPer conoscere la musica occitana, vedasi in particolare:"}
{"id": "552568", "revid": "767487", "url": "https://it.wikipedia.org/wiki?curid=552568", "title": "The Maggot", "text": "The Maggot \u00e8 il decimo album dei Melvins, pubblicato nel 1999 dalla Ipecac Recordings. Questo album \u00e8 il primo di una trilogia che comprende anche i successivi \"The Bootlicker\" (1999) e \"The Crybaby\" (2000). La trilogia verr\u00e0 stampata in vinile nel 2000 con il titolo \"The Trilogy Vinyl\"."}
{"id": "552577", "revid": "640277", "url": "https://it.wikipedia.org/wiki?curid=552577", "title": "23-f", "text": ""}
{"id": "552578", "revid": "1776051", "url": "https://it.wikipedia.org/wiki?curid=552578", "title": "Finsterhennen", "text": "Finsterhennen (toponimo tedesco; in francese \"Grasse Poule\", desueto) \u00e8 un comune svizzero di 560 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFinsterhennen \u00e8 servito dall'omonima stazione e da quella di Siselen-Finsterhennen sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "552580", "revid": "28057", "url": "https://it.wikipedia.org/wiki?curid=552580", "title": "Teatro Carignano", "text": "Il Teatro Carignano, il cui nome completo \u00e8 Teatro dei Principi di Carignano, \u00e8 il pi\u00f9 antico teatro di Torino, nonch\u00e9 uno dei pochi teatri settecenteschi italiani tuttora in attivit\u00e0.\nDi propriet\u00e0 della citt\u00e0 dal 1932, \u00e8 un teatro che originariamente ospitava unicamente commedie, a differenza del Teatro Regio, che era destinato a ospitare principalmente l'Opera.\nSul suo palcoscenico si sono alternati alcuni dei nomi pi\u00f9 celebri del panorama musicale e teatrale fra cui Niccol\u00f2 Paganini, Arturo Toscanini, Eleonora Duse, Vittorio Gassman, Dario Fo, Franca Nuti e si \u00e8 avvalso di grandi registi e direttori artistici, quali Luigi Pirandello, Nico Pepe e Luca Ronconi.\nStoria.\nLe origini.\nLa storia del Teatro Carignano risale alla fine del Seicento, quando un primo locale, ospitato dallo stabile edificato nell'isolato San Pietro e nominato \"Trincotto Rosso\", era utilizzato come luogo di feste e sala da gioco per l'aristocrazia cittadina.\nNel 1703 il principe Emanuele Filiberto Amedeo di Savoia-Carignano, la cui famiglia aveva da poco fatto ultimare il sontuoso palazzo omonimo proprio di fronte, acquist\u00f2 l'edificio che ospitava il \"Trincotto Rosso\" e, su probabile progetto dello stesso Guarino Guarini che aveva gi\u00e0 progettato l'antistante Palazzo Carignano, fece rimaneggiare questa prima sala quadrangolare, dotandola di un primo palco e logge lignee sui tre lati.\nIl primo ampliamento.\nNel 1716 un ulteriore ampliamento e un complesso apparato decorativo completarono la sala, rendendola un vero teatro, seppur privato, poich\u00e9 finanziato dallo stesso principe Emanuele Filiberto Amedeo di Savoia-Carignano per la messa in scena di spettacoli destinati alla famiglia reale e alla corte. Dal 1719 il teatro inizi\u00f2 a ospitare spettacoli aperti al pubblico e si tenne una \u00abprima\u00bb che vide andare in scena \"Il carceriero di se stesso\" di Giuseppe Maria Orlandini, con la partecipazione di Francesca Cuzzoni, celebre soprano nota come \"la Parmigiana\", per le sue origini emiliane.\nIl 1727 fu un anno decisivo per quello che ormai era divenuto noto come \"Teatro Carignano\" e la sua gestione fu affidata dal principe alla \"Societ\u00e0 dei Cavalieri\" che si occup\u00f2 di offrire una variegata selezione di spettacoli che spaziavano dalla prosa, al canto e dalla commedia ai balletti, mentre l'Opera non era contemplata poich\u00e9 riservata al vicino Teatro Regio.\nIl secondo ampliamento alfieriano.\nTra il 1752 e il 1753 il teatro, ormai fatiscente, venne ampliato e ristrutturato su volere del principe Luigi di Savoia-Carignano, nipote del fondatore. L'illustre committente assegn\u00f2 i lavori al celebre architetto Benedetto Alfieri, gi\u00e0 autore del Teatro Regio, inaugurato nel 1740. Il cantiere restitu\u00ec un teatro ampliato, dotato di una struttura in muratura che ospitava ottantaquattro logge e venne inaugurato nell'autunno del 1753 con la messa in scena de \"La calamita dei cuori\" diretta da Carlo Goldoni e musicata da Baldassarre Galluppi.\nL'incendio del 1786 e la ricostruzione.\nIl 16 febbraio 1786 un rovinoso incendio devast\u00f2 il teatro distruggendolo completamente. La sua ricostruzione fu affidata all'architetto Giovanni Battista Ferroggio e completata in soli sei mesi. Il progetto del nuovo Teatro Carignano riprese i volumi originari di Benedetto Alfieri e da allora l'assetto architettonico della sala rimase pressoch\u00e9 invariato. La decorazione della nuova sala \"a ferro di cavallo\" venne affidata ai fratelli Pozzo e a Bernardino Galliari si affid\u00f2 la decorazione del soffitto e del sipario.\nIl primo restauro ottocentesco.\nA seguito del periodo Napoleonico, il teatro sub\u00ec un restauro e nel 1814 ospit\u00f2 la prima assoluta de \"Il servo padrone\" di Pietro Generali. Nel 1818 il \"Carignano\" fu anche inconsapevole protagonista di un episodio storico poich\u00e9, al termine di un lungo e impegnativo concerto, il celebre violinista Niccol\u00f2 Paganini pronunci\u00f2 la famosa frase \u00abPaganini non ripete\u00bb, in risposta alla richiesta di replica da parte di re Carlo Felice presente nel palco reale. Pare che il rifiuto di Paganini sia stato dovuto da un effettivo dolore ai polpastrelli a seguito della lunga esecuzione e forse non per un mero capriccio, tuttavia questo episodio contrari\u00f2 il sovrano e cost\u00f2 al violinista una lunga assenza dalle scene dei maggiori teatri italiani.\nNel 1820 il teatro vide andare in scena \"La schiava in Bagdad\" di Giovanni Pacini, nel 1824 di \"La pastorella feudataria\" di Nicola Vaccaj. Nel corso dell'Ottocento il \"Carignano\" torn\u00f2 a essere il principale teatro cittadino dopo il Regio e fu protagonista della vita mondana della capitale sabauda, probabilmente una delle poche citt\u00e0 italiane a vantare ben due teatri reali poich\u00e9, con la morte senza eredi di Carlo Felice nel 1831, il ramo cadetto Savoia-Carignano, divenne quello regnante.\nIl secondo restauro ottocentesco.\nNel 1836 il teatro ospit\u00f2 \"Un episodio del San Michele\" di Giuseppe Concone, nel 1840 di \"Rolla\" di Teodulo Mabellini, nel 1841 di \"Ginevra degli Almieri\" di Mabellini.\nNella primavera del 1845 il teatro venne nuovamente rimaneggiato e Francesco Gonin venne incaricato di riaffrescare il soffitto della platea, apprezzabile ancora oggigiorno.\nNel 1847 il teatro riapr\u00ec mandando in scena \"Il corsaro\" di Alessandro Nini, nel 1850 di \"La spia\" di Angelo Villanis, nel 1851 di \"La figlia del proscritto\" di Villanis, nel 1853 di \"Alina\" di Villanis, nel 1856 di \"Gentile da Varano\" e \"La demente\" di Filippo Marchetti nel 1860, \"Il vecchio della montagna\" di Antonio Cagnoni con Antonio Cotogni, nel 1868 del successo di \"Gli artisti alla fiera\" di Lauro Rossi.\nI cambi di propriet\u00e0 e gli ulteriori rimaneggiamenti.\nAvendo ormai acquisito una certa importanza, il Carignano venne acquistato dalla municipalit\u00e0 nel 1870, divenendo per la prima volta di propriet\u00e0 pubblica. Tuttavia nel 1883 la stessa municipalit\u00e0 decise di mettere all'asta il teatro, che venne acquistato da un gruppo composto da illustri personaggi torinesi, tra cui l'architetto Barnaba Panizza, Giovanni Melano e l'ingegner Pietro Carrera che, insieme, progettarono una nuova ristrutturazione, la messa a norma in ambito di sicurezza, la realizzazione del loggione e la dotazione di un primo impianto elettrico analogo a quello del Regio.\nLa \"Reale Sarda\" e la prima compagnia \u00abstabile\u00bb.\nQuesta nuova stagione gestita da privati rilanci\u00f2 il Teatro Carignano, che vide avvicendarsi i pi\u00f9 illustri attori del tempo tra cui: Eleonora Duse, Irma Gramatica, Ermete Novelli e celebri autori del Verismo italiano come Giacosa, Bertolazzi, Simoni e nel 1876 il teatro ospit\u00f2 di \"Il corno d'oro\" di Amintore Galli. In questo periodo di fine Ottocento inizi\u00f2 a concretizzarsi l'idea di una compagnia \u00abstabile\u00bb, tesa a soppiantare la tradizione nomade e itinerante degli attori. Con questo intento si and\u00f2 formando la \"Reale Sarda\", che ebbe un ruolo fondamentale nella gestione artistica del teatro. Da questa iniziativa nel 1877nacque la prima compagnia stabile del Teatro Carignano, ovvero la \"Compagnia Citt\u00e0 di Torino\" diretta da Cesare Rossi a cui la municipalit\u00e0 concesse l'utilizzo gratuito del teatro per sei mesi all'anno.\nNel 1882 and\u00f2 in scena per la prima volta in Italia \"La dame aux camelias\" di Alexandre Dumas, per la regia di Sarah Bernhardt e che diverr\u00e0 uno dei cavalli di battaglia delle celebre Eleonora Duse. Nel 1885 and\u00f2 in scena \"I valdesi\" di Giuseppe Ippolito Franchi-Verney della Valetta e nel 1989 \"Mariska\" di Giacomo Orefice. Seppur l'Opera fu quasi sempre rappresentata al vicino Teatro Regio, nel 1884 Antonino Palminteri dirisse al \"Cavalleria rusticana\" di Giovanni Verga e nel 1892 \"Pagliacci\" di Ruggero Leoncavallo; il successo fu cos\u00ec strepitoso che la stampa del tempo comment\u00f2 \u00ab[...] Il pubblico segu\u00ec la commedia dei Pagliacci con vivo interesse, plaudendo vivamente. Il finale, eseguito con grande potenza drammatica, fu accolto da una lunga ovazione: due chiamate a Leoncavallo. Il maestro Palminteri diresse con grande amore e con fuoco da vero artista.\u00bb\nIl Novecento e la gestione Chiarella.\nDurante le esposizioni internazionali del 1898 e del 1911 il teatro ospit\u00f2 svariate rappresentazioni, ormai in diretta concorrenza con la nuova arte scenica, il cinema. Anche le rappresentazioni teatrali risentirono della nuova arte e ospitarono spettacoli e commedie innovative di autori stranieri come \"L'irresoluto\" di Barr, \"Les Apaches\" di Bisson e \"Aidalberga mia!\" di Meyer.\nTuttavia nel Novecento il Teatro Carignano vide anche la regia di illustri esponenti della scena politica, ospitando l'opera teatrale \"La falena\" di Bataille, strocata da Antonio Gramsci, e successive rappresentazioni di Luigi Pirandello, Oscar Wilde. Nel 1912 il teatro venne di nuovo messo in vendita e acquistato per trecentomila Lire dai fratelli Giovanni e Achille Chiarella, impresari genovesi che detennero per alcuni anni il monopolio di sale da ballo, cinema e teatri a Torino e Genova. \nNel 1932 i fratelli Chiarella rivendettero il teatro al Comune di Torino per un milione e quattrocentomila Lire, pur mantenendone la gestione ancora per alcuni decenni.\nIl restauro novecentesco e la riapertura.\nAnni di intenso utilizzo avevano messo alla prova dorature, stucchi, tappezzerie e velluti ma si erano fatti necessari anche nuovi lavori che contemplassero la realizzazione di pi\u00f9 adeguati servizi igienici, il rifacimento del tetto, la ristrutturazione del palcoscenico, la costruzione di nuovi camerini e del boccascena. Fu cos\u00ec che nel 1935 il teatro sub\u00ec un nuovo, parziale restauro contestualmente ai lavori di rifacimento della vicina via Roma.\nIl 6 gennaio del 1936 il rinnovato Teatro Carignano venne nuovamente inaugurato ospitando un \u00abdramma giocoso in musica\u00bb, ovvero \"Il matrimonio segreto\" di Domenico Cimarosa. Circa un mese dopo un devastante incendio distrusse completamente il vicino Teatro Regio, pertanto il Teatro Carignano eredit\u00f2 provvisoriamente il ruolo di teatro lirico, tuttavia per la sua inferiore capienza gi\u00e0 dal 1940 le stagioni d'Opera vennero rappresentate presso il pi\u00f9 capiente \"Teatro della Moda\", all'interno del palazzo omonimo.\nI bombardamenti e la distruzione scongiurata.\nI ripetuti bombardamenti della seconda guerra mondiale che colpirono duramente Torino distrussero gran parte dei teatri: l'Alfieri, il Politeama Chiarella, lo Scribe, il Maffei e il Balbo e risparmiarono quasi miracolosamente il Teatro Carignano, che venne comunque colpito nella notte dell'8 novembre 1942 da alcuni spezzoni incendiari, tuttavia la prontezza d'intervento dell'allora direttore Linguiti e del personale di guardia limit\u00f2 notevolmente i danni.\nLa fondazione del \"Teatro Stabile\" di Nico Pepe.\nNel 1955, sull'onda di quanto realizzato a Milano con il Piccolo Teatro, la compagnia \u00abstabile\u00bb pi\u00f9 antica d'Italia, anche Torino vide la nascita di un analogo \"Piccolo Teatro\" con sede al Carignano, sotto la guida di Nico Pepe e che poi, pochi anni dopo, assunse definitivamente il nome di \"Teatro Stabile\".\nIl Teatro Carignano ha rivestito anche un ruolo cinematografico poich\u00e9 \u00e8 stato scelto da Dario Argento come luogo di riprese per ben due volte: nel 1975 per \"Profondo rosso\", ovvero la scena del congresso di parapsicologia, mentre la seconda volta nel 2001 per \"Non ho sonno\", per la scena dell'omicidio della ballerina. Dal 1977 il Teatro Carignano \u00e8 gestito dalla fondazione del \"Teatro Stabile di Torino\" che ha visto avvicendarsi illustri direttori artistici, tra cui Gabriele Lavia, Ugo Gregoretti, Mario Martone, Guido Davico Bonino, Massimo Castri, nonch\u00e9 il celebre Luca Ronconi.\nL'ultima ristrutturazione e la riapertura.\nNella primavera del 2007 il teatro \u00e8 stato sottoposto a una lunga e attenta opera di ristrutturazione. In questo radicale restauro sono stati ripristinati gli originari ingressi del teatro eliminando la \u00abbussola\u00bb esterna in legno, sono stati ristrutturati i locali dell'antica birreria sotterranea e collegati al \"foyer\", oltre al parziale rifacimento di tessuti, arredi, degli impianti di sala e di palco. \nLo spettacolo scelto per la riapertura al pubblico nel 2009 \u00e8 stato \"Zio Vanja\" di Anton \u010cechov, per la regia di Gabriele Vacis.\nNel corso degli ultimi decenni l'elenco degli artisti ospitati dal Teatro Carignano comprende i maggiori protagonisti della scena teatrale italiana: Memo Benassi, Emma Gramatica, Paola Borboni, Renzo Ricci, Eva Magni, Sergio T\u00f2fano, Vittorio Gassman, Laura Adani, Rina Morelli, Paolo Stoppa, Eduardo De Filippo, Dario Fo, Tino Buazzelli, Turi Ferro, Romolo Valli, Rossella Falk, Valeria Moriconi, Marisa Fabbri, Mariangela Melato, Paolo Poli, Glauco Mauri, Gianrico Tedeschi, Roberto Sturno, Franca Valeri, Eros Pagni, Umberto Orsini, Sandro Lombardi, Filippo Timi, Gabriele Lavia, Carlo Cecchi, Renato Carpentieri, Giuseppe Battiston, Massimo Popolizio, Luigi Lo Cascio, Franco Branciaroli, Laura Curino, Iaia Forte, Maria Paiato, Leo Gullotta, Toni Servillo, Carlo Giuffr\u00e8, Franca Nuti e Giancarlo Dettori.\nDescrizione.\nEsterno.\nL'edificio che ospita il Teatro Carignano sorge sull\"Isolato San Pietro\" e affaccia sull'omonima piazza pedonale, nel cuore del centro storico di Torino.\nEsso \u00e8 caratterizzato da prospetti intonacati di colore chiaro su tutti i lati e presenta due ali laterali aggettanti che ospitano locali commerciali. Complessivamente si erge per quattro piani fuori terra e il prospetto principale \u00e8 scandito da cornici marcapiano e finestre rettangolari intervallate da frontoni neoclassici. Due mezzanini sono presenti sopra il piano terreno e all'ultimo piano, che \u00e8 anticipato da un prominente cornicione. Il tetto soprastante, a falde regolari, \u00e8 scandito a sua volta da una quindicina di piccoli abbaini delle mansarde.\nLa porzione di edificio che ospita il teatro \u00e8 quella centrale, le cui arcate vetrate del \"foyer\" intervallate da serliane, affiancano l'ingresso che \u00e8 centrale, enfatizzato da una coppia di colonne in stile composito e sormontato da una balconata d'onore.\nIl ripristino funzionale dell'ingresso nella sua configurazione originaria \u00e8 stato il principale obiettivo dell'intervento dell'ultimo rimaneggiamento esterno, che ha visto la contestuale rimozione della grande \u00abbussola\u00bb esterna in legno risalente agli anni trenta del Novecento.\nL\u2019attuale fisionomia del teatro Carignano \u00e8 caratterizzata da pi\u00f9 linguaggi architettonici, alla regolarit\u00e0 settecentesca dei prospetti esterni si contrappone il gusto romantico ottocentesco degli interni.\nInterni.\nL'interno si compone da un ampio \"foyer\" su due livelli, che dal 2007 comprende anche i locali dell\u2019antica \"birraria\" sotterranea voluta da Carlo Alberto. Essa precede la grande sala della platea, che complessivamente conta una capienza di 875 posti e che \u00e8 caratterizzata dall'andamento curvilineo tipico dei teatri settecenteschi.\nLa sala presenta una galleria, tre ordini di palchi e un loggione; la struttura lignea a vista dei palchi \u00e8 dorata, arricchita da un apparato decorativo che raffigura cariatidi e altre figure antropomorfe risalente al 1786, a opera dei fratelli Pozzo, cos\u00ec come gli stucchi e le decorazioni murali dipinte da Bernardino Galliari e, successivamente, da Francesco Gonin.\nLa platea, recententemente rinnovata, \u00e8 suddivisa in quattro settori e presenta poltrone in velluto rosso, analogamente agli arredi dei 62 palchetti. \nCome di consueto, in posizione centrale trova luogo l'antico \"palco reale\", oggi \"palco d'onore\".\nIl boccascena prevede una fossa a scomparsa, in grado di ospitare un'orchestra di medie dimensioni. Di grande effetto \u00e8 il soffitto affrescato da Francesco Gonin nel 1845, raffigurante il \"Trionfo di Bacco\"."}
{"id": "552584", "revid": "767487", "url": "https://it.wikipedia.org/wiki?curid=552584", "title": "The Bootlicker", "text": "The Bootlicker \u00e8 l'undicesimo album dei Melvins, pubblicato nel 1999 dalla Ipecac Recordings. Questo album \u00e8 il secondo di una trilogia che comprende anche \"The Maggot\" (1999) ed il successivo \"The Crybaby\" (2000). La trilogia verr\u00e0 stampata in vinile nel 2000 con il titolo \"The Trilogy Vinyl\". Nella versione CD dell'album, dopo l'ultimo pezzo si pu\u00f2 ascoltare un accenno di \"Smells Like Teen Spirit\", cover di un pezzo dei Nirvana, che sar\u00e0 la canzone di apertura di \"The Crybaby\".\nKing Buzzo in una recente intervista ha affermato che The Bootlicker \u00e8 uno dei suoi preferiti nonostante le diverse critiche che ha ricevuto perch\u00e9 il suond si discosta moltissimo da quello dei Melvins e soprattutto da The Maggot (uno dei pi\u00f9 oscuri e distorti). L'assenza di distorsioni e l'uso di una voce sommessa rendono l'album certamente originale e diverso ma nonostante ci\u00f2 la forte presenza psichedelica e sperimentale dei Melvins \u00e8 anche qui rilevabile sotto nuove vesti."}
{"id": "552586", "revid": "33163", "url": "https://it.wikipedia.org/wiki?curid=552586", "title": "Lodovico Jacobini", "text": ""}
{"id": "552588", "revid": "92723", "url": "https://it.wikipedia.org/wiki?curid=552588", "title": "Siselen", "text": "Siselen (toponimo tedesco) \u00e8 un comune svizzero di 574 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSiselen \u00e8 servito dalle stazioni di Siselen Ausweiche e di Siselen-Finsterhennen sulla ferrovia Bienne-Ins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "552591", "revid": "365417", "url": "https://it.wikipedia.org/wiki?curid=552591", "title": "Camillo Jacobini", "text": "Biografia.\nNacque da D. Pietro e da Vincenza Asprucci. Avviato alla carriera ecclesiastica, Camillo segu\u00ec gli studi presso il seminario romano. Ben presto si rese conto di non essere tagliato per la vita ecclesiastica e si ciment\u00f2 nella vita pubblica entrando giovanissimo nel Consiglio Provinciale di Roma e Comarca insieme al fratello Gaetano Pietro.\nCamillo venne nominato ministro nell'agosto del 1849 da papa Pio IX in ossequio al principio, concordato su pressione dei francesi, di secolarizzare e laicizzare l'apparato statale.\nDurante l'esilio di Pio IX a Gaeta rimase da solo a Roma a governare la Provincia Romana. Il Pontefice al suo ritorno volle premiare la sua fedelt\u00e0 e competenza assegnando vari ministeri nelle sue mani.\nScrisse Tullio Torrani: \u00ab [...] in quel turbinoso periodo la Provincia pu\u00f2 dirsi che rimase affidata ad una sola persona: Camillo Jacobini, perch\u00e9 gli altri componenti la Commissione stessa, D. Maria Massimo e il Conte Filippo Cini, avevano abbandonato precipitosamente la Capitale...\u00bb\nIn quel periodo arrivarono a Camillo attestati di stima e di riconoscimento anche dagli avversari politici. Oreste Raggi, che poteva avere avuto buoni motivi per criticare l'operato di quel governo che l'aveva fatto arrestare e rinchiudere in Sant'Angelo per poi infine esiliarlo, scrisse:\n\u00ab [...] lo Jacobini si dimostr\u00f2 di operosissima intelligenza e sicuramente sopra le parti, cos\u00ec come ricordato nelle iscrizioni del ponte di Ariccia...\u00bb\nCamillo, titolare di una notevole fortuna ereditata dal padre, nel 1852 fu insieme con il fratello Gaetano Pietro tra i soci fondatori della Banca Romana, o Banca dello Stato Pontificio, con il 10% delle azioni. Insieme con il fratello si assicur\u00f2 l'appalto per la costruzione del maestoso (per quei tempi) viadotto di Ariccia, il cui progetto fu redatto dall'architetto Bertolini.\nCome ricordato da varie lapidi, tra le quali quelle all'ingresso del Pantheon a memoria dei grandi lavori di isolamento, durante il suo ministero cominci\u00f2 le strade ferrate, apr\u00ec le prime linee telegrafiche, favor\u00ec l'agricoltura bandendo concorsi e premiando le piantagioni.\nIl commendatore Camillo Jacobini mor\u00ec il 21 marzo del 1854 senza avere la soddisfazione di vedere conclusa la costruzione del ponte di Ariccia. Fu sepolto nella cappella gentilizia di famiglia dei Cappuccini di Genzano, insieme con la sorella Ottavia e con il fratello monsignor Gaetano Pietro. Dal busto marmoreo, scolpito per volere dei fratelli dal grande scultore Pietro Tenerani, traspare un senso di immota serenit\u00e0, la serenit\u00e0 dell'uomo che, avendo compiuto il proprio dovere, ha la coscienza a posto. Il suo volto non lascia trasparire i tragici e burrascosi momenti della sua vita, che furono vissuti con calma e sicurezza.\nPio IX, che aveva per lui grande stima e considerazione fu pi\u00f9 volte ospitato nel palazzo di famiglia.\nMemoria e curiosit\u00e0.\nFu stimato per la sua probit\u00e0 e semplicit\u00e0 di costumi.\nPur essendo erede di una considerevole fortuna, prefer\u00ec abitare in un piccolo quartiere di via del Pozzetto.\nFu uomo onesto e disinteressato: ritirava met\u00e0 del suo stipendio, lasciando l'altra met\u00e0 a disposizione delle opere benefiche del Pontefice.\nLa sua maggior lode pu\u00f2 compendiarsi nella risposta che alla sua morte Pasquino dette a Marforio:\n- \"Perch\u00e9 \u00e8 morto?\" chiese Marforio\n- \"Sfido\" rispose Pasquino \"non mangiava!\" \nalludendo alla sua integrit\u00e0 morale e alla sua onest\u00e0 nel lavoro.\nUn aneddoto degno di nota fu quello della rinuncia di met\u00e0 del suo stipendio da Ministro, che destin\u00f2 a opere di beneficenza.\nDopo la sua morte si levarono consensi sul suo operato e sulla sua vita; Raffaele de Cesare riporta nel suo \"Roma e lo Stato del Papa\" - \"... Camillo da ministro non mont\u00f2 in superbia n\u00e9 abbandon\u00f2 gli affari e di\u00e9 prova di generosit\u00e0, rinunziando a mezzo stipendio a fine di beneficenza. Uscendo dal ministero, si fermava a Piazza Colonna coi mercanti di Campagna e coi \"sensali\" e tutti lo chiamavano familiarmente \"il Sor Camillo\" e scherzosamente \"Iacobinetto\" o \"Cammilluccio\".\"\nCamillo fu sensibile ai problemi dell'arte e dell'archeologia: si devono a lui la prima campagna sistematica di scavi archeologici e il ripristino dell'Appia antica cos\u00ec come oggi ci appare.\"Il ripristino\" scrive Silvio Negro \"gi\u00e0 progettato al tempo di Pio VI, non fu affrontato che nel dicembre del 1850, dopo un sopralluogo del Ministro dei Lavori Pubblici D. Camillo Jacobini...\"\n\"Riposa, grande nella sua semplicit\u00e0, nella sua Genzano, di fronte al suo lago, insieme ai suoi antenati, in quella Chiesa a lui tanto cara, D. Camillo Jacobini, Commendatore di Gran Croce, Ministro di Pio IX. Genzanese.\""}
{"id": "552592", "revid": "125823510", "url": "https://it.wikipedia.org/wiki?curid=552592", "title": "Torre del Colle (Villar Dora)", "text": "La torre del Colle (\"Tor do C\u00f2l\" [t\u028ar d\u028a \u02c8k\u0254l] nella variante locale della lingua piemontese) \u00e8 una torre cilindrica romanica situata presso l'omonima borgata di Villar Dora, in Valle di Susa.\nStoria.\nLa torre si trova sulle prime balze della collina della \"Seja\", storicamente punto di vedetta della linea che, pochi chilometri ad occidente, congiunge idealmente il monte Pirchiriano al monte Caprasio. Qui si trovava il confine tra l'Italia metropolitana e le Gallie in epoca romana, e fra il regno dei Longobardi e quello dei Franchi nell'alto medioevo.\nFu probabilmente costruita tra i secoli secoli XII e XIII e, dai documenti a noi pervenuti, risultava gi\u00e0 presente nell'anno 1287.\nAi suoi piedi si trovano i ruderi dell'antica cappella di San Lorenzo, risalente alla stessa epoca della torre.\nCaratteristiche e funzione.\nLa torre \u00e8 alta approssimativamente 19 metri, con un diametro di 7 metri circa. \u00c8 costruita con pietra locale in stile romanico ed \u00e8 merlata. L'entrata \u00e8 posta a met\u00e0 altezza.\nEssa costituiva una delle ultime opere di fortificazione allo sbocco della valle di Susa verso la pianura, e poteva ospitare una piccola guarnigione armata di presidio."}
{"id": "552594", "revid": "344503", "url": "https://it.wikipedia.org/wiki?curid=552594", "title": "Jeremy Davies", "text": "Biografia.\n\u00c8 il secondo di quattro figli; il fratello maggiore, Josh, \u00e8 un pilota USAF. Ha passato la sua prima infanzia a Traverse City, nel Michigan; successivamente \u00e8 emigrato nello stato di Kansas con sua madre dopo il divorzio dei genitori; quando questa mor\u00ec per complicanze del Lupus eritematoso sistemico a met\u00e0 degli anni settanta, and\u00f2 a vivere con il padre e la madre adottiva a Santa Barbara, California. Successivamente si sono trasferiti a Rockford (Iowa), nel 1986.\nDavies frequent\u00f2 la American Academy of Dramatic Arts di Pasadena in California. Il suo primo ruolo degno di nota \u00e8 una piccola parte in un episodio di \"Singer &amp; Sons\" del 1990. Nel 1992 apparve in due episodi di \"Blue Jeans\". Ebbe anche piccoli ruoli nel film per la TV \"Il giustiziere\" della NBC. Tra i pochi ruoli sostanziosi che si aggiudic\u00f2 a quei tempi vi fu il ruolo di co-protagonista giovane nel thriller TV \"Guncrazy\" e l'apparizione come ospite in \"Melrose Place\".\nNel 1993 Davies apparve in una pubblicit\u00e0 televisiva per le automobili Subaru, nella quale il suo personaggio comparava il veicolo al punk rock. Lo spot venne notato da molti direttori di \"casting\" e dalle forze dell'industria del cinema. Dopo poco tempo cominciarono ad arrivare a Jeremy Davies alcune sceneggiature per cinema. Cominci\u00f2 a costruirsi un repertorio in ruoli da comprimario caratterista in film come \"Twister\", e nel 1998 ebbe un ruolo chiave nel film epico di guerra di Steven Spielberg \"Salvate il soldato Ryan\", come un linguista esperto di francese dell'esercito statunitense poco dopo lo sbarco in Normandia, Francia. La performance di Davies venne apprezzata, e successivamente ha avuto ruoli importanti in numerosi film degni di interesse; tra questi \"Solaris\" di Steven Soderbergh assieme a George Clooney.\nSuccessivamente ha partecipato ai film di Lars von Trier \"Dogville\" e \"Manderlay\", al film \"The Million Dollar Hotel\" di Wim Wenders, al film \"Secretary\" di Steven Shainberg, al film \"Solaris\" di Steven Soderbergh e al film \"L'alba della libert\u00e0\" di Werner Herzog. Davies ha interpretato inoltre il ruolo di Daniel Faraday nella 4\u00aa, nella 5\u00aa e nella 6\u00aa stagione di \"Lost.\"\nDoppiatori italiani.\nCome doppiatore \u00e8 sostituito da:"}
{"id": "552595", "revid": "104265", "url": "https://it.wikipedia.org/wiki?curid=552595", "title": "Arquites", "text": "La Asociaci\u00f3n Arquitectos Italianos en Espa\u00f1a, Arquites (Associazione degli Architetti Italiani in Spagna), \u00e8 una organizzazione non governativa (ONG) spagnola senza animo di lucro e indipendente, formata dagli architetti di origine italiana che svolgono la loro attivit\u00e0 in Spagna.\nStoria.\nLa associazione, costituita nel 2000 a Valencia, dall'architetto Gianfranco Spada, riunisce architetti interessati a riscoprire il lascito culturale che gli architetti di origine italiana ha lasciato in terra spagnola, lascito che poi in qualche modo arriv\u00f2 fino in America Latina in quel che concerne la architettura classica iberoamericana.\nL'acronimo Arquites, ARQUitectos ITalianos en ESpa\u00f1a, \u00e8 un omaggio al matematico e filosofo pitagorico, Arquites di Taranto, e alla sua affermazione: \u201cL'armonia conduce la geometria verso l'architettura\u201d che con le sue conoscenze di matematica, geometria, astrologia e altre scienze rappresenta uno dei primi architetti italiani della storia, secondo la concezione del Rinascimento italiano.\nFinalit\u00e0.\nArquites ha come obbiettivo la valorizzazione dell'abbondante patrimonio architettonico promosso da architetti italiani nel corso della storia della penisola iberica. Le numerose opere architettoniche, ancora oggi conservate, sono testimoni della forte presenza di creatori di origine italiana, dall'epoca romana passando per il barocco o il rinascimento, fino alle creazioni dell'architettura moderna del XX secolo, e configurano uno stile e una maniera di concepire l'architettura che, sebbene influenzata dal carattere locale, \u00e8 una eredit\u00e0 viva della storia e cultura del mediterraneo.\nNella storia architettonica spagnola e, come conseguenza, in quella iberoamericana abbondano numerosi esempi di questa architettura, dai progetti rinascimentali degli architetti Francesco Sabatini e Gioacchino Toesca, fino ai contemporanei Vittorio Gregotti e Aldo Rossi.\nIn questa linea, l'obiettivo principale dell'associazione \u00e8 impulsare il dibattito fra le culture architettoniche italiana e spagnola, che derivano da un passato storico comune, dove gli architetti di entrambi i lati del mediterraneo si scambiavano conoscenze e tecniche che permettevano loro di poter edificare vere opere d'arte, come quelle che oggi si trovano in molte citt\u00e0 spagnole e che sono parte della eredit\u00e0 architettonica europea, e che in molti casi sono opere chiave del patrimonio dell'umanit\u00e0.\nLe chiese, palazzi, monasteri, castelli, teatri e altri monumenti concepiti da italiani in Spagna sono vestigia di un passato dove i limiti territoriali scomparivano davanti alla forza della cultura, e la creativit\u00e0 non aveva frontiere.\nAttualit\u00e0.\nArquites offre un programma di attivit\u00e0 che si compone principalmente di corsi, conferenze ed esposizioni.\nDal 2004, i membri dell'associazione si stanno dedicando a un'ardua e difficile attivit\u00e0 di raccolta di informazioni per la pubblicazione di un catalogo completo di tutti gli edifici storici ancora conservati e di una certa rilevanza, progettati da architetti italiani in Spagna."}
{"id": "552604", "revid": "4193", "url": "https://it.wikipedia.org/wiki?curid=552604", "title": "Mauro Fondi", "text": "Biografia.\nGli esordi pittorici di Mauro Fondi sono precoci. Nel 1923, ad appena dieci anni, espone a Roma alla Casa d'arte Bragaglia con Umberto Boccioni, De Chirico, Gerardo Dottori, Guidi ed altri famosi maestri. Cinque anni dopo partecipa ad una mostra allestita dagli Avanguardisti al Circolo di Roma (con Mafai, Scipione, Ceracchini) e successivamente alle sindacali romane. In un articolo comparso sul quotidiano romano \"A-Z\" il 31 gennaio 1929, Dottori riporta le sue impressioni su questa mostra, riservando grande spazio a Fondi:\nAlla morte del padre Renato, sar\u00e0 Giovanni Costetti a seguire la crescita artistica di Mauro Fondi, di cui scrive un importante articolo su l\u2019\"Illustrazione Toscana\", nel settembre 1929:\nComparir\u00e0 anche tra gli artisti della 192\u00aa mostra promossa dalla Casa d'Arte Bragaglia.\nNel 1929 comincia ad interessarsi all'incisione ed alla xilografia in particolare. Le scarse opere rimaste di quel periodo dimostrano una gi\u00e0 notevole padronanza tecnica nell'uso della sgorbia.\nDa allora continua ad alternare la pittura e l'incisione, e a compiere esperienze grafiche che verso la fine degli anni '50 culminano nell'impiego del colore, via via pi\u00f9 sofisticato al crescere dell'esperienza. Incide su vari materiali: lo zinco e il rame a bulino, per la realizzazione di opere a puntasecca; il legno e il linoleum a sgorbia, per stampe xilo- o linoleografiche in bianco e nero o a colori; esiste anche un'opera realizzata incidendo a sgorbia una lastra di gesso. Stampa a mano, una copia per volta, senza usare torchio ma tamponi, sempre in tirature limitatissime.\nL'attivit\u00e0 di incisore, preponderante negli anni '60 e fino a met\u00e0 degli anni '70, si ridimensiona dal 1975 in poi per lasciare pi\u00f9 spazio alla pittura: una pittura personalissima, che non cede alla tentazione delle mode ma neppure si cristallizza su modelli superati, e che comunque realizza appieno i pronostici fatti per Mauro Fondi adolescente.\nBibliografia.\nE. Salvi, R. Cadonici, R. Morozzi, \"Il cerchio magico: omaggio a Renato Fondi\", Pistoia, 2002"}
{"id": "552607", "revid": "339392", "url": "https://it.wikipedia.org/wiki?curid=552607", "title": "Gwenddolau", "text": ""}
{"id": "552608", "revid": "1318658", "url": "https://it.wikipedia.org/wiki?curid=552608", "title": "Arrondissement di Tarbes", "text": "L\"arrondissement\" di Tarbes \u00e8 una suddivisione amministrativa francese, situata nel dipartimento del Midi-Pirenei e nella regione degli Alti Pirenei.\nComposizione.\nL\"arrondissement\" di Tarbes raggruppa 225 comuni in 19 cantoni"}
{"id": "552610", "revid": "78273", "url": "https://it.wikipedia.org/wiki?curid=552610", "title": "1.500 m", "text": ""}
{"id": "552611", "revid": "78273", "url": "https://it.wikipedia.org/wiki?curid=552611", "title": "1500 m", "text": ""}
{"id": "552612", "revid": "110157", "url": "https://it.wikipedia.org/wiki?curid=552612", "title": "Treiten", "text": "Treiten (toponimo tedesco; in francese \"Treiteron\") \u00e8 un comune svizzero di 420 abitanti del Canton Berna, nella regione del Seeland (circondario del Seeland).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1852 comune politico e comune patriziale sono uniti nella forma del \"commune mixte\"."}
{"id": "552613", "revid": "188323", "url": "https://it.wikipedia.org/wiki?curid=552613", "title": "5.000 m", "text": ""}
{"id": "552615", "revid": "188323", "url": "https://it.wikipedia.org/wiki?curid=552615", "title": "5000 m", "text": ""}
{"id": "552617", "revid": "580", "url": "https://it.wikipedia.org/wiki?curid=552617", "title": "Max Crivello", "text": "Biografia.\nMax Crivello, discendente di una antica famiglia di Milano, dopo avere ultimato regolari studi artistici ha viaggiato e lavorato in Italia e all'estero. La sua attivit\u00e0 artistica ha spaziato dalla pittura alla grafica e al fumetto: fin dal 1975 ha iniziato a esporre ed ha collaborato con diversi editori per la stampa di cartelle grafiche, di libri illustrati e di fumetti. Dal 1986 collabora come fumettista indipendente e illustratore professionista per il \"Giornale di Sicilia\" e dal 1987 ha eseguito diversi monumenti pubblici.\nDocente di ruolo presso un Istituto d'Arte statale del territorio siciliano, prima di passare di ruolo, nel 1997 fonda l'Ente culturale senza scopo di lucro \"Scuola siciliana del fumetto\". La SSF sospende le sue attivit\u00e0 nel 2001.\nCrivello \u00e8 Direttore responsabile nel 1999 del settore inserti speciali del quotidiano Oggi Sicilia con il supplemento settimanale \"Oggi Sicilia Comics\".\nDopo un lungo isolamento dovuto alla perdita della moglie, Crivello ritorna alla pittura con dei cicli di opere dedicati ai personaggi dell'immaginario, del mondo delle favole e della narrativa, con il ciclo di \"Pinocchio\", \"Alice nel paese delle meraviglie\", \"Conan\", \"La Sacra Bibbia\", \"I racconti di Giulio Verne\".\nNello svolgimento dei compiti istituzionali, durante la sua carriera di docente ha organizzato mostre e manifestazioni con il patrocinio gratuito del Comune di Palermo e della Regione Siciliana, tra le quali la \"Mostra Internazionale su Pinocchio\" e \"Mafia, Architettura di un dolore\" dedicata alla memoria dei due giudici Giovanni Falcone e Paolo Borsellino.\nIn seguito pubblica la miniserie a fumetti \"Gli Eccellenti\" dedicata alle vittime della mafia, i giudici Giovanni Falcone e Paolo Borsellino, e al Generale Carlo Alberto dalla Chiesa, ideata e disegnata insieme ai suoi allievi con il patrocinio dalla Provincia Regionale di Palermo del 2000.\nAgli inizi del 2003 continua Il progetto/percorso storico \"Mafia Architettura di un dolore\", che si amplia con una ricerca sulle vecchie e nuove motivazioni delle mafie a Palermo. Da questo studio scaturisce un dossier e una sceneggiatura per la televisione che sarebbe stata pubblicata.\nNel marzo del 2003 a Palermo \u00e8 vittima di un agguato da parte di ignoti che gli provocano un trauma cranico e la frattura delle dita della mano sinistra, con l'intenzione a fargli interrompere le sue attivit\u00e0 artistiche volte all'antimafia. L'agguato viene denunciato alla polizia, ma le indagini non portano ad alcun risultato. Questo episodio gli provoca una perdita della memoria a seguito di trauma cranico.\nDopo lunghe cure riprende in maniera frammentaria parte dei suoi ricordi, ma molto del passato viene cancellato.\nLa partecipazione scolastica istituzionale a premi di rilievo internazionale, che procurano riconoscimenti agli allievi, come nel 2004, il premio \"Festival Internazionale del Cinema e del Fumetto di Dervio Fumetto e Stories\" con la storia di quattro tavole \"Crash Day,\" interpretazione dell'11 settembre a New York. A seguire, il progetto delle ricostruzioni degli omicidi di mafia dal Fumetto, Mafia: Architettura di un dolore, passano alla realizzazione di format cinematografico, con il piano sequenza, realizzato a Palermo durante le celebrazioni della morte di Joe petrosino a Piazza Marina.\nTra i progetti di Crivello, quello sul fumetto in Sicilia, nel 1999, che prevedeva tre corsi di formazione professionali denominati - Creiamo insieme, Arti Sequenziali - Svolto alla Scuola Statale Lombardo Radice di Palermo. Inoltre quello su Cesare Zavattini, \"Zavattini: un artista tra Cinema e Fumetto\", una fase narrativa ed editoriale con la continuazione di \"Saturno contro la Terra\" di Zavattini, Pedrocchi e Scolari.\nDi Crivello si ricorda anche il progetto sul mobbing: \"The Mob\"; esso prevedeva uno studio sul fenomeno e di una mostra delle illustrazioni e la pubblicazione di un mini libro con la storia del Mobbing a Palermo nel febbraio 2007. Il progetto \"The Mob\" sfocia nel 2008 in una sceneggiatura scritta da Crivello per la realizzazione di un film mai prodotto, \"Le spine del rovo\" ed un secondo capitolo \"Il nemico invisibile;\" la storia \u00e8 autobiografica, e parla del fenomeno delle mafie dal colletto bianco.\nInoltre per i risultati dei suoi progetti ha ottenuto diversi riconoscimenti: Premio con targa e medaglia, Arte e Cultura, della Provincia Regionale di Palermo, nel 2004 per l'insegnamento istituzionale, che ha permesso agli allievi di vincere il premio sul fumetto di DERVIO; Premio al merito artistico attribuito da Ente Internazionale Joe Petrosino per la realizzazione del piano sequenza cinematografica del omicidio del tenente Petrosino. Ha ricevuto diversi riconoscimenti e onorificenze per la sua opera nella promozione della legalit\u00e0 e della solidariet\u00e0 tra i Popoli, a sostegno delle classi meno abbienti e per i progetti dedicati al lavoro giovanile in una Sicilia antimafia e legalitaria.\nPer gravi motivi di salute, ha cessato la sua attivit\u00e0 professionale e artistica.\nL'Opera.\nCrivello, nell'arco di oltre 40 anni, ha esposto in gallerie private e pubbliche, le quali gli hanno dedicato diverse mostre e manifestazioni. Ha lavorato per diversi editori e per quotidiani, realizzando illustrazioni, curando special, inserti, cartelle editoriali, brochures, volumi ed edizioni d'arte. Di queste mostre, manifestazioni e lavori editoriali, rimangono archivi storici nelle biblioteche pubbliche e dei quotidiani.\nHa realizzato albi e cartelle come \"Cola Pesce\", serie \"Miti e leggende di Sicilia\" (5 acqueforti e acquetinte) e \"La Baronessa Di Carini\" (4 incisioni) nel 1982, \"Don Michelino\" (7 serigrafie a colori, con testi di Francesco Carbone) 1985\", Gli amori impossibili\" (incisioni, con testi di Renzo Bertoni) 1988, \"Apokalypsis\" (5 incisioni, con testi di Francesco Carbone) (1989) \"Miti e leggende di Sicilia\" (5 incisioni, con testi di Bent Parodi) nel 1990, \"Venere e Naxo\" (3 incisioni, con testi di Francesco Carbone) nel 1992, \"Sketch and model\" (18 litografie a colori, con testi Alberto Arato) (2000) \"Crocifissione\" (reprografie) Il Santo Graal e il mistero del Santo Sepolcro, la missione dei Cavalieri Templari (2005), \"E sul quotidiano rivivono i luoghi dell'immaginario\" (con testi di Francesco Deliziosi del 1989, di cui si ritrovano nelle collezioni del GDS. \nMolte operazioni editoriali, mostre e manifestazioni, sono state rimosse perch\u00e9 difficile reperire notizie in rete e molte altre iniziative svolte e citate, di cui non si sono ancora ritrovati reperti.\nNel 1986 per il Giornale di Sicilia, Crivello svolge servizi giornalistici nella qualit\u00e0 di inviato speciale, allora disegnatore molto giovane, illustra le fasi del primo maxiprocesso alla Mafia, realizzando i ritratti dei giudici e degli imputati nelle fasi processuali visto che i fotografi non erano ammessi nell'Aula bunker del carcere dell'Ucciardone, poi stampate nelle prime pagine del Giornale di Sicilia.\nNegli oltre 14 anni di servizio al Giornale di Sicilia, Crivello illustra \"La saga dei Beati Paoli\" - un feuilleton. Seguito da \"Coriolano della Floresta,\" con oltre 200 tavole a fumetti su testi di Salvo Licata. Con La \"Favorita di Donizetti\" in 38 tavole a fumetti, Crivello inizia una serie editoriale che poi continuarono i suoi allievi, nello spirito di \"etica docente di avvicendamento professionale\" che Crivello da sempre promuove. Con il romanzo \"Non Uccidere Ges\u00f9\", una graphic novel con prefazione di Luca Frangella edito gratuitamente da Mediactivity nel giugno 2008, Crivello, si cimenta nella sceneggiatura, che prosegue con la seguente opera: \"La Confraternita dei Beati\", un romanzo storico illustrato edito da Mediactivity (luglio 2008), dove carica di significati politici e sociali moderni il tema delle sette segrete, prese in prestito dalla \"saga dei Beati Paoli\". Dalla \"Confraternita dei Beati\", un'operazione artistica senza fini di lucro con lo scopo di creare lavoro nel settore editoriale e cinematografico, nasce poi lo studio che Crivello fonda insieme agli allievi.\nDa citare anche il romanzo e l'opera a fumetti \"Le ombre di Saturno\" (2004), realizzato gratuitamente, con tavole illustrate e realizzato a scopo solidaristico per donare il ricavato per progetti sociali e di sostegno alle classi meno abbienti.\nNel 1997 realizza il primo monumento pubblico, dove sceglie il tema del territorio e del cammino dell'uomo sul paesaggio e i lavoratori agricoli vessati dalle mafie tema che riporta alla mappa e al territorio che ogni essere umano ha della vita, l'opera \"Paesaggio e territorio e il lavoro\", pannello in ceramica policroma (10 x 5\u00a0m), viene commissionata a seguito concorso pubblico per il parco urbano del comune di Lascari.\nA distanza di molti anni, realizza un pannello dipinto per la commemorazione del \"Centenario della morte di Joe Petrosino 1860 \u2013 1909\", (olio su tavola 30 x 40), donato al museo dedicato alla prima vittima eccellente della mafia \"The Joe Petrosino International Association\" Padula (SA), Little Italy, New York (2009), e a seguire, il tema della legalit\u00e0 porta Crivello a progettare e dirigere un lavoro teatrale \"Joe Petrosino commemorazione\" a Bisacquino (PA), proprio nel paese di Vito Cascio Ferro, probatorio committente ed esecutore dell'omicidio, in cui viene dedicata una strada intitolata a Joe Petrosino - rappresentazione teatrale si svolge all'aperto, e poi il progetto cinematografico delle ricostruzioni degli omicidi eccellenti di mafia, esegue un lavoro commemorativo dedicato all'Omicidio Joe Petrosino, sceneggiatura, story board e regia, con patrocinio e il sostegno delle forze dell'Ordine e della Polizia Urbana della citt\u00e0 di Palermo nel 2011.\nIl tema spirituale viene trattato da Crivello con ricorrenza. La cover per il numero monografico 65/67 Essere nel mosaicosmo di Tommaso Romano - ed. Thule, Spiritualit\u00e0 e Letteratura del 2008, vede Crivello riaffrontare il tema dell'infinito e dell'infinitesimale, un tema ricorrente nella sua vita di uomo e di artista, trattato nelle diverse manifestazioni artistiche e mostre tra le quali quella denominata \"Tra immaginario e territorio\" Galleria Comunale (1983), l'opera monumentale, Tre pannelli per un trittico, presentata al Comune di Misilmeri nel 1984 divine poi monumento pubblico al Comune di Lascari in collaborazione con la cittadinanza che collabora alla stesura materiale. Crivello, sente di mettere ordine nel caos della sua vita complessa e ricca di stimoli creativi realizzando il percorso artistico a 10 anni di attivit\u00e0, Ordo ab Chao, presentato alla Biblioteca comunale di Palermo nel 1986. Il tema dell'amore e degli amori, sic et simpliciter nella mostra Amori Amore (incisioni) Galleria comunale di Messina nel 1990 e poi la manifestazione \"Luci\" (acquetinte colorate) Biblioteca comunale di Erice sempre nel 1990.\nCon la mostra itinerante, Mafia. Architettura di un dolore, anticipando di un decennio il concetto di nuova legalit\u00e0\",\" questa, viene presentata alla Galleria La Carnale di Salerno nel 1991 e poi in giro per l'Italia; La mostra, Implacabili segni, svolta a Palazzo Comitini di Palermo nel 1995, si rivolge ad un pubblico attento alla vita sociale italiana e mondiale infatti il tema sono la politica e le mafie e l'ipotetico accordo tra le due entit\u00e0, mai provato realmente, con queste satire disegnate, \"di cui non si trovano pi\u00f9 reperti\", alla politica e alle mafie dell'epoca, lo mette allo scoperto come uomo antimafia e anti politica corrotta, di certo inscrivendolo nel libro nero delle mafie locali che a distanza di anni poi nel 2003, probatoriamente, lo colpiscono pesantemente, e dal quel momento \u00e8 stato difficile ricostruire la sua vita artistica del passato, si \u00e8 dovuto ricorrere agli archivi delle biblioteche, della famiglia dei collezionisti e amici, per la perdita di memoria di Crivello a seguito del gi\u00e0 citato trauma cranico e le altre conseguenze incalcolabili che lo hanno portato, dopo alti e bassi, oggi a non potere pi\u00f9 lavorare.\nCrivello viene pi\u00f9 volte \"consigliato\" di non trattare temi cos\u00ec scottanti; Ma lui continua e con la \"Mostra/ideale\", Mafia architettura di un dolore, continua con altre opere come \"Gli Eccellenti\", saga a fumetti dedicata alle vittime di mafia, disegnata da Crivello con i suoi allievi e patrocinata dalla provincia Regionale di Palermo e sostenuta dal poeta Tommaso Romano.\nIn seguito si dedica a temi artistici di fantasia, come Illustrazioni e comics Palazzo delle Aquile di Palermo nel 1998, a seguire parte per la Germania in cui vive il suo periodo di grande respiro europeo e con la mostra Art and Work, realizzata con il Patrocinio Citt\u00e0 di Isni im Allg\u00e4u, Monaco, nel 2000, concepisce il progetto sul Fumetto e Cartone animato, suo grande amore da sempre e spinto dai suoi allievi, realizza il progetto \"Creiamo insieme Arti Sequenziali 1\" con una mostra di tavole a fumetto personali e degli allievi della prima Scuola Siciliana del Fumetto, con il patrocinio della Citt\u00e0 di Palermo e con quello patrocinio della Citt\u00e0 di Kempten Allg\u00e4u, Monaco tra il 1999/2000, a seguire Art and Work with Ouroboros mostra delle tavole a fumetti degli allievi della S.S.F. col patrocinio della citt\u00e0 di Isni im Allg\u00e4u, Monaco) (2000) *Creiamo insieme Arti Sequenziali 2\u00aa mostra dedicata a Will Eisner al Palazzo delle Aquile di Palermo nel 2000, dove gli allievi del primo progetto introducono le basi del secondo progetto gi\u00e0 in itinere, e poi realizzato da altro soggetto;\nLo studio dei miti stimola la realizzazione della manifestazione internazionale \"\"\"Il signore degli anelli - I mondi di Tolkien\" svolta a Palazzo delle Aquile di Palermo nel 2003, un confronto con i personaggi della Fantasy di Tolkien e la mitologia siciliana. Il ritorno in Sicilia stimola nel Maestro il desiderio del confronto con la provincia e con la mostra Adocentyn svolta a Bagheria, citt\u00e0 molto cara a Crivello per il suo attaccamento al Maestro Guttuso, questa antologica, Palazzo Cut\u00f2 di Bagheria 2004 \u00e8 una mostra delle opere di Crivello, organizzata dagli allievi in collaborazione con il Comune di Bagheria, che anticipa quella religiosa sul tema \"Non uccidere Ges\u00f9\" Mostra delle tavole originali - con il patrocinio gratuito della Biblioteca Comunale Palermo nel 2008, dove Crivello si confronta con i temi religiosi insieme con i suoi allievi in un libro propedeutico al progetto editoriale formativo Mythos e Logos studio dei miti e delle leggende, come realt\u00e0 storiche nascoste, che sfocia infatti con \"La confraternita dei Beati\" Mostra delle tavole originali - precedentemente esposti al Palazzo dei Sette di Orvieto e Fantasy Horror Festival nel 2010, la mostra conferenza stampa sui temi delle sette segrete e le loro motivazioni politiche e sociali nel panorama storico dai moti Carbonari, alla Massoneria, e i Beati Paoli, fantastica setta di vendicatori siciliani del 1700.\nA seguire, Crivello, Continuando, malgrado la malattia gi\u00e0 molto acuta, la sua attivit\u00e0 artistica, con il progetto La Confraternita dei Beati (Beati Paoli) e la realizzazione della sceneggiatura e dello story board e la regia. Il prodotto cinematografico non verr\u00e0 realizzato dall'Ente di spettacolo per gli alti costi di produzione.\nCon lo studio del \"libro di Toth\", e della cultura egizia e di riti ermetici e simbolici, nascono le Lame di I tarocchi con testi tratti dalle tavole di Ermete Trimegisto, con cui acquisisce il Premio \"Hermatena\" 2004, e le sue tavole sono esposte al Museo dei Tarocchi a Bologna.\nCon l\"'Antologica Antologia\" a 40 anni di attivit\u00e0 artistica, Arte e Solidariet\u00e0, con il patrocinio della Provincia di Palermo (2011), si chiude la fase attiva di Crivello, in questa antologica, voluta dagli ex allievi, amici e appassionati, si esplicano con semplicit\u00e0, tutte le fasi artistiche, progettuali ed operative di Crivello da solo e con i suoi allievi, per la promozione delle Arti e delle Lettere, ma soprattutto del lavoro nella legalit\u00e0 con spirito solidaristico.\nCon il disegno per la Card annualit\u00e0 2013, donato ad Anafi, Crivello esegue il suo ultimo disegno ufficiale dedicato al suo buon amico, Paolo Gallinari."}
{"id": "552619", "revid": "45927", "url": "https://it.wikipedia.org/wiki?curid=552619", "title": "10000 m", "text": ""}
{"id": "552621", "revid": "729019", "url": "https://it.wikipedia.org/wiki?curid=552621", "title": "Battaglia di Arderydd", "text": "La battaglia di Arderydd (o Arfderydd) fu combattuta, secondo gli \"Annales Cambriae\", nel 573 d.C. Le fonti gallesi sono in contrasto tra di loro sul numero delle forze in campo. A scontrarsi furono gli eserciti di Gwenddoleu e i cugini Peredur e Gwrgi (principi dell'Ebrauc) e Riderch Hael, sovrano di Strathclyde. Gwenddoleu fu sconfitto e le sue forze massacrate. Il bardo Lailoken impazz\u00ec e cominci\u00f2 a vagare nella foresta. Questa figura potrebbe essere alla base del personaggio arturiano di mago Merlino.\nUn manoscritto del XV secolo che riporta la storia chiamata \"Lailoken e Kentigern\" colloca la battaglia in una pianura tra Liddel e Carwannok, che sarebbe Arthuret, vicino a Longtown, nel Cumberland (ora Cumbria)."}
{"id": "552622", "revid": "17654", "url": "https://it.wikipedia.org/wiki?curid=552622", "title": "Kazimiera Prunskien\u0117", "text": ""}
{"id": "552626", "revid": "1563111", "url": "https://it.wikipedia.org/wiki?curid=552626", "title": "Lettere luterane", "text": "Lettere luterane \u00e8 una raccolta di articoli che Pier Paolo Pasolini pubblic\u00f2 sulle colonne del quotidiano \"Corriere della Sera\" e del settimanale \"Il Mondo\" nell'ultimo anno della sua vita, raccolti in volume l'anno successivo con il sottotitolo \"Il progresso come falso progresso\".\nVi sono compresi editoriali e interventi scritti tra l'inizio del 1975 e gli ultimi giorni di ottobre dello stesso anno. I temi affrontati sono quelli dell'estraneit\u00e0 dei giovani, del conformismo, della televisione, del progresso e della politica in Italia.\nPasolini antropologo, poeta e appassionato saggista civile trova in questa raccolta la dimensione che oggi la critica riconosce pi\u00f9 suggestiva: una figura solitaria che si scontra con veemenza contro un mondo in rovina, scegliendo un tono provocatorio che alterna nitidi ragionamenti a scatti di sdegno, alle prese con una requisitoria contro il governo democristiano, la sua gestione ipocrita e compromessa delle verit\u00e0 di Stato, le macerie dei valori e l'ansioso conformismo del \"penitenziario del consumismo\", con i suoi giovani protagonisti.\nIndice dei contenuti.\nIl primo capitolo si intitola \"I giovani infelici\" (sulla trasmissione della colpa tra la generazione dei padri e quella dei figli); seguono la sezione \"Gennariello\" (sorta di trattatello pedagogico in 14 paragrafi), 17 articoli riuniti come \"Lettere luterane\" e una \"Postilla in versi\" finale.\nI 17 articoli della terza parte sono:\nDella poesia finale, sorta di richiesta di educazione e seriet\u00e0, ma anche di voglia di ridere e d'innocenza, restano esemplari i punti dal poeta numerati:\nEdizioni.\nIl libro usc\u00ec postumo presso Einaudi nel 1976.\n\u00c8 stato tradotto in diverse lingue: in inglese da Stuart Hood, in tedesco da Agathe Haag, in spagnolo da Josep Torrell, Antonio Gimenez Merino e Juan Ram\u00f2n Capella, in francese da Anna Rocchi Pullberg."}
{"id": "552630", "revid": "118777123", "url": "https://it.wikipedia.org/wiki?curid=552630", "title": "Neum\u00fcnster", "text": "Neum\u00fcnster (in basso tedesco \"Niem\u00fcnster\") \u00e8 una citt\u00e0 tedesca dello Schleswig-Holstein.\nGeografia fisica.\nNeum\u00fcnster \u00e8 una Citt\u00e0 extracircondariale che confina con Pl\u00f6n, Rendsburg-Eckernf\u00f6rde e Segeberg.\nNeum\u00fcnster \u00e8 divisa nei seguenti quartieri:\nCultura.\nLa citt\u00e0 assegna dal 1981 ogni due anni un premio in onore dello scrittore tedesco Hans Fallada."}
{"id": "552635", "revid": "1343317", "url": "https://it.wikipedia.org/wiki?curid=552635", "title": "Saras del fen", "text": "Il saras del fen \u00e8 una ricotta stagionata tipica della Val Pellice, dal gusto delicato e saporito, appartenente da sempre alla tradizione casearia locale. Il Saras viene prodotto riscaldando il siero di latte vaccino, ovino e caprino, in purezza o misto, cui si aggiunge latte intero vaccino, ovino e/o caprino, ottenuto dalla mungitura di animali allevati ad una quota superiore ai 600 metri di altitudine.\nLa produzione.\nPressato, salato e posto a stagionare - per un periodo variabile da 25 a 30 giorni - avviluppato nel fieno di Festuca flavescens, il Saras (detto anche Seirass, Seras, Ser\u00e8, gi\u00e0 noto nel tardo medioevo come Seracium) profuma di freschi pascoli montani.\nA tavola.\nIl Saras pu\u00f2 essere degustato sia in tavola, ad esempio come particolare dessert accompagnato da marmellate di mirtilli, di sambuco o da miele, sia in cucina, ad esempio come ripieno o condimento di pasta fresca."}
{"id": "552638", "revid": "196390", "url": "https://it.wikipedia.org/wiki?curid=552638", "title": "Dimetrica", "text": ""}
{"id": "552655", "revid": "30610", "url": "https://it.wikipedia.org/wiki?curid=552655", "title": "Salame", "text": "Il salame \u00e8 un tipo di salume insaccato, crudo e stagionato, ottenuto a partire da una miscela di macinato di carne e grasso. Il nome deriva dall'operazione di salatura che si rende necessaria per assicurarne la conservazione.\nAlla carne e al grasso vengono aggiunti sale e spezie che variano localmente (tra le quali: aglio, pepe nero o bianco, macinato o in grani, finocchio, macis).\nMateria prima.\nLa carne maggiormente usata \u00e8 tradizionalmente quella di maiale, considerata per quest'uso di maggior pregio, tanto che la normativa italiana vigente impone al produttore di dichiarare sull'etichetta che accompagna il prodotto il tipo di carne impiegata, se solo suino o misto suino, infatti, in molti prodotti tradizionali \u00e8 specificato \"puro suino\". Prodotti tipici vengono preparati con carne di: capra, pecora, cavallo, asino, oca, selvaggina come il cinghiale o frattaglie. Altri ingredienti, a seconda delle tradizioni locali, possono essere le rape o il sangue. Il grasso \u00e8 sempre suino, per motivi organolettici e di conservazione.\nIl processo di stagionatura pu\u00f2 essere favorito dall'introduzione di alcuni ingredienti quali latte, vino, destrosio, nitriti e nitrati. L'insieme delle spezie e degli aromi aggiunti alla carne prende il nome di concia.\nPreparazione e stagionatura.\nL'impasto pu\u00f2 essere insaccato in un involucro di budello animale (solitamente suino, ma anche ovino, bovino o equino), o artificiale (cellulosa o collagene quelli pi\u00f9 utilizzati). La lunghezza varia dai 10 ai 60\u00a0cm, il diametro (calibro) varia da 3 (Salame Cacciatore DOP) a circa 20\u00a0cm (crespone).\nUna volta insaccato il salame passa di norma un periodo in locali di asciugatura (circa una settimana) per passare poi alla stagionatura vera e propria, che varia a seconda della grandezza del salame (da 2 settimane per le salsicce stagionate fino anche a 6 mesi per prodotti tradizionali).\nIl salame prende i nomi dai tipi di budello usato o dai componenti e dalle localit\u00e0 in cui viene prodotto."}
{"id": "552659", "revid": "6837", "url": "https://it.wikipedia.org/wiki?curid=552659", "title": "Kieslowski", "text": ""}
{"id": "552662", "revid": "108776957", "url": "https://it.wikipedia.org/wiki?curid=552662", "title": "Genere narrativo", "text": ""}
{"id": "552673", "revid": "767487", "url": "https://it.wikipedia.org/wiki?curid=552673", "title": "Arthur Erickson", "text": "Compiuti gli studi all'Universit\u00e0 della Columbia Britannica di Vancouver e alla McGill University di Montr\u00e9al tra il 1942 e il 1950, dal 1953 al 1977 \u00e8 stato il capogruppo della \"Arthur Erickson Associates\", con un'attivit\u00e0 progettuale internazionale (Vancouver, Toronto, Kuwait City, Gidda).\nNel 1963 progetta la Simon Fraser University a Burnaby (Vancouver) che assume una posizione chiave nel suo iter progettuale e rivela l'influenza di Le Corbusier, di Kahn e del nuovo brutalismo. Il suo particolare uso della geometria lo avvicina a posizioni che saranno dell'International Style, mentre parallelamente, in molte opere, privilegia l'aspetto iconografico (Padiglione Canadese all'Expo di Osaka, 1970; Museo di antropologia dell'Universit\u00e0 della Columbia Britannica a Vancouver, 1970-71; nuovo palazzo di Giustizia di Vancouver, 1973-80). Oltre a progetti pubblici a grande scala, realizza edifici in legno strutturale, riprendendo le tecniche costruttive tradizionali e regionali.\nLa sua famiglia annunci\u00f2 della sua scomparsa a Vancouver, la citt\u00e0 della sua nascita, il 20 maggio 2009."}
{"id": "552675", "revid": "1573940", "url": "https://it.wikipedia.org/wiki?curid=552675", "title": "Otis tarda", "text": "L'otarda maggiore (Otis tarda ) \u00e8, nella famiglia delle otarde, l'unica specie del genere Otis. Nidifica nell'Europa meridionale e centrale e in tutta l'Asia temperata. Le popolazioni europee sono principalmente stanziali, ma gli uccelli asiatici si spostano pi\u00f9 a sud in inverno.\nDescrizione.\nIl maschio di questo grosso uccello \u00e8 forse il pi\u00f9 pesante uccello vivente in grado di volare, insieme all'otarda di Kori, di dimensioni simili. Un maschio adulto \u00e8 lungo normalmente 1,1 metri, ha un'apertura alare di 2,4 metri e pesa circa 12\u00a0kg. L'uccello pi\u00f9 pesante mai registrato pesava 21\u00a0kg, sebbene siano stati avvistati esemplari pi\u00f9 grandi che non sono per\u00f2 stati misurati. Un maschio adulto ha il dorso bruno ed il ventre bianco, con il lungo collo e la testa grigi. Il petto e i lati della parte inferiore del collo sono castani. Nella stagione degli amori, il maschio sviluppa sul collo delle lunghe setole bianche. In volo, le lunghe ali mostrano vaste aree di colore bianco.\nLa femmina \u00e8 pi\u00f9 piccola del 30% e pesa la met\u00e0, circa 3,5\u20134\u00a0kg. Il petto ed il collo sono bruni. Entrambi i sessi sono solitamente silenziosi. Gli uccelli immaturi assomigliano alla femmina.\nBiologia.\nComportamento.\nCammina in modo lento e maestoso e se disturbata, invece di volare, tende a correre.\nAlimentazione.\n\u00c8 gregaria, soprattutto d'inverno. Questa specie \u00e8 onnivora e si nutre di semi, insetti ed altri piccoli animali, tra cui rane e scarafaggi.\nRiproduzione.\nPrima di accoppiarsi, intorno a gennaio, i maschi effettuano la muta, sviluppando il piumaggio di corteggiamento. Come altre otarde, il maschio di grande otarda esegue una parata impressionante, mostrando le zone di colore bianco, soprattutto quelle del sottocoda, e ritirando la testa. La grande otarda nidifica in marzo ed un singolo maschio pu\u00f2 accoppiarsi con fino a 5 femmine. Tutte le grandi otarde in grado di riprodursi mutano di nuovo il piumaggio tra giugno e settembre.\nIn seguito, in una piccola fenditura del terreno vengono deposte 2-3 uova lucide, di color oliva o marrone chiaro. La femmina cova da sola le uova per circa 4 settimane. Dopo la schiusa, i pulcini lasciano il nido quasi immediatamente, sebbene non si allontanino dalla madre prima di aver raggiunto almeno 1 anno di et\u00e0. I maschi iniziano ad accoppiarsi a partire dai 5 anni. Le grandi otarde vivono generalmente per circa 10 anni, ma alcune sono vissute per 15 anni o pi\u00f9.\nDistribuzione e habitat.\nIl numero degli esemplari varia molto da regione a regione: in Portogallo vivono 1400 esemplari di grande otarda; un'altra popolazione numerosa, circa 6000-7000 esemplari, vive nei pressi di Saratov, in Russia, e 23.000 esemplari risiedono in Spagna. Popolazioni numerose si trovano ancora in Ungheria, dove termina la zona delle steppe dell'Europa orientale, nei pressi della citt\u00e0 di D\u00e9vav\u00e1nya e anche nelle regioni di Hortob\u00e1gy, Nagykuns\u00e1g e Nagy-S\u00e1rr\u00e9t.\nL'habitat di questo uccello sono le praterie aperte, sebbene possa vivere anche sui terreni coltivati, se non disturbato.\nIn Italia non viene pi\u00f9 osservata dal 2006, anno nel quale fu rinvenuta nel Pian di Spagna, nel Comasco, e in Emilia Romagna non pi\u00f9 dal 1969. Lo stesso anno 3 esemplari comparvero nei dintorni di Castenedolo il giorno di Santo Stefano. Secondo alcuni autori l'otarda \"compariva tutti gli anni nelle paludi di Ghedi, Bagnolo e Leno\". Tuttavia nella seconda met\u00e0 del Ventesimo secolo le apparizioni di questo neornite sono calate nel Bel Paese, principalmente a causa della contrazione degli effettivi e dell'areale di riproduzione europeo. Sicuramente anche le trasformazioni ambientali che hanno reso inospitali le pianure hanno contribuito ad allontanare gli ultimi gruppi di migratori (Brichetti, 1982). Un'otarda \u00e8 presente nella Collezione \"Alberto del Prato\" conservata nel museo di storia naturale di Parma.\nConservazione.\nIl numero di esemplari sta scendendo a causa della distruzione dell'habitat in tutto l'areale. Era solita nidificare in gran numero nelle isole britanniche, dove \u00e8 estinta dal 1832; nel 2004, comunque, \u00e8 stata reintrodotta artificialmente nella piana di Salisbury. \u00c8 raffigurata sullo stemma del Wiltshire. Viveva inoltre nella regione di B\u0103r\u0103gan, in Romania, ma vi si \u00e8 estinta nel 1967. Popolazioni pi\u00f9 numerose si trovano in Ungheria, Portogallo, Russia e Spagna.\nNel febbraio 2006 in Ungheria erano presenti 1350 uccelli, ben pochi rispetto ai 10.000-12.000 che vivevano in questo Paese prima della seconda guerra mondiale. Le autorit\u00e0 ungheresi cercano di preservare il futuro a lungo termine di questa popolazione attraverso misure attive di protezione: nell'estate del 2006 l'area sotto la tutela di uno speciale trattamento ecologico misurava 15 chilometri quadrati.\nSempre in Ungheria, nel 2000 e nel 2003, due rarissime grandi otarde albine sono rimaste uccise dai cavi dell'elettricit\u00e0. Le otarde, nonostante la grande mole, sono in grado di volare ad alta velocit\u00e0 (60 chilometri/ora) e rimangono spesso mutilate od uccise dai cavi che, in Ungheria, vengono posti alla stessa altezza di volo di questi uccelli. Le compagnie elettriche coinvolte hanno rimpiazzato solamente una piccola parte dei cavi pericolosi, quindi le autorit\u00e0 stanno sperimentando il fissaggio di dispositivi \u00ablucciola\u00bb fluorescenti sui cavi pi\u00f9 pericolosi, allo scopo di allertare gli uccelli con segnalazioni luminose. (I fondi disponibili, comunque, non sono sufficienti per risolvere completamente questo problema.)\nL'otarda maggiore, detta \"t\u00fazok\" in ungherese, \u00e8 l'uccello nazionale dell'Ungheria ed \u00e8 la protagonista di alcuni proverbi."}
{"id": "552684", "revid": "43530", "url": "https://it.wikipedia.org/wiki?curid=552684", "title": "Pay-TV", "text": ""}
{"id": "552692", "revid": "1609015", "url": "https://it.wikipedia.org/wiki?curid=552692", "title": "Francisco de Zurbar\u00e1n", "text": "Biografia.\nI primi anni.\nFiglio di Luis, un ricco commerciante di origine basca, e di Isabel M\u00e1rquez, viene battezzato il 7 novembre 1598 nella chiesa parrocchiale di Fuente de Cantos, nell'Estremadura. Dal gennaio 1614 \u00e8 apprendista a Siviglia nella bottega di Pedro Diaz de Villanueva, un pittore di immagini devozionali rimasto sconosciuto.\nLa sua prima opera nota, firmata \"Fran de Zurbaran fac/1616\", \u00e8 l\"Immacolata Concezione\", prodotta per un convento sivigliano e ora conservata in una collezione privata di Bilbao. Sono varie le suggestioni alle quali questa prima modesta opera farebbe riferimento: si sono suggeriti i nomi di Donatello, del Pordenone, di Tiziano, fino a Domenico Campagnola e Marco Dente.\nNel 1617 conclude il suo apprendistato, senza sottoporsi all'esame per ottenere il titolo di \"maestro pintor\" e accedere alla corporazione degli artisti. Va ad abitare a Llerena, dove sposa Mar\u00eda P\u00e1ez de Silices, maggiore di lui di dieci anni, figlia di un norcino. Dal loro matrimonio nascono Mar\u00eda, nata nel febbraio 1618, Juan, nato il 20 luglio 1620, e Isabel Paula, nata il 13 luglio 1623.\nA partire dal 1618 ottiene le prime modeste committenze pubbliche dai municipi di Llerena e da altri vicini, come il disegno di una fontana da collocare in Plaza Mayor a Llerena o il quadro per la porta di Nuestra Se\u00f1ora a Villagarc\u00eda.\nNel 1622 riceve alcuni incarichi nella sua citt\u00e0 natale: decora i baldacchini processionali della \"Hermandad de Madre de Dios\" e dipinge il retablo con i quindici \"Misteri del Rosario\" per la chiesa parrocchiale di Nuestra Se\u00f1ora de la Granada a Fuente de Cantos, su volont\u00e0 testamentaria del canonico Alonso Garcia del Carro. L'anno successivo \u00e8 funestato dalla morte della moglie Maria. Zurbar\u00e1n si risposa nel 1625 con Beatriz de Morales, una vedova llerenese di famiglia nobile, ancora una volta pi\u00f9 anziana di lui di una decina di anni.\nIl 17 marzo 1626 ottiene dal priore del convento di San Pablo a Siviglia, poi trasformato in chiesa della Magdalena, la commissione di dipingere ben ventun dipinti in otto mesi: quattordici attinenti alla vita di san Domenico e sette a rappresentazioni di Dottori della Chiesa. In gran parte dispersi e irreperibili a seguito della guerra napoleonica del 1810 e dalla secolarizzazione del convento nel 1835, nella chiesa restano la \"Guarigione del beato Reginaldo d'Orl\u00e9ans\" e l\"Apparizione della Vergine al monaco di Soriano\", nel Museo di Siviglia sono esposti un \"San Gregorio\", un \"Sant'Ambrogio\" e un \"San Gerolamo\", mentre nell'Art Institute di Chicago \u00e8 un \"Cristo crocifisso\", firmato e datato \"Franco Dezur fa 1627\", proveniente anch'esso dal convento sivigliano anche se non era citato nella commissione stipulata per gli altri dipinti. Scomparso dal convento nel 1810, riapparve in Inghilterra nel 1880 per essere acquistato nel 1954 dal Museo statunitense.\nTanto nella \"Guarigione\" che nell\"Apparizione\" Zurbar\u00e1n mostra i suoi debiti nei confronti di Juan S\u00e1nchez Cot\u00e1n e la sua attuale predilezione per composizioni impostate obliquamente, mentre la figura della Maddalena dell\"Apparizione\" \u00e8 gi\u00e0, con l'ovale allungato del volto e lo sguardo pensoso, il modello di tante future raffigurazioni femminili. Il forte contrasto di luce e ombra cui sono soggette le figure in primo piano \u00able astrae dal contesto ambientale, nello stesso tempo caricandole di realt\u00e0 quotidiana. Indagandole pi\u00f9 a fondo, ci si rende conto che assecondano una strutturazione simmetrica dello spazio pittorico, imperniata su direttrici ortogonali, e che la fonte luminosa concorre con la sua drastica unicit\u00e0 a stringere legami di per s\u00e9 resi ben saldi dal ricorso a schemi tanto elementari\u00bb (Mina Gregori).\nIl \"Cristo crocefisso\" pu\u00f2 essere a buon titolo considerato il suo primo capolavoro, riconosciuto come tale anche dai contemporanei, e in grado di aprire al pittore la via a una carriera di successo. Di forte rilievo plastico, realistico nei particolari della superficie della croce, nei chiodi e nel cartiglio, la postura dei piedi affiancati, anzich\u00e9 incrociati, \u00e8 stata messa in relazione con i crocefissi del Pacheco.\nA Siviglia.\nTorna a Siviglia nel 1637 (con il titolo di \"pittore del re\"): in quegli anni la sua produzione artistica giunge al culmine della sua qualit\u00e0. Realizza due importanti cicli pittorici, uno per il monastero certosino di Jerez (oggi smembrato) ed uno per i geronimiti di Guadalupe, caratterizzati da violenti contrasti luministici.\nAttorno al 1650 inizia il suo declino: la committenza inizia a rivolgersi al giovane Bartolom\u00e9 Esteban Murillo (arrivato in citt\u00e0 nel 1645) e Zurbar\u00e1n inizia a produrre soprattutto dipinti destinati alle colonie spagnole in America, soprattutto in Messico.\nSe i grandi cicli conventuali rappresentano la parte pi\u00f9 caratteristica dell'opera dell'artista, non vanno dimenticate le opere devozionali e le sue celebri nature morte (\"bodegones\"), spesso ispirate a incisioni fiamminghe.\nPittore degli ordini conventuali e delle loro leggende agiografiche, fu artista dal grande afflato religioso caratterizzato da estasi spirituale e ascetismo. Nei suoi dipinti si evidenzia una rappresentazione monumentale della figura umana."}
{"id": "552694", "revid": "287204", "url": "https://it.wikipedia.org/wiki?curid=552694", "title": "Francisco de Zurbaran", "text": ""}
{"id": "552696", "revid": "124825137", "url": "https://it.wikipedia.org/wiki?curid=552696", "title": "Solmisazione", "text": "La solmisazione, solmizzazione (dal nome delle note musicali \"sol\" e \"mi\") o solfisazione \u00e8 un metodo di solfeggio basato sulle sillabe che individuavano le note dell'esacordo: Ut - Re - Mi - Fa - Sol - La.\nL'introduzione del metodo viene solitamente attribuito, ma la cosa \u00e8 ipotetica, a Guido d'Arezzo (XI secolo) ma della sua pratica abbiamo solo testimonianze relative ad epoche molto posteriori, come ad esempio nell'anonimo \"Tractatus de solmisatione\" del XIV secolo.\nIn precedenza questa teoria prevedeva che la successione \"Ut Re Mi Fa Sol La\", chiamata esacordo, fosse trasposta a partire dal Fa e dal Sol per creare altre due esacordi, attraverso i quali leggere le porzioni di musica contenenti la ancora mancante sillaba Si:\nCos\u00ec come si vede nell'esempio, all'esacordo originario fu dato il nome di \"esacordo naturale\" (in pratica i suoni corrispondono ai nomi), all'esacordo con il Si bemolle il nome di \"esacordo molle\" e quello contenente il Si bequadro fu chiamato \"esacordo duro\". L'estensione dei suoni normalmente considerata era dal Sol1 (primo rigo della chiave di basso) al Mi4 (quarto spazio della chiave di violino), da qui il termine \"solmisazione\". Venivano quindi individuati sette esacordi: due naturali, due molli e tre (il primo e l'ultimo) duri.\nLa \"solmisazione\" implicava il passaggio da un esacordo all'altro tutte le volte in cui il brano musicale lo rendesse necessario. Insomma, una melodia che non toccasse mai le note inferiori a Ut o superiori a La veniva cantata sulle sillabe dell'esacordo naturale, senza dover passare agli altri due esacordi. Quando la melodia passava superiormente dal La al Si o inferiormente da Ut al Si, molle o duro che fosse, si rendeva necessario cambiare esacordo e passare all'esacordo \"duro\" o al \"molle\".\nSi riteneva che la sostituzione di \"Ut\" con \"Do\" (probabilmente in quanto sillaba pi\u00f9 facile da cantare) fosse stata proposta dall'erudito Giovanni Battista Doni nella prima met\u00e0 del XVII secolo. \"Do\" sarebbe stata secondo questa interpretazione la sillaba iniziale del suo cognome; in realt\u00e0 gi\u00e0 in un trattato di Pietro Aretino precedente la nascita dello stesso Doni la prima delle note viene chiamata Do e non pi\u00f9 Ut.\nDal metodo Tonic Sol-Fa a Goitre.\nL'inventrice del metodo di solmisazione moderno, noto come \"Tonic sol-fa\", fu la studiosa e didatta inglese Sarah A. Glover (1786-1867).\nTale metodo fu perfezionato, approfondito e codificato durante la seconda met\u00e0 dell'Ottocento dal pastore John Curwen (1816-1880), il quale, volendo facilitare l'apprendimento della musica da parte dei cantori del proprio coro, intu\u00ec che la lettura della musica svincolata dal concetto di tonalit\u00e0 mediante l'ausilio della tecnica di solmisazione sarebbe stata molto pi\u00f9 agevole.\nCurwen utilizz\u00f2 una successione \"standard\" di suoni corrispondente alle sillabe \"doh, ray, me, fay, soh, lah, te\", in cui \"doh\" corrispondeva alla prima nota di qualsiasi scala maggiore e la sillaba \"lah\" a quella di qualsiasi scala minore. \nTale metodo venne perfezionato in maniera esemplare da Zolt\u00e1n Kod\u00e1ly, padre della didattica musicale moderna. Durante la seconda met\u00e0 del XX secolo, infine, Roberto Goitre comp\u00ec l'ultimo passo con la stesura del metodo \"Cantar Leggendo\", utilizzato ancora oggi da molti direttori di coro e docenti, basato sull'utilizzo della solmisazione per ottava. Sullo stesso principio \u00e8 basato anche il metodo \"musicalfabeto\" della pedagogista italiana Giuseppina Barbieri.\nTra i maggiori esperti italiani dello studio della solmisazione si annoverano i nomi di Giovanni Acciai e Piervito Malus\u00e0."}
{"id": "552697", "revid": "1060", "url": "https://it.wikipedia.org/wiki?curid=552697", "title": "Solmizzazione", "text": ""}
{"id": "552701", "revid": "1048993", "url": "https://it.wikipedia.org/wiki?curid=552701", "title": "Ludovico Peregrini", "text": "Biografia.\nNato a Como, dopo la laurea in lettere, un suo amico gi\u00e0 assunto in Rai gli rivel\u00f2 che un nuovo programma cercava vari autori. Divent\u00f2 cos\u00ec l'autore del programma \"Settevoci\" che lanci\u00f2 Pippo Baudo. Aveva lasciato il programma quando le riprese si trasferirono da Milano a Roma, volendo stabilirsi a Milano: cos\u00ec ebbe modo di conoscere il conduttore Mike Bongiorno e di collaborare con lui alla stesura del telequiz \"Rischiatutto\". \nPer quasi quarant'anni Mike lo ha voluto come autore televisivo e anche come giudice di gara, in particolare da quando l'Ordine dei Notai viet\u00f2 agli iscritti all'albo le apparizioni televisive. Viene soprannominato \"Signor No\".\nPeregrini \u00e8 stato autore di molte trasmissioni televisive, i quiz di Mike per la Rai, \"Rischiatutto\", \"Scommettiamo?\", \"Flash\" per Fininvest \"I sogni nel cassetto\", \"Bis\" (e la sua versione speciale per VIP, \"Superbis\"), \"Superflash\", \"Pentathlon\", \"Telemike\" (nel quale era l'interprete della sigla), \"La ruota della fortuna\", \"Tutti x uno\", \"Telemania\", le due edizioni di \"Allegria!\" e di \"Tutti in allegria\" e insieme a Davide Tortorella ha collaborato a programmi tra i quali: \"Bravo bravissimo\", \"Genius\" e \"Il migliore\".\nHa collaborato anche con Gerry Scotti in \"Vinca il migliore\", \"Il Quizzone\" e \"Chi vuol essere milionario?\" e per Mike ha firmato il Festival di Sanremo 1997. Ha collaborato con Nino Longo, Illy Reale, Alvise Borghi e infine con Davide Tortorella.\nHa scritto alcune canzoni per Mino Reitano, Toto Cutugno, Mina. Dal 1981 al 1990 \u00e8 stato per 9 anni la voce del quiz di Mike Bongiorno \"Bis\" trasmesso su Canale 5, e anche di \"Telemike\", andato in onda per 5 anni dal 1987 al 1992, e poi anche nelle due edizioni di \"Tutti x uno\". Tra gli autori che insieme a Peregrini e Bongiorno hanno collaborato nel gioco a quiz \"Pentatlon\" c'\u00e8 anche Luigi Albertelli, autore di molte sigle dei cartoni animati che era in veste di giudice di gara e insieme a Illy Reale ha collaborato anche nel gioco a quiz domenicale che era all'interno del contenitore \"La giostra\" dal titolo \"Parole d'oro\" che era l'antenato de \"La ruota della fortuna\". \nNegli ultimi anni Peregrini \u00e8 ritornato in voce nel quiz \"Genius\" nel 2003 e dal 2004 al 2006 dopo la chiusura de \"La ruota della fortuna\". Sempre nello stesso anno Peregrini e Scotti hanno firmato una nuova edizione del quiz \"Chi vuol essere milionario?\" sempre su Canale 5 incluse anche le edizioni domenicali del quiz di successo. Nel 2006 e 2007 \u00e8 tra gli autori dell'ultimo gioco a quiz di Mike \"Il migliore\".\nTifoso del Milan, in occasione dei funerali dell'amico Mike Bongiorno \u00e8 stato tra quelli (unitamente a Pippo Baudo, Mario Bianchi e ai tre figli di Mike) che hanno portato il feretro del presentatore fuori dal Duomo di Milano.\nNel 2016 riprende l'attivit\u00e0 televisiva, collaborando con Fabio Fazio al remake della trasmissione televisiva, il quiz \"Rischiatutto\", partecipando sia alle fasi di selezione dei concorrenti (\"Quasi quasi... Rischiatutto - Prova pulsante\"), sia da protagonista nel cast del programma, nel consueto ruolo di 'Signor no'."}
{"id": "552703", "revid": "729019", "url": "https://it.wikipedia.org/wiki?curid=552703", "title": "Isola Grande", "text": "L'Isola Grande, detta anche Isola Lunga o Altavilla, \u00e8 un'isola posta nel territorio di Marsala, comune italiano del libero consorzio comunale di Trapani in Sicilia.\nDescrizione.\n\u00c8 la pi\u00f9 grande isola del miniarcipelago delle isole dello Stagnone. La sua formazione, piuttosto recente, ha dato origine alla laguna. Era formata da isolotti rocciosi, che si unirono formando la lunga isola, probabilmente per l'allargamento dei depositi di sale molto sfruttati fin dai tempi dei Fenici. Da una mappa del XVI secolo si evince che era composta da 5 isolette (Frati Janni, Altavilla, Burrone, Sorci e San Todaro) unite da canali.\nVi si trovano oggi alcune saline in stato di abbandono, un bosco e alcune spiagge di sabbia fine. Ospita una delle poche popolazioni esistenti di \"Calendula maritima\".\n\u00c8 possibile raggiungere l'isola seguendo i percorsi trekking o percorrendo a piedi il tratto di mare durante i giorni di bassa marea."}
{"id": "552704", "revid": "124451325", "url": "https://it.wikipedia.org/wiki?curid=552704", "title": "Margherita di Antiochia", "text": "Agiografia.\nSecondo una \"passio\", redatta in greco da Teotimo (che si dichiara testimone dei fatti), Margherita nacque nel 275 ad Antiochia di Pisidia. Figlia di un sacerdote pagano, dopo la morte della madre fu affidata ad una balia, che praticava clandestinamente il cristianesimo durante la persecuzione di Diocleziano, ed allev\u00f2 la bambina nella sua religione. Quando venne ripresa in casa dal padre, dichiar\u00f2 la sua fede e fu da lui cacciata: ritorn\u00f2 quindi dalla balia, che l'adott\u00f2 e le affid\u00f2 la cura del suo gregge.\nMentre pascolava fu notata dal prefetto Ollario che tent\u00f2 di sedurla, ma lei, avendo consacrato la sua verginit\u00e0 a Dio, confess\u00f2 la sua fede e lo respinse: umiliato, il prefetto la denunci\u00f2 come cristiana. Margherita fu incarcerata e venne visitata in cella dal demonio, che le apparve sotto forma di drago e la inghiott\u00ec: ma Margherita, armata della croce, gli squarci\u00f2 il ventre e usc\u00ec vittoriosa. Per questo motivo viene invocata per ottenere un parto facile.\nIn un nuovo interrogatorio continu\u00f2 a dichiararsi cristiana: si ebbe allora una scossa di terremoto, durante la quale una colomba scese dal cielo e le deposit\u00f2 sul capo una corona. Dopo aver resistito miracolosamente a vari tormenti, fu quindi decapitata il 20 luglio (\"dies natalis\") del 290 all'et\u00e0 di quindici anni.\nIl culto.\nNel X secolo il suo corpo fu trafugato da Agostino da Pavia che voleva portarlo nella propria citt\u00e0. Giunto per\u00f2 nell'abbazia di San Pietro in Valle Perlata presso Montefiascone egli si ammal\u00f2 e mor\u00ec, lasciando la reliquia in quel luogo: sono comunque diverse le localit\u00e0, soprattutto italiane e francesi, che vantano il possesso delle sue reliquie.\nLa Chiesa cattolica ricorda la santa nel Martirologio Romano in data 20 luglio: \"Ad Antiochia di Pisidia, nell'odierna Turchia, santa Marina o Margherita, che si ritiene abbia consacrato il suo corpo a Cristo nella verginit\u00e0 e nel martirio\".\nSanta popolarissima nel Medioevo, Giovanna d'Arco dichiar\u00f2 che una delle voci celesti che udiva era proprio quella di santa Margherita (che le appariva insieme all'arcangelo Michele e a santa Caterina d'Alessandria).\nSpesso assimilata ad altre sante (Caterina d'Alessandria, Pelagia, Reparata), \u00e8 inserita tra i quattordici santi ausiliatori che venivano invocati nei momenti difficili.\n\u00c8 molto venerata (col nome di \"Marina\") anche dalla Chiesa ortodossa, che ne celebra la memoria il 17 luglio e la invoca contro le febbri malariche. La stessa data \u00e8 utilizzata nelle regioni meridionali dell'Italia, dove il culto fu probabilmente importato da monaci bizantini durante le persecuzioni iconoclaste.\nNel 1969, a seguito alla riforma liturgica posposta al Concilio Vaticano II, la commemorazione di santa Margherita di Antiochia (20 luglio) fu soppressa nel Calendario romano generale pur rimanendo inserita nel Martirologio Romano ed essendo la sua memoria liturgica rimasta invariata al 20 luglio. Nella pratica il culto \u00e8 rimasto sempre vivo e ancora si commemora.\nPatronati.\nSanta Margherita d'Antiochia \u00e8 protettrice e patrona di numerose localit\u00e0 italiane, tra le quali:"}
{"id": "552706", "revid": "289247", "url": "https://it.wikipedia.org/wiki?curid=552706", "title": "Santa Caterina di Alessandria", "text": ""}
{"id": "552707", "revid": "125937946", "url": "https://it.wikipedia.org/wiki?curid=552707", "title": "Eurocomunismo", "text": "Con eurocomunismo si indica il progetto politico-ideologico di un marxismo intermedio al leninismo e al socialismo democratico, cio\u00e8 un comunismo sviluppato in senso riformista e democratico. Fu un progetto che dal 1976 coinvolse i tre principali partiti comunisti dell'Europa occidentale: Partito Comunista Italiano (PCI), Partito Comunista Francese (PCF) e Partito Comunista di Spagna (PCE). Ebbe anche l'appoggio del Partito Comunista di Gran Bretagna.\nPremesse.\nIntorno alla met\u00e0 degli anni settanta era evidente come PCI, PCF e PCE avessero le capacit\u00e0 per mettere in discussione la gestione del potere e della governabilit\u00e0 nei rispettivi paesi (Italia, Francia e Spagna). Questo implicava modifiche ideologiche talmente profonde da incontrare la diffidenza del PCUS, al quale tutti i partiti comunisti filo-sovietici dovevano riservare una certa supremazia nell'elaborazione delle linee politiche. Non a caso dall'autunno 1974 si cerc\u00f2 di lavorare ad una conferenza dei partiti comunisti europei (poi svoltasi a Berlino il 29-30 giugno 1976) dove il PCUS sperava di riaffermare la propria supremazia anche in Occidente, mentre i comunisti occidentali intendevano affiancare alla supremazia riconosciuta al PCUS, il proprio diritto di elaborare delle proprie \u00abvie nazionali\u00bb al socialismo.\nViste le premesse, lo scontro era inevitabile. L'occasione fu offerta dall'invasione della Cecoslovacchia da parte del Patto di Varsavia, nel contesto della Primavera di Praga, che vide l'emersione della linea neostalinista del Partito Comunista Portoghese, tanto benvoluta da Mosca quanto osteggiata da PCI, PCF e PCE con comunicati congiunti. Il nodo principale era l'atteggiamento dei comunisti davanti al principio democratico che il leninismo condannava e che per i comunisti occidentali poteva diventare \u00abl'aspetto originale dello sviluppo del socialismo nei paesi dell'Europa occidentale o latina\u00bb.\nIntanto nel 1975 si rafforzano i legami eurocomunisti con gli incontri bilaterali PCI-PCE (9-11 luglio) e PCI-PCF (15 novembre).\nL'atto di nascita ufficiale dell'eurocomunismo viene di solito considerato l'incontro del 1977 fra Enrico Berlinguer (PCI), Santiago Carrillo (PCE) e Georges Marchais (PCF), tenutosi a Madrid, dove fu teorizzata la cosiddetta \"nuova via\". In particolare il PCI aveva gi\u00e0 da molti anni sviluppato una linea di indipendenza da Mosca, a cominciare dal dissenso esplicitamente dichiarato sull'invasione della Cecoslovacchia nel 1968. Nel 1975 il PCI ed il PCE spagnolo avevano solennemente dichiarato di voler insieme \"marciare verso il socialismo\" in \"pace e libert\u00e0\". Nel 1976 a Mosca Enrico Berlinguer, davanti ad un'assemblea di 5.000 delegati comunisti, aveva chiaramente parlato di un \"sistema pluralistico\" (che l'interprete tradusse, prudentemente, con il termine \"multiforme\") e manifest\u00f2 le intenzioni del PCI di costruire \"un socialismo che noi pensiamo necessario e possibile soltanto in Italia\".\nLa conferenza di Berlino.\nSembrava che la conferenza di Berlino non avrebbe avuto mai luogo, stando le difficolt\u00e0, ma alla fine fu trovato un accordo di compromesso su un documento sottoscritto da tutti i 29 partiti comunisti e operai d'Europa. Nel suo discorso alla conferenza, Enrico Berlinguer, segretario generale del PCI, chiar\u00ec come fosse \u00abassai significativo che alcuni altri partiti comunisti e operai dell'Europa occidentale siano pervenuti, attraverso una loro autonoma ricerca, a elaborazioni analoghe circa la via da seguire per giungere al socialismo e circa i caratteri della societ\u00e0 socialista da costruire nei loro paesi. Queste convergenze e questi tratti comuni si sono espressi recentemente nelle dichiarazioni che abbiamo concordato con i compagni del Partito Comunista di Spagna, del Partito Comunista Francese, del Partito Comunista di Gran Bretagna. \u00c8 a queste elaborazioni e ricerche di tipo nuovo che taluni danno il nome di \"eurocomunismo\". Questo termine non \u00e8 evidentemente di nostro conio, ma il fatto stesso che esso circoli cos\u00ec largamente sta a significare quanto profonda ed estesa sia l'aspirazione che nei paesi dell'Europa occidentale si affermino e avanzino soluzioni di tipo nuovo nella trasformazione della societ\u00e0 in senso socialista\u00bb.\nNel documento approvato, tuttavia, era l'URSS che di fatto cantava vittoria. Se infatti da un punto di vista teorico i cedimenti agli eurocomunisti erano stati notevoli, nella prassi veniva nuovamente giustificato il non rispetto del dissenso nelle societ\u00e0 dell'Est e il diritto a penetrare politicamente in Africa. Veniva altres\u00ec rilanciata l'idea sovietica di una Europa neutrale fra i blocchi.\nDi fatto dopo la conferenza l'eurocomunismo veniva gi\u00e0 ridimensionato nelle sue ambizioni. Lo si cap\u00ec quando Santiago Carrillo, segretario generale del PCE, pubblicando \"L'eurocomunismo e lo stato\" lanciava critiche al modello statale sovietico che portarono a una forte reazione di Mosca: Carrillo non ebbe diritto di parola nelle celebrazioni del 60\u00ba anniversario della Rivoluzione di Ottobre e nel PCE nacque una fronda filo-sovietica. Davanti alla tensione Spagna-URSS, i comunisti francesi e italiani preferirono non schierarsi.\nI cardini della nuova strategia riguardavano tanto la politica interna ai singoli Paesi, quanto la collocazione internazionale dei partiti comunisti dell'Europa occidentale. Nel primo campo proposero forme di cooperazione politica che portassero al governo ampie coalizioni, superando le ristrette prospettive delle alleanze a sinistra. L'idea di non uscire dallo schema delle istituzioni democratiche, ma di portare le forze del lavoro al potere attraverso il gioco del pluralismo e del suffragio universale, informava tutta questa strategia.\nPer il futuro prospettavano societ\u00e0 in cui la democrazia venisse estesa in tutti i suoi aspetti e in cui la gestione dell'economia si basasse su forme di commistione pubblico-privato. A livello internazionale la questione fondamentale era guadagnare una posizione indipendente da Mosca, negando qualsiasi tipo di partito o stato guida e rivendicando l'autonomia di elaborazione politica di ciascun partito rispetto alla propria situazione nazionale di riferimento. A questo, negli ultimi anni, si assomm\u00f2 la sempre crescente critica rispetto alle condizioni della democrazia dei Paesi al di l\u00e0 della cortina di ferro.\nPer i critici invece questa \"svolta\" fu un mero tatticismo per ampliare il proprio consenso popolare nei confronti soprattutto dei lavoratori appartenenti al ceto medio ed occupati nel pubblico impiego, dei nuovi movimenti sociali, come il femminismo e l'ecologismo.\nLe realt\u00e0 nazionali.\nFu soprattutto nei partiti comunisti con un grande radicamento nel tessuto sociale, come il Partito Comunista Italiano ed il Partito Comunista Francese, che le idee eurocomuniste si affermarono rapidamente, mentre quelli pi\u00f9 piccoli o con un ruolo marginale nelle rispettive compagini sociali mantennero pi\u00f9 o meno la tradizionale linea di dipendenza da Mosca.\nIl Partito Comunista di Spagna e il suo affiliato catalano, il Partito Socialista Unificato della Catalogna, avevano gi\u00e0 manifestato tendenze politiche liberali all'interno del Fronte Popolare durante la Guerra civile spagnola, ed emersero dal periodo franchista seguendo una linea essenzialmente eurocomunista.\nIl Partito Comunista di Gran Bretagna vide l'emersione di esponenti eurocomunisti che cominciarono a occupare posizioni di rilievo all'interno del partito; essi erano definiti anche \"gramsciani\", dal momento che il loro pensiero traeva forte ispirazione dagli scritti di Antonio Gramsci, e rappresentarono una parte consistente del partito, definita \"delle politiche culturali\" o \"culturale\".\nAnche il Partito Comunista dei Paesi Bassi, il Partito Comunista del Belgio e il Partito Comunista d'Austria mostrarono chiare tendenze eurocomuniste.\nLe idee eurocomuniste si diffusero anche, in una certa misura, fuori dal continente, influenzando, ad esempio il Movimento Venezuelano per il Socialismo, il Partito Comunista Giapponese, il Partito Comunista Messicano ed il Partito Comunista Australiano.\nI motivi del cambiamento.\nSe \u00e8 vero che l'eurocomunismo fu il punto d'arrivo dell'evoluzione di molti partiti europei, \u00e8 vero anche che i percorsi seguiti furono diversi. In qualche caso l'impulso venne da movimenti della societ\u00e0 civile, come, ad esempio, il femminismo, in altri fu una reazione agli avvenimenti in Unione Sovietica, che in quegli anni si trovava nel pieno di quella che Michail Gorba\u010d\u00ebv definir\u00e0 in seguito come era della stagnazione bre\u017eneviana. Il processo ebbe un'accelerazione decisiva nel 1968 con la scioccante repressione della Primavera di Praga.\nL'era della distensione fra i blocchi ha avuto un ruolo importante. Infatti la diminuzione del rischio di un nuovo conflitto mondiale consent\u00ec ai partiti comunisti dei paesi occidentali di sentirsi meno vincolati a seguire l'ortodossia sovietica, e di dedicarsi, invece, con maggior impegno alla militanza nelle battaglie civili in difesa dei diritti del proletariato, come avvenne in Italia, con l'autunno caldo, e nel Regno Unito con il cosiddetto \"shop stewards' movement\".\nL'eurocomunismo dopo il 1989.\nIn alcuni casi l'eurocomunismo fu superato, con la caduta del sistema post-stalinista dei paesi dell'est Europa. In Italia, con lo scioglimento del Partito Comunista Italiano e la creazione del Partito Democratico della Sinistra, i favorevoli a questa scelta si spostarono su posizioni vicine alla socialdemocrazia e i contrari portarono avanti la tradizione eurocomunista nel Partito della Rifondazione Comunista, aprendosi successivamente ai movimenti; nei Paesi Bassi i comunisti confluirono nel partito Sinistra Verde, in Spagna il PCE costitu\u00ec insieme ad altri la confederazione socialcomunista Izquierda Unida, mentre i francesi, seguendo la direzione opposta, negli anni ottanta tornarono su posizioni filo-sovietiche, posizioni poi abbandonate per ritornare sui passi precedenti fino ad essere i fautori di un \"comunismo di nuova generazione\".\nLa fine della Guerra fredda mise sulla difensiva quasi tutti i partiti della sinistra europea e spost\u00f2 il dibattito politico sul tema delle riforme neoliberali. Molti partiti eurocomunisti subirono scissioni interne, con le ali di destra (come i Democratici di Sinistra in Italia o la Sinistra Verde nei Paesi Bassi) che adottavano in modo convinto la linea socialdemocratica, mentre la sinistra si sforzava di attestarsi su posizioni in qualche modo chiaramente identificabili come \"comuniste\" (come Rifondazione Comunista in Italia o il PSUC viu/Partito Comunista di Spagna).\nCritiche.\nLe critiche all'eurocomunismo sono state principalmente due:"}
{"id": "552709", "revid": "1543377", "url": "https://it.wikipedia.org/wiki?curid=552709", "title": "Palloza", "text": "Una palloza (in italiano pagliosa; plur.: \"pallozas\") \u00e8 una casa circolare fatta di paglia.\nVi abitavano le antiche popolazioni celtiche della Penisola iberica (Celtiberi). Oggi se ne trovano ancora tra i contadini della comarca di Ancares (Galizia).\nDi forma circolare e con un tetto di paglia di segale, hanno al centro un fuoco sempre acceso."}
{"id": "552716", "revid": "77358", "url": "https://it.wikipedia.org/wiki?curid=552716", "title": "Grand-Op\u00e9ra", "text": ""}
{"id": "552718", "revid": "73560", "url": "https://it.wikipedia.org/wiki?curid=552718", "title": "Limewire", "text": ""}
{"id": "552719", "revid": "287204", "url": "https://it.wikipedia.org/wiki?curid=552719", "title": "Kriya yoga", "text": ""}
{"id": "552721", "revid": "199281", "url": "https://it.wikipedia.org/wiki?curid=552721", "title": "Autopiano", "text": ""}
{"id": "552729", "revid": "1005847", "url": "https://it.wikipedia.org/wiki?curid=552729", "title": "Partito Umanista (Cile)", "text": "Il Partido Umanista (\"Partido Humanista\" - PH) \u00e8 un partito politico cileno fondato nel marzo del 1984 ed \u00e8 membro dell'Internazionale Umanista.\nStoria.\nNel dicembre del 1989, Laura Rodr\u00edguez fu la prima deputata, nel mondo, ad essere eletta nel Partito Umanista.\nFin dal ritorno della democrazia in Cile il Partito Umanista ha sempre partecipato ad elezioni presidenziali con un proprio candidato (tre volte) o appoggiando candidati frutto di accordi elettorali con altri partiti della sinistra extraparlamentare. Nel caso delle prime elezioni democratiche successive alla dittatura appoggia Patricio Aylwin, candidato di tutta l'opposizione a Pinochet che risulta eletto."}
{"id": "552734", "revid": "124210318", "url": "https://it.wikipedia.org/wiki?curid=552734", "title": "Sciltian Gastaldi", "text": "Biografia.\nFiglio di Ernesto Gastaldi, nasce a Roma nel 1974. Laureato in \"Scienze Politiche\" all'Universit\u00e0 \"La Sapienza\", in \"Storia\" all'Universit\u00e0 di Bologna e all'Istituto per la Formazione al Giornalismo (IFG Urbino), si \u00e8 addottorato in Italian Studies presso la University of Toronto, in Canada, dove \u00e8 stato anche formatore di insegnanti universitari per il \"Centre for Teaching Support and Innovation\". \nIn Italia \u00e8 professore di ruolo di Storia e Filosofia per i licei. \u00c8 abilitato come \"IGCSE and IB Teacher in Social Sciences\" e ha lavorato presso la Rome International School.\nL'esordio letterario \u00e8 del giugno 2004 con il racconto \"A Family\", all'interno dell'antologia \"Men on Men Volume 3\", diretta da Daniele Scalise per le edizioni Arnoldo Mondadori Editore. Nel settembre dello stesso anno pubblica il saggio di storia politica statunitense \"Fuori i rossi da Hollywood! Il maccartismo e il cinema americano\" (Lindau). Del novembre 2004 \u00e8 il suo libro pi\u00f9 famoso, il romanzo di formazione \"Angeli da un'ala soltanto\" (peQuod), che prende in prestito una celebre frase di Luciano De Crescenzo e gli fa ottenere un certo successo di pubblico e di critica. Il romanzo ottiene il riconoscimento di \"Miglior libro dell'anno 2005\" al \"Premio internazionale per l'imprenditoria gay\" ed entra in finale al \"Premio Tondelli Editi\" 2006, dove era gi\u00e0 stato menzionato nel 1999 nella categoria inediti.\nNel 2005, assieme al coautore Federico D'Agostino, pubblica il pamphlet di cultural studies \"Gay: diritti e pregiudizi. Dialogo 'galileiano' contro le tesi dei nuovi clericali\" (Nutrimenti). \nNel 2006 torna sul filone del maccartismo, con il saggio di storia politica \"Assalto all'informazione. Il maccartismo e la stampa americana\" (Effepi Libri).\nIl suo secondo libro di narrativa esce nel 2009 ed \u00e8 il novelliere \"Coppie\"; finalista al \"Premio Tondelli Editi\" 2009. Il terzo libro di narrativa \u00e8 il romanzo umoristico \"Tutta colpa di Miguel Bos\u00e9\" ed esce a fine 2010 per le Edizioni Fazi. Il romanzo ha anche avuto una trasposizione teatrale a cura di Fabio Canino. Del 2014 \u00e8 il suo quarto romanzo, \"Anelli di fumo, \"pubblicato dalla Transeuropa Edizioni. Nel 2018 \u00e8 uscito, sul tema dei \"Memory studies\" e dei postmemoriali, \"Era mio padre. Italian Terrorism of the Anni di Piombo in the Postmemorials of Victims' Relatives\" (Peter Lang)\",\" di cui Gastaldi \u00e8 curatore e autore insieme a David M. Ward.\nNel 2020 Gastaldi firma \"Lo so f@re. Guida all'apprendimento e all'insegnamento (anche) a distanza\" (Mondatori Universit\u00e0), un manuale sulla didattica mista, con vari consigli di pedagogia, didattica e idee di politica scolastica.\nUn anno pi\u00f9 tardi Gastaldi pubblica un saggio di critica letteraria intitolato \"Tondelli: scrittore totale. Il racconto degli anni Ottanta fra impegno, camp e controcultura gay\" (Pendragon Edizioni), nel quale smantella l'interpretazione canonica della critica cattolica sull'autore correggese, usando i Queer Studies e una interessante disamina camp sull'opus tondelliano.\nCome giornalista, ha ottenuto il \"Premio Erich Fromm\" 2001 e la \"Borsa Mario Formenton\" 2002. Collabora o ha collaborato con testate quali: \"Diario, Internazionale, D - La Repubblica delle donne, Il Corriere Canadese, Aut, Donna, Il Mucchio Selvaggio, PanoramItalia, Il Fatto Quotidiano\"\", l'Espresso\"\", Linkiesta\"\".\"\nSu internet, ha prodotto una ricerca sul sito dell'Istituto per la formazione al giornalismo di Urbino intitolata \"Manga e anime: una forma d'arte\"."}
{"id": "552741", "revid": "125186492", "url": "https://it.wikipedia.org/wiki?curid=552741", "title": "Anton Corbijn", "text": "Biografia.\nCorbijn nasce nel 1955 a Strijen, nei Paesi Bassi.\nAffascinato dal mondo musicale, nel 1972, assistendo a un concerto dal vivo scatta le sue prime fotografie. Nel 1979, per amore della musica, decide di trasferirsi a Londra ed entra in contatto con le band ed il sound pi\u00f9 originale del momento. Dopo il 1985 fotografa prevalentemente personaggi del mondo dello spettacolo per numerose riviste (tra cui \"Vogue\", \"Rolling Stone\", \"Details\", \"Harper's Bazaar\", \"ELLE\", \"Glamour\" e \"Max\"). Celebri i suoi ritratti di musicisti e attori (Joy Division, Tom Waits, Depeche Mode, U2, REM, John Lee Hooker, Bryan Ferry, Rolling Stones, Frankie Goes To Hollywood, Nick Cave, ecc.).\nIn tal periodo inizia a girare come regista i suoi primi videoclip (a tutt'oggi oltre 60) per gli artisti pi\u00f9 disparati (David Sylvian, Coldplay, Depeche Mode, New Order, Nirvana, Red Hot Chili Peppers, Joni Mitchell, Front 242, Henry Rollins, Metallica, Naomi Campbell, U2, Nick Cave). Nel 1994 viene premiato con un \"MTV Video Music Award\" per il video del brano dei Nirvana \"Heart Shaped Box\" e vince il \"Dutch Photography Award\".\nNel 2007 esce il suo primo film, \"Control\", biografia di Ian Curtis, cantante dei Joy Division, che ottiene un buon riscontro al Festival di Cannes. Nel 2009 collabora ancora con gli U2 dando alla luce il film del loro album \"No Line on the Horizon\" intitolato \"Linear\", distribuito con lo stesso album o in download digitale. Nel 2010 ritorna al cinema con \"The American\" interpretato da George Clooney e Violante Placido.\nNel 2012, il regista olandese Klaartje Quirijns offre un ritratto intimo e personale dell'artista in un documentario dal titolo Anton Corbijn Inside Out.\nNel 2021, collabora con il ballerino Sergei Polunin.\nEsposizioni collettive.\n2006\n2005\n2004\n2003\n2002\n2001\n2000\n1999\n1998\n1997\n1996\n1994\nEsposizioni individuali.\n2006\n2005\n2004\n2003\n2002\n2001\n2000\n1999\n1998 \n1997\n1996 \n1994"}
{"id": "552742", "revid": "1272592", "url": "https://it.wikipedia.org/wiki?curid=552742", "title": "La banda dei cinque", "text": "La banda dei cinque (\"The Famous Five\") \u00e8 una serie televisiva inglese, trasmessa dalla ITV dal 3 luglio 1978 all'8 agosto 1979. In Italia, la serie \u00e8 stata trasmessa, per la prima volta da Rete 2 dal 5 marzo al 5 aprile 1979.\nLa serie deriva da due precedenti film trasmessi in Danimarca: \"De 5 og spionerne\" del 1969 e \"De 5 i fedtefadet\" del 1970.\nEntrambi i film sono ispirati al romanzo \"Five go adventuring again\" e in generale alla serie di romanzi dei Famous Five scritti da Enid Blyton, prolifica autrice inglese di testi per bambini e ragazzi.\nTrama.\nLa serie racconta le avventure, che li vedono protagonisti come piccoli ed abili investigatori nella campagna inglese, di due ragazzi, Julian e Dick, e due ragazze, Anne e Georgina, che si fa chiamare George; il quinto della banda \u00e8 il cane Timmy, che appartiene a Georgina. Julian, Dick ed Anne sono fratelli e sorella, mentre Georgina \u00e8 una loro cugina.\nAlcune delle loro avventure si svolgono nell'immaginaria isola di Kirrin Island di propriet\u00e0 di George; la \"location\" originale (come riportato nei titoli di coda) \u00e8 Exbury.\nEdizione italiana.\nIn Italia il telefilm \u00e8 stato trasmesso da Rai 2 nel 1979, nel corso del contenitore pomeridiano \"La Tv dei ragazzi\", presentato dall'allora esordiente Marta Flavi. I dialoghi e la direzione del doppiaggio sono stati curati da Rosalba Oletta. La sigla italiana omonima del telefilm era cantata da Elisabetta Viviani, composta da Paolo Frescura e Italo Marino nelle musiche e Antonello De Sanctis per il testo. In Italia la serie non \u00e8 mai stata molto popolare, a parte tra i ragazzi dell'epoca, in quanto poco replicata.\nRemake.\nNel 1996 \u00e8 stata girata una nuova serie televisiva intitolata \"The Famous Five\" che ripercorre sempre gli episodi originali della prima serie e dei libri. \u00c8 pi\u00f9 fedele ai romanzi mantenendo l'ambientazione anni'50, mentre la serie precedente era ambientata negli anni '70.\nNel 2008 \u00e8 stata creata una serie animata intitolata \"I Famosi 5 - Casi misteriosi\" che ha come protagonisti i figli di Georgina, Julian, Dick, Anne e il cane Timmy.\nNel 2012 \u00e8 uscito un film in coproduzione Germania-USA dal titolo \"I fantastici 5\", al quale hanno fatto seguito tre film: \"I fantastici 5 - Alla ricerca dell'occhio verde\" (2013), \"I fantastici 5 - Alla ricerca del tesoro perduto\" (2014) e \"I fantastici 5 - Gli amuleti del faraone\" (2015) I_fantastici_cinque_La_valle_dei_dinosauri (2018)\nDVD.\nSono disponibili raccolte in cofanetto di tutti gli episodi e, da novembre 2011, il DVD \"La banda dei cinque\" distribuito da Dynamic Italia - Dynit."}
{"id": "552748", "revid": "73560", "url": "https://it.wikipedia.org/wiki?curid=552748", "title": "Henry Franklin Winkler", "text": ""}
{"id": "552753", "revid": "124960821", "url": "https://it.wikipedia.org/wiki?curid=552753", "title": "Incilius periglenes", "text": "Il rospo dorato (Incilius periglenes ()) era un minuscolo anfibio sino a poco tempo fa diffuso in una ristretta area di circa 10 km\u00b2 di foresta tropicale della Costa Rica centrale e precisamente nella cordillera di Tilar\u00e1n (provincia di Monteverde) fra i 1.500 ed i 1.620 metri d'altitudine.\nLa specie \u00e8 stata classificata estinta dall'UICN nel 2004. L'ultimo esemplare di rospo dorato era stato osservato nel 1989 e, nonostante le prolungate ricerche fatte in seguito, non \u00e8 stato possibile ritrovare nessun altro esemplare vivente.\nTra le possibili cause dell'estinzione \u00e8 stato proposto il surriscaldamento globale. Infatti, a causa della loro pelle umida e del fatto che iniziano la loro vita in acqua sono particolarmente suscettibili ai mutamenti del loro habitat, che sembra dovuto all'innalzamento della fascia che nutre la foresta con la sua nebulosa atmosfera di acqua. Le montagne riscaldandosi fanno risalire la nebbia dalla foresta al punto da prosciugare gli stagni dei rospi dorati.\nAltro possibile fattore chiamato in causa \u00e8 la chitridiomicosi, una malattia della pelle degli anfibi causata dal fungo \"Batrachochytrium dendrobatidis\".\nDescrizione.\nQuesto anfibio aveva segni tipici per i rospi, come le ghiandole dell'orecchio, le pupille orizzontali, una pelle verrucosa e zampe posteriori relativamente corte. I maschi raggiungevano una lunghezza massima del corpo di 48 millimetri, le femmine erano leggermente pi\u00f9 grandi di 56 millimetri. Anche nella colorazione c'era un marcato dimorfismo sessuale: mentre i maschi erano di colore giallo-arancio brillante su tutto il corpo, le femmine mostravano un colore giallo-nero con macchie gialle scarlatte e gialle. D'altra parte, non potevano ancora essere distinti esternamente in base al sesso.\nBiologia.\nRiproduzione.\nIl periodo di riproduzione della specie era nel periodo da aprile a giugno. Gli animali si incontravano per la riproduzione in un breve periodo dell'anno. I richiami del corteggiamento del maschio erano molto flebili - si presume che per l'accoppiamento gli stimoli visivi, cio\u00e8 la brillante colorazione, fossero pi\u00f9 importanti dei segnali acustici. La percentuale di individui maschi era in netta maggioranza rispetto alle femmine: una volta fu trovata una sex ratio di 8:1 in favore dei maschi. Il forte istinto riproduttivo dei maschi, al momento dell'accoppiamento, portava al loro raggrupparsi in ammassi fino a dieci individui stretti l'uno all'altro. Quando fosse stata presente una femmina, avveniva l'accoppiamento vero e proprio, in cui essa emetteva delle ovature in forma di cordone, contenenti da circa 200 a 400 uova. I girini risultanti avevano bisogno di circa cinque settimane di sviluppo per compiere la metamorfosi e trasformarsi in animali terrestri.\nAlimentazione.\nPer quanto riguarda le abitudini alimentari si sa molto poco. \u00c8 ragionevole presumere che i rospi dorati si nutrissero di insetti e altri piccoli invertebrati.\nDistribuzione e habitat.\nL'areale di questa specie era ristretto ad un'area di pochi chilometri quadrati nella foresta nebulosa di montagna di Monteverde (Costa Rica settentrionale), ad un'altitudine compresa tra 1.500-1.620\u00a0m s.l.m.\nDal 1972 l'area \u00e8 stata protetta come Riserva della foresta nebulosa di Monteverde."}
{"id": "552756", "revid": "606039", "url": "https://it.wikipedia.org/wiki?curid=552756", "title": "Rospo dorato", "text": ""}
{"id": "552758", "revid": "486946", "url": "https://it.wikipedia.org/wiki?curid=552758", "title": "Bibliografia sulla Storia Pellerossa", "text": ""}
{"id": "552762", "revid": "125739318", "url": "https://it.wikipedia.org/wiki?curid=552762", "title": "Sacco (fiume)", "text": "Il Sacco \u00e8 un fiume del Lazio, affluente di destra del Liri.\nNel territorio di Frosinone viene chiamato anche Tolero, dal suo antico nome latino \"Tolerus\" o \"Trerus\".\nTerritorio.\nNasce dal versante orientale dei Monti Prenestini, nel Lazio, dall'unione del fosso della Valle e del fosso Palomba a Colle Cero, e scorre verso sud-est per una lunghezza complessiva di 87\u00a0km, attraversando la Valle Latina tra i Monti Ernici a nord-est e i Monti Lepini a sud-ovest; a Ceprano confluisce da destra nel fiume Liri.\nIl suo principale affluente \u00e8 il Cosa, oltre all'Alabro.\nCorso.\nIl fiume Sacco nasce dall'unione di vari fossi presso i comuni di Bellegra, Olevano Romano, San Vito Romano e Capranica Prenestina in provincia di Roma. Scorre nelle pianure al confine tra la Provincia di Roma e la Provincia di Frosinone. A Colleferro il fiume diventa inquinato a causa degli scarichi di varie fabbriche presenti nella zona. Il fiume prosegue verso sud lambendo le pendici dei Monti Lepini e bagnando vari comuni. Nel territorio di Sgurgola il fiume presenta una cascata molto suggestiva da un punto di vista della natura e della fauna.\nSuccessivamente scorre parallelo alla Via Morolense bagnando i comuni di Supino, Morolo e Patrica. Proprio in tale citt\u00e0, in localit\u00e0 Tomacella, si ammira la seconda cascata del fiume situata subito dopo il ponte. Dopo aver superato il comune di Patrica, il Sacco bagna Ceccano, citt\u00e0 seriamente colpita dall'inquinamento. Durante il suo percorso in Ceccano, il Sacco forma altre due cascate sempre di taglio obliquo, per poi riprendere il suo percorso verso sud. Uscito da Ceccano bagna Pofi e Castro dei Volsci dove in localit\u00e0 Ponte della Mola si pu\u00f2 ammirare la penultima cascata del fiume. Nell'ultimo tratto, in localit\u00e0 la Mola, nel territorio di Falvaterra, si trova l'ultima cascata del fiume Sacco. Qui, con andamento meandriforme, tra i comuni di Falvaterra e di Ceprano, confluisce nel Liri, tra la frazione di Isoletta di Arce e la Civita di San Giovanni Incarico.\nStoria.\nNegli anni '50 la valle era un susseguirsi di campi, di vigne e boschi. Il fiume era utilizzato per abbeverare gli animali, innaffiare i campi, per la pesca ma anche per fare il bucato e i bambini giocavano sulle rive facendo il bagno.\nFlora e Fauna.\nLe profonde modifiche apportate alle sponde del fiume Sacco come la cementificazioni dei suoi margini hanno rimodellato il corso e compromesso l\u2019ecosistema. L\u2019inquinamento ha inoltre limitato la variet\u00e0 di specie, con ripercussione diretta sulla biodiversit\u00e0.\nFauna.\nTra i pesci che vivono in questo ambiente troviamo specie che si adattano facilmente a situazioni del genere come i carassi (\"Carassius carpio\") e le carpe (\"Cyprinus carpio\") che riescono a sopravvivere in acque scarse di ossigeno e sopportano modeste quantit\u00e0 di inquinamento mentre lungo le sponde dove l\u2019acqua \u00e8 poco profonda e con corrente leggere si possono osservare anche i cavedani (\"Leuciscus cephalus\"). Ci sono poi la scardola (Scardinius erythrophthalmus) e la rovella (\"Rutilus\" \"rubilio\") mentre negli ultimi anni sono scomparsi o quasi pesci quali anguille (\"Anguilla anguilla\"), barbi (\"Barbus barbus\") e tinche (\"Tinca tinca\"), che un tempo lo popolavano abbondantemente.\nGli uccelli che si possono osservare sorvolare il fiume sono il martin pescatore (\"Alcedo atthis\"), l\u2019airone cenerino (\"Ardea cinerea\"), il pendolino (\"Remiz pendulinus\"), la gallinella d'acqua (\"Gallinula chloropus\"), la ballerina bianca (\"Motacilla alba\"), l\u2019usignolo di fiume (\"Cettia cetti\"), le tortore selvatiche (\"Streptopelia turtur\"), mentre tra i rapaci si osserva il nibbio bruno (\"Milvus migrans\"). Tra gli anfibi ci sono la rana verde (\"Rana esculenta\") e la rana appenninica (\"Rana italica\"). Tra i rettili la biscia d'acqua (\"Natrix natrix\") e tra i mammiferi il ratto grigio (\"Rattus norvegicus\") e le nutrie (\"Myocastor coypus\").\nFlora.\nLa vegetazione che abita questo ambiente comprende il salice bianco (\"Salix alba\"), il pioppo nero (\"Populus nigra\") e il pioppo bianco (\"Populus alba\"), anche se rarissimi si possono osservare gli ontani neri (\"Alnus glutinosa\"), ci sono poi alcune piante di farnia (\"Quercus robur\") e sambuco nero (\"Sambucus nigra\").\nGeografia antropica.\nIl Sacco da Colleferro \u00e8 uno dei fiumi pi\u00f9 inquinati della Ciociaria a causa dei rifiuti chimici industriali. Il beta-esaclorocicloesano (\u03b2-HCH) uno scarto del lindano utilizzato per creare i diserbanti (sostanza proibita in Italia dal 2001) \u00e8 la sostanza maggiormente inquinante nel fiume. L\u2019inquinamento del fiume Sacco comunque si conosceva gi\u00e0 da prima infatti vennero stilati diversi progetti di bonifica, il primo fu nel 1985, poi negli anni \u201890 e di nuovo nel 2005 dopo la morte di numerosi animali di taglia grande.\nPer questa ragione l'allevamento e le colture alimentari nei campi adiacenti sono state vietate e in parte riconvertite nell\u2019uso no-food dei prodotti agricoli con la coltivazione di girasoli per produrre il biodiesel e nella produzione di cippato da pioppo \"short rotation\". Oltre a questi utilizzi entrambe le piante sono in grado di assorbire sostanze inquinanti. Questa bonifica purtroppo ancora oggi non \u00e8 stata sviluppata appieno.\nSalute.\nLa presenza di \u03b2-HCH porta a diverse problematiche nella salute poich\u00e9 attacca il sistema nervoso, il fegato e i reni inoltre \u00e8 classificato dall\u2019EPA (Environmental Protection Agency) come probabile agente cancerogeno nell\u2019uomo e negli animali. Proprio a causa di ci\u00f2 nel 2005 \u00e8 stato riconosciuto lo stato di emergenza ambientale.\u201cIn questa zona c\u2019\u00e8 un aumento di tumori a pleura e vescica per gli uomini, all'utero e al seno per le donne, ci\u00f2 lo ha certificato gi\u00e0 nel 2004 il rapporto Mortalit\u00e0 e ricoveri ospedalieri dei residenti nella Valle del Sacco del dipartimento di Epidemiologia della Asl di Roma.\u201d"}
{"id": "552763", "revid": "287204", "url": "https://it.wikipedia.org/wiki?curid=552763", "title": "Antonio Vieira", "text": ""}
{"id": "552764", "revid": "45891", "url": "https://it.wikipedia.org/wiki?curid=552764", "title": "Vieira Antonio", "text": ""}
{"id": "552765", "revid": "79078", "url": "https://it.wikipedia.org/wiki?curid=552765", "title": "Ludovico Iacobini", "text": ""}
{"id": "552766", "revid": "2233717", "url": "https://it.wikipedia.org/wiki?curid=552766", "title": "Christian Maggio", "text": "Caratteristiche tecniche.\nMaggio nasce come esterno di centrocampo, capace di incursioni in area avversaria che molto spesso lo portano al gol. Pu\u00f2 ricoprire anche i ruoli di terzino destro e, all'occorrenza, di ala.\nCarriera.\nClub.\nMontecchio Maggiore e Vicenza.\nCresciuto nelle giovanili del Montecchio Maggiore, pass\u00f2 successivamente al , dove debutta in prima squadra in Serie A nella stagione 2000-2001 sotto la guida di Edy Reja giocando 6 partite e mettendo in mostra buone qualit\u00e0. Gioca la sua prima partita nella massima serie il 1\u00ba ottobre 2000, entrando al 37' del secondo tempo nella sfida in trasferta persa per 2-0 contro il Milan.\nCon la retrocessione in Serie B della squadra veneta il giovane Maggio trova maggior spazio in prima squadra, difatti gioca 27 partite mettendo a segno un gol in occasione di un Vicenza - Napoli 2-1. La stagione successiva, per\u00f2, gioca solo 5 partite.\nFiorentina e prestito al Treviso.\nNel luglio del 2003 passa in prestito dal Vicenza alla Fiorentina, sempre in Serie B. Esordisce con la maglia viola nella seconda giornata di campionato in Pescara-Fiorentina (0-0). Il 20 novembre realizza il suo primo gol con la maglia viola, quello del definitivo 3-1 in Fiorentina-. Dopo aver collezionato 40 presenze, in virt\u00f9 del buon rendimento offerto, il difensore viene acquistato a titolo definitivo dalla societ\u00e0 viola. Nella stagione stagione 2004-2005 totalizza 13 presenze e un gol in Serie A con la squadra viola, coinvolta nella lotta per non retrocedere. Ripresosi da un infortunio a un ginocchio, nella prima parte della stagione 2005-2006 gioca appena 3 partite.\nNon trovando spazio nella Fiorentina, il 15 gennaio 2006 viene ceduto in prestito al , sempre in Serie A, dove colleziona 11 presenze nella parte finale della stagione, con la squadra veneta gi\u00e0 quasi retrocessa aritmeticamente in Serie B.\nSampdoria.\nIl 4 luglio 2006 passa alla in prestito con diritto di riscatto della met\u00e0. Esordisce con la maglia blucerchiata il 16 settembre 2006, disputando da titolare la seconda giornata di campionato -Sampdoria (1-1). Successivamente rimane a riposo per venti giorni a causa di un'infrazione al terzo dito del piede destro. L'11 febbraio 2007 realizza il suo primo gol con la maglia della Sampdoria, quello del momentaneo 1-0 in Sampdoria- (2-0). Il 2 luglio 2007 il club blucerchiato riscatta la compropriet\u00e0 del cartellino del calciatore.\nNella stagione 2007-2008 si ritaglia a suon di ottime prestazioni un ruolo da titolare come esterno di destra nel 3-5-2 di Mazzarri. La nuova disposizione tattica gli consente di trovarsi spesso in zona gol. Il 28 luglio 2007, entrato dalla panchina all'inizio del secondo tempo, realizza al 92' il gol del definitivo 1-0 in Sampdoria-\u010cerno More, 3\u00ba turno di ritorno della Coppa Intertoto 2007. La vittoria sancisce la qualificazione dei blucerchiati al preliminare di Coppa UEFA 2007-2008. Il 30 agosto 2007 esordisce in Coppa UEFA, disputando dal primo minuto la gara di andata contro l'Hajduk Spalato. Il 4 novembre realizza il suo primo gol stagionale, quello del definitivo 0-3 in Cagliari-Sampdoria. Il 17 febbraio 2008 realizza, su assist di Cassano, il gol del definitivo 0-1 nel derby della Lanterna, decisivo nella vittoria della Sampdoria. Conclude la stagione con 9 reti stagionali, il suo record personale: unico altro gol degno di nota \u00e8 quello realizzato contro il Palermo, che permette ai blucerchiati di qualificarsi per la Coppa UEFA.\nNapoli.\nGli inizi.\nL'11 giugno 2008 Christian Maggio viene acquistato dal per 8 milioni di euro. Confermato nel ruolo di esterno destro di centrocampo nel 3-5-2 di Edy Reja, l'allenatore che lo aveva fatto esordire nel Vicenza, esordisce con i partenopei il 20 luglio 2008 nella partita contro il Panionios, valida per l'andata del terzo turno della Coppa Intertoto. Il 31 agosto, alla prima giornata di Serie A, esordisce in campionato con la maglia del Napoli nel match pareggiato 1-1 contro la . Nella giornata successiva, il 14 settembre 2008 contro la Fiorentina, realizza il suo primo gol con la maglia del Napoli, quello del definitivo 2-1 in favore dei partenopei., mentre quattro giorni dopo, il 18 settembre, realizza il suo primo gol in Coppa UEFA e nelle coppe europee, quello del momentaneo 3-1 in Napoli- (3-2). Seguir\u00e0 un altro gol decisivo contro il (1-0, 11 gennaio 2009) L'8 marzo 2009, nella partita contro la , rimedia una lesione al legamento crociato anteriore del ginocchio destro e la sua prima stagione azzurra si chiude anzitempo.\nNella stagione 2009-2010, recuperato dall'infortunio, trova il primo gol stagionale il 16 agosto contro la Salernitana, nel 3\u00ba turno di Coppa Italia. Il primo gol in campionato arriva il 18 ottobre, all'ottava giornata contro il , siglando il definitivo 2-1 in favore degli azzurri. Nel turno successivo realizza all'88\u00ba minuto il gol che regala al Napoli il successo in casa della Fiorentina, interrompendo un digiuno di vittorie esterne della squadra partenopea che durava da un anno esatto. Il 24 gennaio, con un tiro al volo a pochi metri dalla linea di fondo campo, realizza il momentaneo 0-1 in Livorno-Napoli (0-2), rete simile nella dinamica a quella realizzata dall'attaccante olandese van Basten nella finale del contro l'URSS. Si conferma tra i pi\u00f9 positivi della formazione partenopea, chiusa con 36 presenze e 6 gol tra campionato e coppe.\nNella stagione 2010-2011 esordisce in Europa League, giocando il play-off di andata contro l'Elfsborg. Il 21 novembre 2010 segna il suo primo gol stagionale contro il con uno stacco di testa su corner di Lavezzi. Il 6 dicembre, nel corso del \"derby delle due Sicilie\" tra Napoli-, realizza al 5' di recupero il gol vittoria che permette ai partenopei di portarsi al terzo posto in classifica e agganciare la Juventus. Il 22 maggio 2011 realizza il gol del momentaneo 0-1 in Juventus-Napoli (2-2) che permette ai partenopei di consolidare il terzo posto in classifica e la conseguente qualificazione diretta in Champions League.\nLe due Coppe Italia e la Supercoppa italiana.\nNella stagione 2011-2012 esordisce in Champions League il 14 settembre 2011, partendo dal primo minuto nella partita in trasferta pareggiata 1-1 contro il ; in questa partita, intuendo un passaggio di Barry, si invola in contropiede e serve coi tempi giusti l'assist a Cavani per il rasoterra dello 0-1. Il 1\u00ba ottobre realizza il primo gol stagionale, quello del momentaneo 0-2 in Inter-Napoli (0-3), risultato che permette agli azzurri di tornare a battere al Meazza i nerazzurri dopo diciassette anni. Il 23 gennaio 2012 viene inserito nella miglior formazione del 2011 del Gran Gal\u00e0 del calcio AIC. Il 20 maggio 2012 vince da titolare la finale di Coppa Italia contro la , aggiudicandosi cos\u00ec il primo trofeo in carriera.\nL'esordio nella stagione 2012-2013 arriva l'11 agosto in occasione della sconfitta per 4-2 nella Supercoppa italiana 2012 contro la Juventus, gara in cui \u00e8 autore dell'autogol del momentaneo 3-2 in favore dei bianconeri. Il 26 dello stesso mese realizza la sua prima rete in campionato in Palermo-Napoli (0-3). Il 7 ottobre 2012, dopo la sostituzione di Hamsik, indossa per la prima volta la fascia di capitano del Napoli nella sfida interna vinta per 2-1 a discapito dell'. Il 27 gennaio 2013, per il secondo anno consecutivo, viene inserito nella miglior formazione del 2012 del Gran Gal\u00e0 del calcio AIC. Con 35 presenze e 4 gol tra campionato e coppe \u00e8 uno dei protagonisti dell'annata azzurra, conclusasi con la conquista del secondo posto e con la conseguente qualificazione diretta in Champions League.\nNella stagione 2013-2014 viene impiegato dal nuovo tecnico Ben\u00edtez come terzino destro. Il 7 dicembre 2013, in occasione della sfida di campionato contro l'Udinese (3-3), raggiunge quota 200 presenze con la maglia azzurra, venendo premiato con una maglia celebrativa prima dell'inizio della partita. Il 22 dicembre si \u00e8 sottoposto a un intervento in artroscopia al ginocchio destro per regolarizzare il menisco. Ritorna dopo la sosta e il 27 gennaio 2013, per il secondo anno consecutivo, viene inserito nella miglior formazione del 2012 del Gran Gal\u00e0 del calcio AIC. Il 14 marzo viene ricoverato per un problema a un polmone e ritorna in gruppo solo alla fine del mese di aprile. Il 3 maggio seguente vince la seconda Coppa Italia contro la Fiorentina, senza per\u00f2 scendere in campo in finale.\nNella stagione 2014-2015 viene riconfermato titolare e conquista la Supercoppa italiana 2014 ai danni della Juventus, giocando titolare l'intera partita. Il 7 maggio 2015, giocando la semifinale di andata di Europa League contro il Dnipro, raggiunge quota 259 presenze in maglia azzurra, eguagliando cos\u00ec Maradona. Il 14 maggio, giocando la semifinale di ritorno contro il Dnipro, raggiunge le 260 presenze in maglia azzurra, superando cos\u00ec Maradona, e diventa il secondo giocatore della storia del Napoli con pi\u00f9 presenze nelle competizioni UEFA alle spalle di Hamsik.\nGli ultimi anni.\nAll'inizio della stagione 2015-2016 \u00e8 titolare della difesa a quattro del nuovo tecnico Sarri, ma dopo poche partite viene relegato a riserva di Hysaj. Da questo momento in poi non \u00e8 pi\u00f9 titolare, ma ha modo di mettersi in luce nelle coppe. Il 5 novembre 2015 trova il primo gol in Europa League contro il Midtjylland, match valido per la fase a gironi. Il 19 dicembre 2017, in occasione dell'ottavo di finale di Coppa Italia contro l'Udinese, tocca quota 300 presenze con la maglia del Napoli.\nIn scadenza di contratto, il 20 maggio 2018, prima dell'ultima partita di campionato contro il Crotone, saluta i tifosi allo stadio San Paolo; in dieci stagioni a Napoli ha collezionato complessivamente 308 presenze e 23 gol, vincendo tre trofei.\nBenevento.\nIl 6 luglio 2018 firma da svincolato per il Benevento, appena retrocesso in Serie B. Subito nominato capitano della squadra, il successivo 21 settembre torna a segnare una rete, siglando la prima marcatura nel 4-0 contro la Salernitana.\nNella stagione 2019-2020 conquista, con la maglia delle streghe, la massima serie, tornandoci cos\u00ec dopo due anni di assenza. Il 29 ottobre successivo torna anche a segnare un gol in Coppa Italia, che mancava da pi\u00f9 di 10 anni, nella sconfitta interna per 2-4 contro l'Empoli.\nIl 1\u00ba febbraio 2021, dopo appena 8 presenze in campionato, rescinde il proprio accordo con il Benevento.\nLecce e ritorno a Vicenza.\nIl 1\u00ba febbraio 2021 si accasa al . Esordisce con i salentini quattro giorni dopo, nella gara casalinga persa per 1-2 contro l'; il 27 dello stesso mese realizza il suo primo gol in maglia giallorossa, nella gara pareggiata per 1-1 sul campo del Pescara, diventando cos\u00ec il pi\u00f9 anziano marcatore nella storia del club.\nSvincolatosi a fine stagione dal club salentino, e dopo alcuni mesi d'inattivit\u00e0, in cui ha pensato di smettere col calcio giocato , il 21 febbraio 2022 viene ingaggiato dal , in Serie B, tornando cos\u00ec a giocare nel club berico dopo diciannove anni.\nNazionale.\nConta 5 presenze e 1 gol con l'Under 18, e 24 presenze (3 gol) con l'Under 20. Nel 2002 partecipa al Torneo di Tolone, classificandosi al secondo posto dietro il Brasile di Adriano e Rubinho. In Under 21, invece, ha collezionato solo 3 convocazioni con 2 presenze.\nDopo le ottime prestazioni di Maggio durante la primavera del 2008, viene ipotizzata dalla stampa e dagli osservatori una sua convocazione in nazionale per il in Austria e Svizzera, ma il commissario tecnico Roberto Donadoni non lo include tra i convocati, provocando la delusione del calciatore.\nIl 5 ottobre 2008 ottiene la sua prima convocazione in nazionale maggiore da parte del nuovo selezionatore Marcello Lippi, in occasione del doppio impegno contro Bulgaria e Montenegro per le qualificazioni al , senza per\u00f2 scendere in campo. Esordisce infine il 19 novembre 2008, a 26 anni, nella partita amichevole Grecia-Italia (1-1) disputata ad Atene, nella quale subentra nel corso del match a Camoranesi. Il 18 novembre 2009, nell'amichevole di Cesena contro la Svezia, viene schierato per la prima volta in campo dal primo minuto. Viene inserito nella lista dei convocati per la fase finale del mondiale 2010 in Sudafrica. Debutta nella massima manifestazione internazionale il 24 giugno nella terza e ultima partita della fase a gironi contro la , subentrando nell'intervallo a Criscito; la partita, terminata 3-2 per la selezione mitteleuropea, determina l'eliminazione dell' dalla competizione.\nIn seguito a un breve periodo che l'ha visto fuori dal giro della nazionale, il 6 febbraio 2011 torna in azzurro per volere del nuovo commissario tecnico Cesare Prandelli, in vista dell'impegno amichevole contro la Germania a Dortmund. Rientrato stabilmente nel giro azzurro, viene convocato per il . Esordisce a Danzica, il 10 giugno nella partita pareggiata 1-1 contro la . Gioca titolare anche contro la , mentre subentra al 90' nel quarto di finale vinto ai rigori contro l'. Gli azzurri riescono ad arrivare in finale, dove cedono 4-0 contro la Spagna.\nIl 3 giugno 2013 viene inserito da Prandelli nella lista dei 23 calciatori convocati per la Confederations Cup 2013. Esordisce a Recife nella seconda sfida della fase a gironi contro il Giappone, giocando poi titolare la semifinale persa contro la Spagna e la finale per il terzo posto vinta contro l'Uruguay. In seguito prende parte ad altre cinque partite della nazionale: l'ultima presenza avviene il 5 marzo 2014 a Madrid in Spagna-Italia (1-0), partita della quale Maggio gioca solo il primo tempo.\nFa poi parte dei 30 pre-convocati per il in Brasile, ma il 1\u00ba giugno 2014 viene escluso dalla lista definitiva. Il 18 marzo 2015 annuncia l'addio alla maglia azzurra.\nStatistiche.\nPresenze e reti nei club.\n\"Statistiche aggiornate al 22 febbraio 2022.\"\nCronologia presenze e reti in nazionale.\n "}
{"id": "552770", "revid": "124293535", "url": "https://it.wikipedia.org/wiki?curid=552770", "title": "The History of Middle-earth", "text": "The History of Middle-earth (lett. \"La storia della Terra di Mezzo\", abbreviato in HoMe) \u00e8 una serie di dodici volumi pi\u00f9 uno di indici, che contengono e analizzano molti scritti di J. R. R. Tolkien sull'universo immaginario fantasy da lui creato.\nIl progetto, portato a termine dal terzo figlio di Tolkien, Christopher, \u00e8 una raccolta di testi scritti dall'autore de \"Il Signore degli Anelli\", la maggior parte dei quali mai pubblicati prima. Molto del materiale contenuto consiste in versioni pi\u00f9 antiche di storie e personaggi gi\u00e0 presenti nelle opere dello scrittore, ma sono presenti anche scritti del tutto nuovi, come saggi (per esempio quello sulle lingue contenuto nel quinto tomo della serie \"The Lost Road and Other Writings\") o poemi (come il Cuivienyarna). Questi volumi, per la maggior parte editi soltanto in lingua inglese (i primi due sono stati tradotti in Italia come \"Racconti ritrovati\" e \"Racconti perduti\") tra il 1983 ed il 1996, sono estremamente dettagliati, si soffermano spesso sull'evoluzione di trame anche marginali, e sono stati rimaneggiati da Christopher, ai quali ha spesso aggiunto commenti e puntualizzazioni, per permettere una migliore leggibilit\u00e0 (alcuni risalgono agli anni '20). Nonostante l'enorme quantit\u00e0 di scritti contenuti, vi sono ancora molti testi inediti, conservati in forma manoscritta nelle biblioteche della Oxford University (la Bodleiana) e della Marquette University, oltre a quelli detenuti dai privati (come la Elvish Linguistic Fellowship).\nVolumi.\nI primi cinque libri della \"History\" contengono versioni primitive della storia de \"Il Silmarillion\" e testi relativi. I libri dal sesto al nono contengono scritti relativi allo sviluppo de \"Il Signore degli Anelli\", e precisamente il nono tratta della storia di N\u00famenor. Nei libri decimo ed undicesimo si torna a parlare del \"Silmarillion\", e vi sono inclusi gli \"Annali del Beleriand\" e gli \"Annali di Aman\". Il dodicesimo libro, infine, tratta dello sviluppo delle Appendici al \"Signore degli Anelli\", e contiene gli scritti degli ultimi anni di vita di Tolkien. Un indice generale fu pubblicato sei anni dopo il completamento dell'opera.\nPubblicazione in italiano.\nIl 29 ottobre 2021, nel corso di un incontro organizzato dall'Associazione Italiana Studi Tolkieniani a Lucca Comics &amp; Games, \u00e8 stato annunciato che la Bompiani pubblicher\u00e0 tutta la \"History\" in italiano, a partire da maggio 2022."}
{"id": "552771", "revid": "2056951", "url": "https://it.wikipedia.org/wiki?curid=552771", "title": "Cosa (fiume)", "text": "Il Cosa (talvolta ma erroneamente denominato Acquosa perch\u00e9 abbondante di acque) \u00e8 un piccolo fiume del Lazio, affluente del Sacco.\nNasce dal monte La Monna dei Monti Ernici (da due sorgenti: Capo Cosa, 1185\u00a0m, Caporelle, 934\u00a0m entrambe nel territorio di Guarcino) e per larga parte scorre nel territorio di Alatri e di Frosinone, attraversandole interamente; termina il suo corso come affluente di destra del fiume Sacco in territorio di Ceccano.\nIn territorio alatrense il fiume Cosa riceve da destra le acque del torrente Le Pentime (che attraversa le frazioni di Collelavena e di Porpuro) nei pressi della cabina Enel che si trova sulla strada per la vicina Collepardo 300\u00a0m prima del bivio per la frazione di Carano; poi si unisce con il fiume Fiume dopo il depuratore ubicato 500\u00a0m prima della chiesa de La Fiura provenendo da Carano.\nIl bacino del Cosa \u00e8 compreso nei seguenti termini:"}
{"id": "552773", "revid": "2084998", "url": "https://it.wikipedia.org/wiki?curid=552773", "title": "Ingegneria sismica", "text": "L'ingegneria sismica \u00e8 una branca o specializzazione dell'ingegneria civile che studia la risposta meccanica delle strutture ai sismi e le metodologie o tecniche per la progettazione di costruzioni con \"criteri antisismici\" al fine di ridurne la vulnerabilit\u00e0 sismica, quindi il rischio in caso di evento sismico, oppure per adeguare a un grado di sicurezza maggiore sulle strutture gi\u00e0 realizzate, ma non pi\u00f9 conformi alle normative antisismiche elaborate o aggiornate successivamente alla data della costruzione.\nIl primo regolamento antisismico d'Europa nacque nel Regno di Napoli per volont\u00e0 dei Borbone, dopo il terribile terremoto della Calabria meridionale del 1783.\nLe tecniche antisismiche adottate sono le uniche in grado di assicurare, anche in maniera efficace, una protezione preventiva dei danni materiali e dell'incolumit\u00e0 fisica delle persone diversamente dagli studi scientifici, teorici e anche sperimentali di previsione dei sismi, studi che sono ancora in fase di sviluppo, ma che tuttavia non agiscono sulla limitazione dei danni n\u00e9 incidono sul pericolo sismico. Dopo aver ipotizzato un modello teorico su cui basare la progettazione, possono essere utilizzati vari metodi per minimizzare i danni, tra cui:\nDescrizione.\nIn termini molto semplificati, si tratta di comprendere come le onde sismiche si propagano attraverso il terreno e come vengono trasmesse alla struttura. Ovvero si tratta di progettare la struttura tenendo conto delle forze orizzontali indotte dalle onde sismiche, forze che possono essere anche decine di volte maggiori di quelle prodotte dal vento. Infatti le accelerazioni di piano (orizzontali), generalmente maggiori di quelle del terreno (PGA), registrate durante i terremoti possono raggiungere percentuali significative dell'accelerazione di gravit\u00e0 (anche superiori al 50%).\nLa finalit\u00e0 ingegneristica \u00e8 di realizzare una soluzione costruttiva economica, che possa proteggere la costruzione dalla pi\u00f9 probabile tipologia di sollecitazioni sismiche che prevedibilmente agiranno sulla struttura consentendo, nella migliore delle ipotesi, che l'opera rimanga indenne o che subisca danneggiamenti lievi, facilmente ripristinabili in seguito a una serie di riparazioni. La costruzione deve comunque essere in grado di non crollare mai anche in caso di terremoti violenti.\nTecniche antisismiche convenzionali.\nIl criterio fondamentale delle costruzioni antisismiche \u00e8 quello di realizzare opere che consentono di salvare sempre e comunque le vite umane, pur sacrificando l'indennit\u00e0 strutturale. In questo caso la struttura resistente dell'edificio, progettata con i criteri sottoelencati (unitamente a un'alta duttilit\u00e0 strutturale), potr\u00e0 (e dovr\u00e0) anche deformarsi in maniera considerevole uscendo ampiamente dal campo elastico, con fessurazioni del cemento armato ampie e diffuse; l'opera potr\u00e0 anche essere soggetta a crolli parziali, ma dovr\u00e0, comunque, sempre essere progettata per evitare, o almeno ritardare, il collasso totale, in modo da consentire la fuga di chi vi abita.\nSi accetta questo tipo di compromesso poich\u00e9, con le tecniche antisismiche convenzionali, realizzare un edificio capace di resistere senza danni a terremoti violenti \u00e8 quasi impossibile, oltre che economicamente insostenibile.\nSi tratta di dosare il livello di sicurezza appropriato, in funzione della destinazione d'uso e del grado di pericolo prevedibile mediante metodi probabilistici.\nDopo aver ipotizzato un modello teorico su cui basare la progettazione, possono essere utilizzati vari metodi per minimizzare i danni, tra cui:\nTecniche antisismiche basate sull'isolamento sismico.\nNegli ultimi decenni del XX secolo, e soprattutto dopo il terremoto di Kobe del 1995, l'ingegneria sismica ha visto affermarsi sempre pi\u00f9 rapidamente una nuova strategia contro i terremoti mediante le tecniche dell'isolamento sismico.\nAnzich\u00e9 concepire una struttura vincolata rigidamente al suolo che \"resista\", pur subendo seri danni, alle azioni trasmesse dal terremoto senza crollare (tecniche antisismiche convenzionali), la nuova strategia consiste nel progettare la struttura svincolata dalle vibrazioni del terreno analogamente a quanto si fa nel campo dell'ingegneria meccanica con le tecniche di isolamento delle vibrazioni dei motori.\nTale isolamento avviene mediante idonei apparecchi chiamati appunto isolatori sismici, generalmente realizzati in neoprene armato, che vengono frapposti tra le fondazioni e la soprastruttura e che risolvono \"in radice\" il problema sismico. Essi consentono di ridurre notevolmente il trasferimento delle sollecitazioni dalle fondazioni alla sovrastruttura. Grazie a essi, la fondazione (solidale al terreno) rimane libera di muoversi e vibrare, mentre la sovrastruttura si appoggia verticalmente alla fondazione, ma scivola orizzontalmente su di essa, non prendendo parte alla temibile vibrazione in orizzontale.\nLa superiorit\u00e0 antisismica delle strutture isolate rispetto a quelle a base fissa \u00e8 motivata dal diverso periodo fondamentale di oscillazione. Infatti mentre le frequenze proprie delle strutture in cemento armato a base fissa (per esempio le strutture a telaio dai 3 ai 10 piani fuori terra hanno periodi fondamentali approssimativamente compresi tra 0,3 e 1,0 s) vanno proprio a coincidere con la maggior parte delle frequenze dei terremoti, e quindi si verifica il fenomeno della risonanza in campo elastico con effetti amplificativi di accelerazioni, velocit\u00e0 e spostamenti orizzontali, mediante l'isolamento sismico si riesce a progettare la struttura isolata con una frequenza propria molto pi\u00f9 bassa di quella dei terremoti attesi (il periodo fondamentale della struttura isolata aumenta oltre i 2,0 - 2,5 s). Con questa tecnica o strategia si disaccoppia il moto del terreno dal moto dell'edificio (che tende a rimanere fermo).\nLa protezione sismica cos\u00ec concepita \u00e8 totale in quanto si riducono notevolmente le forze orizzontali di natura dinamica trasmesse dal terremoto all'edificio, il quale non subisce alcun danno perch\u00e9 la sua struttura resistente rimane sempre nel campo elastico.\nA differenza delle tecniche convenzionali, l'isolamento sismico ha il vantaggio di preservare la struttura (e ci\u00f2 che contiene) dal terremoto vero e proprio, e non solo dai suoi effetti. Risulta quindi molto utile per proteggere locali in cui sono ospitate persone o cose sensibili alle sollecitazioni (pazienti, bambini, materiali delicati, opere d'arte, animali...).\nTecniche antisismiche ancora in fase di ricerca (controllo attivo o semi-attivo).\nOltre alle tecniche antisismiche convenzionali e a quelle basate sull'isolamento sismico (controllo passivo) sono in fase di ricerca le tecniche basate sul \"controllo attivo\" e \"semi-attivo\" (si parla in questi casi anche di strutture intelligenti). Semplificando molto, esse consistono nel monitorare con dei sensori, in tempo reale, la struttura durante il sisma e quindi intervenire, sempre in tempo reale, con delle forze attive finalizzate, o a modificare le caratteristiche di rigidezza della struttura (rendendola pi\u00f9 flessibile), o a contrastare le forze d'inerzia indotte dal sisma. Si tratta di tecniche analoghe a quelle che nell'ingegneria meccanica hanno portato ai sistemi di \"controllo attivo\" della sicurezza delle automobili: ABS, ASR, ESP, cos\u00ec pure come i sistemi di controllo ampiamente utilizzati anche nell'ingegneria aerospaziale."}
{"id": "552777", "revid": "2057934", "url": "https://it.wikipedia.org/wiki?curid=552777", "title": "Monte Monna", "text": "Il monte Monna \u00e8 una delle cime maggiori dei Monti Ernici, toccando alla sua sommit\u00e0 i 1952 metri. Si trova nel territorio di Vico nel Lazio.\nDetto comunemente \"la Monna\", il suo nome deriva probabilmente dal fatto che la sommit\u00e0 si presenta priva (\"monda\") di vegetazione: in dialetto locale si fa riferimento alla sbucciatura della frutta, che si dice appunto \"monnata\".\nDa questa cima si domina gran parte della Valle del Sacco, ed in particolar modo il territorio di Alatri subito alle sue falde.\nSulla Monna vi sono le sorgenti del fiume Cosa, affluente del Sacco."}
{"id": "552778", "revid": "1501558", "url": "https://it.wikipedia.org/wiki?curid=552778", "title": "Davide Biondini", "text": "Biografia.\nDeferito per i fatti di Genoa-Siena 1-4 della stagione 2011-2012 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto 30.000 euro di multa per Biondini e altri suoi 14 compagni di squadra.\nCaratteristiche tecniche.\nCentrocampista, gioca prevalentemente in mezzo al campo, ma pu\u00f2 essere impiegato anche sulla fascia destra. Ha saputo affermarsi nel campionato di serie A come mediano e mezz'ala, abbinando nel tempo la capacit\u00e0 di inserirsi in area di rigore alle naturali doti di corsa ed interdizione.\nCarriera.\nClub.\nGli inizi al Cesena.\nInizia la carriera con il , in Serie C1 nella stagione 2001-2002, dove, nonostante la giovanissima et\u00e0 disputa 22 gare, dimostrando subito le sue doti di incontrista. Anche la stagione successiva, Biondini gioca 24 incontri con 2 gol, e si conferma come uno dei punti di forza della squadra romagnola impegnata nella lotta promozione.\nVicenza.\nNell'estate del 2003 passa al in compropriet\u00e0, espressamente richiesto dal nuovo tecnico Iachini, che lo aveva allenato precedentemente a Cesena, e che difatti lo impiega stabilmente da titolare sulla fascia destra, risultando, con le sue 41 partite e un gol, uno tra i biancorossi pi\u00f9 impegnati, al termine del campionato di Serie B. Anche la seconda stagione in biancorossa lo vede tra i protagonisti, con il rosso centrocampista impegnato in 22 occasioni (sempre con un gol), ma che vede la squadra berica retrocessa, dopo i play-out retrocessione contro la . Nel giugno 2005 anche l'altra met\u00e0 diviene del Vicenza.\nReggina.\nNel luglio del 2005 passa in compropriet\u00e0 alla di Walter Mazzarri, insieme al compagno Rigoni. Inizialmente fatica a trovare spazio, ma in seguito diviene un'importante pedina della formazione amaranto. Il 28 gennaio 2006 la riscatta l'altra met\u00e0 del cartellino dal Vicenza in cambio dell'attaccante Simone Cavalli, e alla fine della stagione sono 28 le partite disputate in Serie A.\nCagliari.\nNell'agosto 2006 viene acquistato dal Cagliari in prestito con diritto di riscatto, diventando ben presto un giocatore importante nell'economia della squadra, tanto che il 20 giugno 2007 viene ufficialmente riscattato dalla societ\u00e0 sarda. Per esigenze tattiche l'allenatore Marco Giampaolo spesso lo utilizza nel ruolo di centrocampista esterno, ma \u00e8 con Massimiliano Allegri, nella stagione 2008-2009, che Biondini trova la sua definitiva consacrazione: impiegato nel ruolo di mezz'ala (prevalentemente a sinistra) il suo rendimento migliora nettamente tanto da consentirgli di trovare il gol nella storica vittoria di Torino ( Cagliari 2-3). Con la maglia del Cagliari gioca la sua centesima partita il 1\u00ba novembre 2009, data storica per la societ\u00e0 isolana la quale festeggia la millesima partita in Serie A condita dalla trecentesima vittoria.\nNella stagione 2010-2011 segna il suo primo gol in campionato contro il Palermo il 6 gennaio nella 20\u00aa giornata siglando il gol del definitivo 3-1 con un tiro dalla lunga distanza.\nGenoa.\nL'11 gennaio 2012 viene acquistato a titolo definitivo dal Genoa. Quattro giorni dopo fa il suo esordio con la nuova maglia in -, terminata 3-2 per la squadra di casa.\nPrestito all'Atalanta.\nIl 24 agosto 2012 passa in prestito con diritto di riscatto all'Atalanta, con la cui maglia esordisce pochi giorni pi\u00f9 tardi nella partita contro la Lazio. Chiude la stagione con un totale di 24 presenze, tutte in campionato. La societ\u00e0 non ne riscatta per\u00f2 il cartellino e Biondini torna quindi al Genoa.\nIl ritorno al Genoa.\nFa il suo esordio stagionale il 17 agosto contro lo in Coppa Italia, nella sconfitta ai calci di rigore dopo il 2-2 dei tempi regolamentari. Esordisce poi in campionato alla seconda giornata, in occasione della sconfitta casalinga per 2-5 contro la .\nSegna la prima rete con i rossoblu nella 14a giornata contro il , portando il match sull'1-1.\nSassuolo.\nIl 23 gennaio 2014 viene ceduto in prestito al . Segna il suo primo gol con la maglia neroverde alla 37\u00aa giornata contro la sua ex squadra, il ; a fine stagione, dopo aver collezionato 15 presenze e una rete in campionato, viene riscattato interamente dal . Il 24 novembre 2016, nel corso della gara di Europa League contro l'Athletic Bilbao, si lesiona il tendine d'Achille della caviglia destra: sottoposto a intervento chirurgico, \u00e8 costretto a restare fermo per alcuni mesi. Rientra in campo il 14 maggio 2017, nella vittoriosa trasferta di San Siro contro l' (1-2 il risultato finale): in tale occasione viene schierato titolare e disputa tutti i 90 minuti della partita.\nIl 22 giugno 2017 rinnova il contratto con il Sassuolo fino al 30 giugno 2018.\nCesena.\nIl 6 agosto 2018 firma col Cesena, squadra in cui \u00e8 cresciuto calcisticamente.\nNel vittorioso campionato di serie D 2018-2019 mette a segno una rete nel 2-0 casalingo contro il .\nNazionale.\nCon la Nazionale Under-21 ha giocato 2 partite e ha preso parte agli Europei del 2006.\nL'8 novembre 2009 viene convocato per la prima volta in Nazionale maggiore per il doppio impegno amichevole contro e . Esordisce il 14 novembre 2009 nella prima partita giocata a Pescara, entrando al 70' al posto di Angelo Palombo e offre una discreta prestazione vivacizzando il centrocampo. Il 18 novembre gioca titolare a Cesena contro la Svezia, offrendo una prestazione convincente.\nDopo il ritiro.\nRitiratosi nell\u2019estate del 2019, il 30 novembre 2020 diventa poi vicepresidente vicario dell\u2019Associazione Italiana Calciatori oltre che consigliere della FIGC.\nStatistiche.\nPresenze e reti nei club.\n\"Statistiche aggiornate al 16 marzo 2020.\""}
{"id": "552784", "revid": "48344", "url": "https://it.wikipedia.org/wiki?curid=552784", "title": "I cavalli marci", "text": ""}
{"id": "552785", "revid": "767487", "url": "https://it.wikipedia.org/wiki?curid=552785", "title": "The Crybaby", "text": "The Crybaby \u00e8 il dodicesimo album dei Melvins, pubblicato nel 2000 dalla Ipecac Recordings. L'album \u00e8 il terzo di una trilogia composta anche dai precedenti \"The Maggot\" (1999) e \"The Bootlicker\" (1999). La trilogia verr\u00e0 stampata su vinile nel 2000, con il titolo \"The Trilogy Vinyl\". Sulla versione CD dell'album possiamo ascoltare dopo l'ultimo pezzo un accenno di \"amazon\", il primo pezzo di \"The Maggot\". Nella versione di \"The Trilogy Vinyl\" troviamo una versione differente di \"Divorced\", mentre vengono omessi i pezzi \"Dry Drunk\", \"Okie From Muskogee\", \"The Man With The Laughing Hand Is Dead\" e \"Moon Pie\". Tra gli ospiti troviamo i Tool al completo (\"Divorced\"), Mike Patton (\"G.I. Joe\"), Leif Garrett (\"Smells Like Teen Spirit\"), ed Henry Bogdan degli Helmet (\"Ramblin' Man\" e \"Okie From Muskogee\")."}
{"id": "552787", "revid": "287204", "url": "https://it.wikipedia.org/wiki?curid=552787", "title": "Conferenza di Algeciras", "text": "La conferenza di Algeciras fu un congresso internazionale che prese il nome dalla cittadina spagnola in cui fu convocato dal gennaio all'aprile del 1906.\nI rappresentanti delle potenze convenute (le principali nazioni d'Europa compresa l'Italia, oltre agli Stati Uniti e al Marocco) discussero la questione dell'influenza francese sul Marocco che aveva provocato forti tensioni fra la Francia e la Germania determinando la crisi di Tangeri (prima crisi marocchina) nel 1905.\nLa conferenza di Algeciras stabil\u00ec, con l'accordo del 7 aprile 1906, il controllo internazionale a predominanza francese e spagnola sul Marocco. Provoc\u00f2 un ulteriore avvicinamento politico della Gran Bretagna alla Francia e, nel contesto della politica mondiale, l'isolamento della Germania.\nDa Tangeri ad Algeciras.\nDurata circa tre mesi, la Crisi di Tangeri (detta anche prima crisi marocchina) si concluse il 6 giugno 1905 con le dimissioni del ministro degli Esteri francese Th\u00e9ophile Delcass\u00e9 e con la decisione della Francia di cedere alle pressioni della Germania e acconsentire ad una conferenza internazionale sul Marocco.\nTanta attenzione su questa nazione africana era dovuta alla sua invidiabile posizione strategica, a cavallo fra l'Atlantico e il Mediterraneo oltre che alla presenza di alcuni giacimenti di carbone nella parte orientale del Paese. Con il solo possesso dei porti marocchini (e questo era l'obiettivo immediato della Francia), una potenza avrebbe potuto controllare sia la rotta dello Stretto di Gibilterra, sia le rotte che dalle coste dell'Africa percorrevano l'Oceano Atlantico per raggiungere l'Europa. Concludeva il quadro un regime locale molto debole, che nel 1902 era stato vicino a cadere per delle rivolte interne.\nContatti preliminari.\nTra la Francia e la Germania dopo la decisione della conferenza, si instaur\u00f2 un dialogo diretto che si risolse in parziali cedimenti reciproci. La Germania ottenne dalla Francia il riconoscimento di un'eguaglianza economica in Marocco per tutte le potenze, e Berlino si impegn\u00f2 a cedere ai francesi il diritto di organizzare la polizia marocchina. Questa fase di relativa distensione fu interrotta nell'ottobre del 1905 dalle rivelazioni del quotidiano \"Le Matin\" sui retroscena che avevano determinato le dimissioni del ministro degli Esteri francese Delcass\u00e9 a seguito della crisi di Tangeri. Poich\u00e9 la caduta di costui apparve imposta dalla Germania (cosa in gran parte vera), si determin\u00f2 in Francia un'ondata di sciovinismo e il ministro degli Esteri in carica, Maurice Rouvier, dovette fare un passo indietro ritirando le concessioni fatte alla Germania, anche perch\u00e9 si era reso conto che le dimissioni del germanofobo Delcass\u00e9 non avevano affatto rabbonito i tedeschi.\nLa Gran Bretagna.\nMa il dato pi\u00f9 importante del periodo fu il graduale e costante avvicinamento alla Francia della Gran Bretagna. Il 10 dicembre 1905 era stato formato a Londra il nuovo governo liberale, con Henry Campbell-Bannerman Primo ministro e con Edward Grey ministro degli Esteri. I liberali, in teoria, avrebbero dovuto avere un atteggiamento pi\u00f9 amichevole nei confronti della Germania, ma Grey costituiva un'eccezione.\nDelle intenzioni del \"Foreign Office\", il 9 gennaio 1906 fu informato l'ambasciatore tedesco a Londra, Paul Metternich. Con una comunicazione che nascondeva una certa dose di \"bluff\", il ministro Grey dichiar\u00f2 che \u00abse la Francia si fosse messa nei guai\u00bb a causa del Marocco, \u00abl'affetto e la simpatia dell'Inghilterra per la Francia [\u2026] erano cos\u00ec forti che sarebbe stato impossibile per qualunque governo rimanere neutrale\u00bb.\nPreoccupato, in una lettera al Cancelliere tedesco Bernhard von B\u00fclow inviata all'apertura della conferenza, Metternich cos\u00ec si esprimeva: \u00abIl governo britannico ha fatto capire, che ad un attacco tedesco i francesi avrebbero l'aiuto armato dell'Inghilterra. [\u2026] Se i francesi domani passassero il confine tedesco, dopodomani in tutta l'Inghilterra si direbbe che vi sono stati costretti dalla condotta provocatrice della Germania\u00bb.\nL'inizio delle trattative.\nQuesto il quadro della situazione il 15 gennaio 1906, giorno dell'apertura della conferenza sul Marocco ad Algeciras, nella baia di Gibilterra. Oltre la Spagna, che offriva l'ospitalit\u00e0 del suo territorio, dodici potenze erano rappresentate. Esse erano, nell'ordine alfabetico in lingua francese: Germania, Austria-Ungheria, Belgio, Stati Uniti, Francia, Gran Bretagna, Italia, Marocco, Paesi Bassi, Portogallo, Russia e Svezia.\nPer procedere alla propria sistemazione nell'angusta citt\u00e0, la maggior parte dei diplomatici era gi\u00e0 arrivata il 12 gennaio. Dai primi contatti un'impressione risult\u00f2 chiara: che la Germania, la quale aveva proposto la conferenza ed anzi l'aveva imposta, non vi portava nessuno spirito di conciliazione.\nIniziati i lavori, la Francia fece di tutto per avvicinarsi il pi\u00f9 possibile a quell'idea di protettorato sul Marocco che aveva stabilito con l'Inghilterra al tempo dell\"Entente Cordiale\", e quando fu chiaro che il nocciolo della questione era il controllo della polizia locale, l'inviato tedesco alla conferenza Josef von Radowitz si oppose, appoggiato solo dal collega austriaco e da quello marocchino.\nL'altra alleata della Germania, l'Italia, si trovava in una posizione difficile, dato che oltre agli impegni con la triplice alleanza ne aveva contratti altri con la Francia. Con quest'ultima, infatti, gi\u00e0 dal 1900 si era accordata a non contrastarne le mire sul Marocco, ottenendo in cambio un uguale disinteresse per le mire italiane sulla Libia (territorio dell'Impero ottomano).\nL'Italia e la Libia.\nL\u2019Italia vedeva nella conferenza una buona possibilit\u00e0 di avvantaggiarsi in campo coloniale. Le sue mire sulla Libia potevano essere finalmente esaudite.\nMinistro degli Esteri dell'epoca era Tommaso Tittoni, considerato da Giovanni Giolitti e da Re Vittorio Emanuele III troppo filoaustriaco per gestire la grande opportunit\u00e0 che si offriva all'Italia. Nacque cos\u00ec, il 24 dicembre 1905, il secondo governo presieduto da Alessandro Fortis, il cui unico scopo fu di riprogrammare la linea di politica estera in vista della conferenza marocchina. Ministro degli Esteri fu nominato il marchese Antonino di San Giuliano, sostenitore di un controllato colonialismo all'ombra della Gran Bretagna.\nSan Giuliano risult\u00f2 gradito alla Francia che, come abbiamo visto, non si sarebbe opposta ai disegni italiani in Libia solo se Roma non l'avesse ostacolata riguardo al Marocco.\nAnche la Gran Bretagna, tre giorni dopo la formazione del nuovo governo, si espresse positivamente attraverso Edward Grey e l'ambasciatore a Roma Edwin Henry Egerton. Entrambi confermarono che la conferenza sul Marocco poteva rappresentare per l'Italia una svolta importante in chiave coloniale.\nL'inviato prescelto da San Giuliano come rappresentante dell'Italia ad Algeciras fu Emilio Visconti Venosta, di posizioni nettamente filofrancesi.Le istruzioni che costui ricevette furono di regolare il suo comportamento su quello del rappresentante statunitense Henry White. Ci\u00f2 perch\u00e9 gli americani avevano deciso che gli interessi del loro Paese in Marocco sarebbero stati garantiti da una Francia in grado di raggiungere il controllo sul Paese nordafricano. Visconti Venosta, peraltro, accett\u00f2 affermando che avrebbe tenuto una linea conforme alle intese sottoscritte dall'Italia sia con l'Austria e la Germania, sia con la Francia. Tali accordi - a suo parere - non risultavano in contrasto fra loro.\nIsolamento della Germania.\nLe controversie sul controllo della polizia locale portarono in conferenza, nel gennaio del 1906, ad un'azione diplomatica della Germania nei confronti di Italia e Stati Uniti, che fungevano da potenze mediatrici. Pur di non cedere il controllo della polizia marocchina alla Francia, i tedeschi vollero giocare sull'amor proprio dell'Italia a sentirsi una grande potenza e fecero circolare la voce che si potesse affidare l'organizzazione della polizia portuale (e quindi il controllo del commercio) alle cure del governo di Roma. Avvisato da Visconti Venosta, il ministro San Giuliano si limit\u00f2 a non prendere in considerazione la proposta che, in seguito, defin\u00ec un chiaro \u201ctentativo di seduzione\u201d cui l'Italia non si sarebbe potuta prestare (se voleva mantenere aperta la porta della Libia).\nAncor pi\u00f9 eloquente, in marzo, fu il Segretario di Stato statunitense Elihu Root quando la Germania domand\u00f2 al governo americano un voto a favore di un progetto austriaco. Quest'ultimo prevedeva la concessione della polizia, almeno nel porto di Casablanca, a un ufficiale di una terza potenza rispetto a Francia e Spagna (che aspirava al ruolo di co-amministratrice per motivi storici). Il Segretario di Stato rispose che il suo Paese riteneva che il \u201cprincipio della porta aperta\u201d sarebbe stato perfettamente garantito da francesi e spagnoli.\nLa Germania si trovava, quindi, pressoch\u00e9 isolata. Per ovviare a questa situazione l'imperatore tedesco Guglielmo II consider\u00f2 la possibilit\u00e0 di aggirare la conferenza e contattare, attraverso l'ambasciatore a Parigi Hugo von Radolin, direttamente il governo francese. Il giorno 13 febbraio 1906 l'ambasciatore tedesco incontr\u00f2 il Primo Ministro e Ministro degli Esteri Maurice Rouvier, il quale fu irremovibile: il destino del Marocco si sarebbe deciso alla conferenza di Algeciras che proprio la Germania aveva preteso durante la crisi di Tangeri.\nCedimento della Germania.\nFallite le lusinghe all'Italia e l'aggiramento diplomatico a Parigi, l'\u201deminenza grigia\u201d del potere germanico, il consigliere Friedrich von Holstein influenzando i delegati tedeschi della conferenza, determin\u00f2 il 3 marzo, un atteggiamento di assoluta intransigenza della Germania. Holstein riteneva che la linea dura avrebbe alla lunga spinto i Paesi neutrali a proporre un compromesso.\nA questo punto il Cancelliere a Berlino Bernhard von B\u00fclow perse la calma, richiam\u00f2 a s\u00e9 la direzione della delegazione tedesca, togliendola ad Holstein, e si prepar\u00f2 ad accogliere le richieste francesi. D'altra parte, quanto pi\u00f9 la conferenza si protraeva, tanto pi\u00f9 cresceva il nervosismo di Guglielmo II, specie dopo una lettera del Granduca Federico di Baden che lo esortava a cedere.\nFinalmente il Kaiser, in un lungo colloquio con B\u00fclow nei giardini della Cancelleria ai primi di aprile del 1906, espresse la ferma convinzione che se la Germania non avesse fatto ad Algeciras alcune altre concessioni, si sarebbe giunti alla guerra, le cui probabilit\u00e0 di successo, \u201cper il momento\u201d a causa di ragioni tecniche militari, erano le pi\u00f9 sfavorevoli possibili. Preg\u00f2 il cancelliere di non abbandonarlo e di preservarlo da un conflitto al quale non v'era alcuna propensione n\u00e9 nei pr\u00ecncipi tedeschi, n\u00e9 al \"Reichstag\", n\u00e9 fra il popolo.\nIl timore di essere coinvolto in una guerra cos\u00ec come l'aveva palesata l'ambasciatore Metternich, con una Francia che umiliata a Tangeri, sotto il peso dell'opinione pubblica, si fosse accordata con la Gran Bretagna e la Russia per attaccare la Germania, aveva avuto nella mente di Guglielmo un effetto scoraggiante. L'esercito non ancora pronto per un conflitto su pi\u00f9 fronti, la debolezza dell'alleanza con l'Italia e una flotta inadeguata a fronteggiare la Royal Navy nel Mare del Nord, furono gli elementi che probabilmente si rivelarono decisivi nella scelta di Guglielmo II di cedere. Mentre B\u00fclow, meno apprensivo e pi\u00f9 realista, considerava invece venuto il momento di accordarsi per opportunit\u00e0 di politica internazionale.\nHolstein, molto recalcitrante, fu costretto a fare un passo indietro: ad Algeciras i delegati di Berlino adottarono un atteggiamento pi\u00f9 conciliante e il 7 aprile 1906 avvenne la firma dell'accordo.\nDopo, Holstein dichiar\u00f2 che sarebbe stato disposto anche a correre il rischio di una guerra ma, disse, \u00abAvrei dovuto capire che sarebbe stato difficile con B\u00fclow, impossibile con Sua Maest\u00e0, ricorrere ai mezzi estremi\u00bb.\nGli atti della conferenza.\nL'accordo prevedeva una gestione internazionale della polizia, delle frontiere, delle finanze, del sistema tributario, delle dogane, dei servizi e dei lavori pubblici del Marocco. La parte del leone la fecero la Francia e la Spagna (come vecchia potenza coloniale dell'area) che non avrebbe avuto, poi, la forza politica di ostacolare l'avanzata francese nel Paese. Parigi non ottenne quello che avrebbe voluto, come il controllo dell'esercito, ma fece un notevole passo avanti verso l'acquisizione della gestione del Marocco, che si sarebbe realizzata pienamente nel 1912.\nDa un punto di vista politico, inoltre, la Francia ottenne un vero successo, poich\u00e9 durante la conferenza fu sempre in gioco non un protettorato economico francese (a cui Parigi aveva gi\u00e0 rinunciato con l\"Entente cordiale\") quanto il controllo della polizia portuale. Su questo punto Francia e Germania erano su posizioni diametralmente opposte. Al termine della conferenza, la Francia ottenne (assieme alla Spagna) l'organizzazione e il controllo di tutta la polizia portuale da Casablanca a Tangeri, senza rinunciare a nessuno degli altri sei porti. Fu un trionfo, accompagnato dalla beffa, per la Germania, di aver raggiunto il misero risultato della presenza \"in loco\" di un ispettore svizzero, dal potere alquanto inconsistente.\nLe conseguenze.\nLa potenza in cui si determinarono maggiori conseguenze a causa della conferenza fu la Germania. Il Cancelliere B\u00fclow, il 5 aprile, alla vigilia della firma, parl\u00f2 al Reichstag per difendere la sua posizione e durante la seduta ebbe un collasso. Il malore fu attribuito dal medico personale alla mancanza di sonno e all'affaticamento degli ultimi mesi. Gli fu imposto un riposo assoluto e gli fu proibito di avere contatti con l'ambiente politico. Intanto, il consigliere Holstein, l'\u201deminenza grigia\u201d, furioso per la piega pacifista che aveva preso la questione di Algeciras, cogliendo l'occasione di un ennesimo scontro con il ministro degli Esteri Heinrich von Tschirschky, present\u00f2 le dimissioni confidando nel fatto che B\u00fclow le avrebbe respinte. Ma il Cancelliere non poteva (o voleva, in questa occasione) avere contatti con la politica e Tschirschky fu ben contento di accettare le dimissioni di Holstein, cos\u00ec come fece il Kaiser.\nHolstein, per\u00f2, non era isolato: i pangermanisti e anche Maximilian Harden, un pubblicista molto influente, accusarono Guglielmo II e il governo di debolezza imperdonabile.\nLe conseguenze politiche della conferenza di Algeciras sprofondarono Guglielmo II nel pessimismo. Su un dispaccio annot\u00f2:\n\u00ab\u2026per la mia generazione non si potranno mai sperare buone relazioni con la Francia\u2026 Inghilterra e Francia insieme sono state insultate dalla stampa tedesca e ora si sono messe insieme, e la Francia \u00e8 sotto l'influenza inglese\u2026 L'Italia si \u00e8 unita a loro\u00a0\u2013 \u00e8 sempre la coalizione di Crimea \u2013 e noi abbiamo permesso che ci\u00f2 avvenisse\u00bb.\nL'esito della conferenza fu il primo episodio, seguito poi da quelli dello scandalo Harden-Eulenburg e del caso Daily Telegraph, che determinarono il discredito di Guglielmo II di fronte all'ala pi\u00f9 intransigente e potente dell'esercito imperiale."}
{"id": "552792", "revid": "1904508", "url": "https://it.wikipedia.org/wiki?curid=552792", "title": "Gugliarello Acciaiuoli", "text": "Fugg\u00ec da Brescia a causa delle persecuzioni politiche contro il guelfi dei quali faceva parte, stabilendosi verso il 1160 a Firenze. Qui si dedic\u00f2 probabilmente al commercio dell'acciaio che gli valse l'appellativo di \"Acciaiolo\". Si spos\u00f2 con Ghisella.\nLa famiglia divenne una delle pi\u00f9 importanti della Firenze medievale e rinascimentale. Gugliarello ne \u00e8 il pi\u00f9 antico membro conosciuto."}
{"id": "552793", "revid": "889336", "url": "https://it.wikipedia.org/wiki?curid=552793", "title": "Selva di Turingia", "text": "La Selva di Turingia (in tedesco \"Th\u00fcringer Wald\") si estende per 120\u00a0km da nord-ovest a sud-est su una successione di colline nel land tedesco della Turingia. Larga mediamente 35\u00a0km, il suo punto pi\u00f9 alto \u00e8 il \"Gro\u00dfer Beerberg\" (982 m).\nIl Rennsteig (detto anche \"Rennweg\") \u00e8 un antico percorso che segue le vette delle colline sulla dorsale principale ed \u00e8 oggi un rinomato sentiero per passeggiate che marca il confine tradizionale tra Germania settentrionale e centrale, oltre che quello fra Turingia e Franconia, aree linguisticamente e culturalmente distinte.\nCuriosit\u00e0.\nAlla Selva di Turingia \u00e8 intitolato l'asteroide 10244 Th\u00fcringer Wald."}
{"id": "552796", "revid": "78273", "url": "https://it.wikipedia.org/wiki?curid=552796", "title": "Th\u00fcringer Wald", "text": ""}
{"id": "552799", "revid": "36426", "url": "https://it.wikipedia.org/wiki?curid=552799", "title": "Gugliarello Acciaioli", "text": ""}
{"id": "552800", "revid": "26601", "url": "https://it.wikipedia.org/wiki?curid=552800", "title": "Foresta della Turingia", "text": ""}
{"id": "552801", "revid": "1565227", "url": "https://it.wikipedia.org/wiki?curid=552801", "title": "Marina di Bitinia", "text": "Il periodo in cui visse \u00e8 incerto: potrebbe anche essere vissuta fra il V ed il VI secolo.\nLe sue spoglie sono conservate a Venezia (dal XIII secolo), nella chiesa di Santa Maria Formosa, dal 1810: la citt\u00e0 veneta la venera anche come compatrona secondaria.\nBiografia.\nMarina nacque in Bitinia, antica regione dell'Asia Minore, da genitori cristiani nel 725 circa. Dopo la morte della madre, il padre, di nome Eugenio, ancora addolorato per la perdita dell'amata moglie, decise di ritirarsi in un convento a Canobin, in Libano. Marina in cuor suo era molto triste per la lontananza dell'amato padre. Anche Eugenio soffriva molto. Allora un giorno, recatosi dall'abate, mediante un innocuo stratagemma, disse che a casa aveva un figlio, il quale aveva espresso ripetutamente il desiderio di poter entrare nel convento. L'abate, commosso, consent\u00ec ad Eugenio di poter portare il figlio. Eugenio allora part\u00ec e prese con s\u00e9 la figlia. Marina entr\u00f2 in convento con il nome di Marino, vestendosi da uomo, in quanto non era ammesso alle donne entrarvi. Non era difficile per Marina dissimulare il proprio sesso, il padre le aveva tagliato i lunghi capelli, inoltre i frati vivevano in celle molto buie indossando un grande cappuccio che copriva il loro volto. Rest\u00f2 in convento anche dopo la morte del padre, conducendo vita monastica e seguendo gli insegnamenti dell'amato padre.\nDurante un lungo viaggio, per raccogliere provviste per il convento, con alcuni confratelli pass\u00f2 la notte in una locanda. La figlia del locandiere, rimasta incinta di un soldato la notte stessa, accus\u00f2 successivamente il \"monaco Marino\" del misfatto. I genitori della ragazza, infuriati, corsero al convento e raccontarono tutto all'abate, che rimase allibito, non credendo per nulla alle accuse che venivano rivolte verso uno dei suoi frati. Marina, accusata ingiustamente, and\u00f2 col pensiero a Dio e, invece di discolparsi, si autoaccus\u00f2 di una colpa non sua. L'abate, addolorato, la cacci\u00f2 immediatamente dal convento e le fu affidato, subito dopo lo svezzamento, il bambino, che secondo la tradizione si chiamava Fortunato, e che allev\u00f2 con mezzi di fortuna. Rest\u00f2 sempre nei dintorni del convento facendo penitenza per una colpa che non aveva mai commesso ed elemosinando il poco cibo che serviva per il piccolo Fortunato.\nFinalmente, dopo tre lunghi anni, dietro intercessione dei frati, che mai avevano creduto all'accusa verso il confratello, l'abate riammise in convento fra' Marino, a condizione che si mettesse al completo servizio dei frati. Ma troppo duri erano stati i sacrifici, tanto che avevano colpito il fisico di Marina. Poco tempo dopo, nel 750 circa, infatti mor\u00ec. I monaci, mentre lo svestivano, prima della sepoltura, fecero la sorprendente scoperta e capirono allora di quale grossa diffamazione fosse stata vittima e l'ammirarono per la sua grande rassegnazione. Grande fu la commozione dell'abate e dei confratelli davanti al corpo di Marina.\nFu sepolta nel convento, da dove fu trasferita dopo qualche tempo in Romania ed infine a Venezia, ove ancora oggi si venera il suo corpo incorrotto.\nIl culto.\nSanta Marina viene festeggiata in giorni diversi da varie Chiese orientali. La Chiesa copta ortodossa la ricorda tradizionalmente il 15 del mese di Misra del calendario copto, corrispondente al 21 agosto, data della sua morte; \u00e8 onorata anche dalla Chiesa maronita, mentre il Martirologio Romano la ricorda il 18 giugno. \u00c8 particolarmente venerata a Parigi. A Venezia la si festeggia il 17 luglio. \nLe reliquie di santa Marina sarebbero state traslate dal convento in cui era morta, in Romania; da qui il mercante veneziano Giovanni Bora le avrebbe acquistate, corrompendo i custodi, portandole a Venezia il 17 luglio 1228. Qui il corpo di santa Marina fu collocato nella chiesa di San Liberale, che prese quindi il nome di Santi Liberale e Marina. Dopo la distruzione della chiesa nel 1810 le reliquie sono solennemente esposte in un sontuoso altare in marmi policromi nella Chiesa di Santa Maria Formosa.\nDurante la festa patronale del 2000, a Casole Bruzio e a Polistena, da Venezia sono giunte le spoglie della santa, le quali sono rimaste per una settimana nella chiesa di Santa Marina Vergine delle rispettive citt\u00e0.\nA Santa Marina di Milazzo, nella citt\u00e0 metropolitana di Messina, ogni anno viene festeggiata Santa Marina Vergine la domenica successiva il 18 giugno, con una solenne processione per le vie del paese del venerato simulacro della Santa. Il 18 giugno viene celebrata la Festa Liturgica con una solenne Messa, celebrata dall'Arcivescovo di Messina.\nA Santa Marina Salina, nella citt\u00e0 metropolitana di Messina, ogni anno viene festeggiata Santa Marina Vergine il 17 luglio con una solenne processione dell'effigie della Santa.\nA Ruggiano in provincia di Lecce nel santuario a lei dedicato sono presenti alcune sue reliquie, un lembo del velo e un frammento del cranio. Ogni anno viene festeggiata il 16 e 17 luglio.\nA Miggiano in provincia di Lecce nella Cripta Basiliana a lei dedicata dai monaci basiliani . Ogni anno viene festeggiata il 17 luglio. La santa viene invocata come protezione contro i violenti mali di testa.\nAd Ardea in provincia di Roma, la chiesa di Santa Marina \u00e8 dedicata alla Santa, con la leggenda che in questo luogo si sarebbe rifugiata dopo la cacciata dal monastero.\nA Polistena in provincia di Reggio Calabria, il duomo \u00e8 dedicato alla Santa; dove si custodisce una Reliquia del suo corpo, una costola sinistra concessione del cardinale Giuseppe Luigi Trevisanato (nel 1870). Ogni anno viene festeggiata Santa Marina Vergine in Agosto con la \"Teoria dei santi\" (ovvero la \"Processione delle 26 statue di Polistena\")\nA Terrati frazione di Lago in provincia di Cosenza, nella chiesa a Lei dedicata si festeggia il 17 luglio con una solenne processione con la statua della santa.\nPatronati.\nLa Santa \u00e8 considerata Patrona di diverse citt\u00e0 italiane, tra le quali i seguenti comuni:\ne le seguenti localit\u00e0:"}
{"id": "552805", "revid": "125595695", "url": "https://it.wikipedia.org/wiki?curid=552805", "title": "Lingua creola haitiana", "text": "Il creolo haitiano (nome nativo krey\u00f2l ayisyen) \u00e8 una lingua creola derivata dal francese. \u00c8 parlata ad Haiti da circa 8,5 milioni di persone (dato del 2005), vale a dire da quasi tutta la popolazione dello Stato. Grazie all\u2019emigrazione, vi sono circa 3,5 milioni di parlanti in altri paesi, tra cui soprattutto il Canada, gli Stati Uniti d'America, la Francia e vari stati dei Caraibi, fra i quali soprattutto la Repubblica Dominicana, Cuba e le Bahamas.\nNel creolo haitiano sono riscontrabili diverse influenze ad opera delle lingue dell\u2019Africa occidentale, fra cui il wolof, alcune lingue gbe (soprattutto fon ed ewe). Esistono due diversi dialetti: il fablas ed il plateau.\nGrazie anche agli sforzi di Felix Morisseau-Leroy, dal 1961 il creolo haitiano \u00e8 stato riconosciuto quale lingua ufficiale del paese insieme al francese, fino ad allora unica lingua ufficiale di Haiti: tale status fu riconfermato dalla costituzione del 1987.\nL\u2019uso del creolo haitiano in campo letterario \u00e8 ridotto ma crescente. Uno dei primi ad utilizzare il creolo in ambito colto fu lo stesso Morisseau. Attualmente, molti haitiani parlano sia il creolo haitiano che il francese, mentre numerosi esponenti del mondo culturale hanno appoggiato l\u2019uso della lingua in ambito letterario sin dagli anni ottanta. Esistono inoltre giornali, radio e televisioni in lingua creola haitiana.\nLessico.\nGran parte del lessico deriva dal francese. Le parole sono scritte con una grafia semplificata, pi\u00f9 vicina alla lingua parlata. In molti casi, l\u2019articolo determinativo francese (\"le\") viene fuso con il sostantivo cui \u00e8 riferito.\nTermini derivati da marchi commerciali.\nMolti marchi commerciali sono diventati nomi di utilizzo comune nel creolo haitiano (un po\u2019 come accade in italiano con i termini \u00abaspirina\u00bb o \u00abNutella\u00bb per la crema gianduia).\nLa parola \"n\u00e8g\".\nLa parola \"n\u00e8g\" indicherebbe un uomo dalla pelle scura: ad esempio, \"gen yon n\u00e8g e gen yon blan\" significa \u00abc\u2019\u00e8 un uomo nero e c\u2019\u00e8 un uomo bianco\u00bb. Tuttavia, spesso essa viene utilizzata per indicare qualsiasi essere umano, indipendentemente dal colore della pelle.\nEtimologicamente, la parola deriva dal francese \"n\u00e8gre\". Tuttavia, nel creolo haitiano, il termine \"n\u00e8g\" non ha alcuna sfumatura dispregiativa.\nEsistono altri termini per specificare le diverse sfumature della pelle, quali \"grimou, brin, woz, mawon\". Tuttavia, essi sono considerati offensivi da alcuni haitiani, visto che possono ricordare l\u2019antica divisione in classi della societ\u00e0 d\u2019epoca coloniale.\nGrammatica.\nLa grammatica del creolo haitiano \u00e8 alquanto diversa da quella del francese ed \u00e8 improntata ad una maggiore semplicit\u00e0: ad esempio, i verbi non sono coniugati come accade in francese (cio\u00e8 modificando la parte finale del verbo in base a tempo e persona) e non vi \u00e8 concordanza di genere di articoli e aggettivi rispetto ai sostantivi. L'ordine della frase coincide con quello usato in francese, sebbene le eccezioni riferite a verbi e aggettivi sono molto meno frequenti rispetto a quanto si riscontra in francese.\nMolti elementi grammaticali, specie il plurale dei nomi e i possessivi, sono resi con l'aggiunta di suffissi (per esempio, \"yo\" viene usato per formare il plurale). Per diversi anni vi \u00e8 stato un dibattito in riferimento a cosa utilizzare per unire i suffissi alla parola cui essi si riferiscono: un trattino, un apostrofo oppure un semplice spazio bianco. Ci\u00f2 risulta ancora pi\u00f9 problematico quando il suffisso stesso \u00e8 abbreviato (per esempio, quando \u00e8 rappresentato da un\u2019unica lettera come la \"m\" o la \"w\").\nPronomi.\nCi sono sei pronomi, un pronome per ogni combinazione persona/numero. Alcuni sono di evidente derivazione francese, altri no:\nPlurale dei sostantivi.\nIl plurale dei sostantivi \u00e8 formato aggiungendo \"yo\" al termine della parola. \nPossesso.\nIl possesso \u00e8 indicata posizionando colui che possiede dopo la cosa posseduta. Questa costruzione \u00e8 simile a quella francese di \"chez moi\" o \"chez lui\". \nArticolo indeterminativo.\nCi sono due articoli indefiniti, \"yon\" e \"on\", con cui i francesi fare una / uno. E anteposto al nome:\nArticolo determinativo.\nEsiste un unico articolo determinativo, che traduce i francesi \"le\"/\"la\". Esso viene posizionato \"dopo\" il nome e varia in base al suono con cui termina il nome stesso.\n\"kravat la\" \u2013 \u00abla cravatta\u00bb\n\"kouto a\" \u2013 \u00abil coltello\u00bb\n\"mango a\" \u2013 \u00abil mango\u00bb\n\"machin nan\" \u2013 \u00abl\u2019automobile\u00bb\n\"telefon nan\" \u2013 \u00abil telefono\u00bb\n\u00abQuesto\u00bb e \u00abquello\u00bb.\nC'\u00e8 una singola parola, \"sa\", che corrisponde al francese \"ce\"/\"\u00e7a\" e \"ceci\"/\"cela\" e all\u2019italiano \u00abquesto/i\u00bb e \u00abquello/i\u00bb. Come in italiano pu\u00f2 essere usato come un aggettivo dimostrativo, ma \u00e8 posizionato \"dopo\" il nome a cui si riferisce:\nCome in Italiano, pu\u00f2 essere usato come pronome, sostituendo un nome:\nVerbi.\nMolti verbi corrispondono ai corrispettivi francesi all'infinito, scritti cos\u00ec come vengono pronunciati. I verbi non sono coniugati come in francese: si usano infatti delle particelle per indicare il tempo verbale.\nCopule.\nIl concetto espresso in italiano dal verbo \u00abessere\u00bb \u00e8 espresso in creolo haitiano da due parole, \"se\" e \"ye\".\nIl verbo \"se\" ha pressappoco lo stesso significato di \u00abessere\u00bb (e le sue flessioni). \u00c8 utilizzato come ogni altro verbo, cio\u00e8 tra il soggetto ed il predicato:\nIl soggetto \"sa\" o \"li\" pu\u00f2 talvolta essere sottinteso con \"se\":\nPer il tempo futuro, di solito viene usato \"devenir\" invece di \"se\".\n\"Ye\" ha lo stesso significato, ma si pone alla \"fine\" della frase, dopo il predicato e il soggetto (in questo ordine):\nAvere.\nIl verbo \u00abavere\u00bb si traduce con \"genyen\", spesso abbreviato in \"gen\".\nEsserci.\nIl verbo \"genyen\" (o \"gen\") significa anche \u00abc\u2019\u00e8\u00bb (o \u00abci sono\u00bb)\nSapere.\nCi sono due verbi che sono spesso tradotti con \u00absapere\u00bb, ma hanno anche altri significati.\n\"Konnen\" significa semplicemente quel che in italiano \u00e8 reso con \u00absapere\u00bb. \nL'altra parola \u00e8 \"konn\". Il suo significato pu\u00f2 essere reso con le perifrasi \u00absapere come\u00bb, \u00abavere esperienza\u00bb, o \u00absapere come fare qualcosa\u00bb: denota non solo la capacit\u00e0 di compiere un\u2019azione, ma anche una certa esperienza riguardo al compimento di tale azione.\nUn altro verbo degno di nota \u00e8 \"fe\". Deriva dal francese \"faire\" ed \u00e8 spesso tradotto con \u00abfare\u00bb. Ma ha un\u2019ampia variet\u00e0 di significati.\nEssere capace di.\nIl verbo \"kapab\", o la forma accorciata \"ka\" significa \u00abcapace di (fare qualcosa)\u00bb. Esprime sia \u00abcapacit\u00e0\u00bb sia \u00abdisponibilit\u00e0\u00bb:\nForme ausiliari per i tempi.\nIl presente viene reso semplicemente attraverso la forma base del verbo, preceduta dal soggetto:\n\"Mwen pale kr\u00e9y\u00f2l\" \u2013 \u00ab(io) parlo creolo\u00bb\nPresente indicativo del verbo \"manje\" (\u00abmangiare\u00bb):\nNotare che \"manje\" significa sia \u00abcibo\u00bb sia \u00abmangiare\u00bb, come \"manger\" in francese canadese: \"M\u2019ap manje yon bon manje.\" significa \u00abSto mangiando del buon cibo.\u00bb\nPer gli altri tempi, specifiche forme ausiliari precedono il verbo. Quelle principali sono:\nPassato, equivalente del passato remoto o del passato prossimo nel suo uso contemporeano in italiano):\nEquivalente della forma \"stare al imperfetto + gerundio\" o dell\u2019imperfetto\nEquivalente della forma \"stare + gerundio\":\nFuturo:\nAltri esempi:\nAvverbi:\nSono spesso usati insieme:\nUn altro ausiliario \u00e8 \"ta\", usato per formare il condizionale:\nNegazione del verbo.\nLa parola \"pa\" si pone prima di un verbo per negarlo:"}
{"id": "552806", "revid": "34392", "url": "https://it.wikipedia.org/wiki?curid=552806", "title": "Pateca", "text": ""}
{"id": "552807", "revid": "767487", "url": "https://it.wikipedia.org/wiki?curid=552807", "title": "Electroretard", "text": "Electroretard \u00e8 il tredicesimo album dei Melvins, pubblicato nel 2001 dalla Man's Ruin Records. L'album presenta un esperimento di backmasking (\"Shit Storm\"), tecnica di registrazione che prevede l'incisione del pezzo al contrario. Sono presenti inoltre tre cover (\"Youth of America\", \"Missing\" e \"Interstellar Overdrive\") e quattro pezzi modificati di album precedenti della band."}
{"id": "552809", "revid": "767487", "url": "https://it.wikipedia.org/wiki?curid=552809", "title": "Marina di Omura", "text": "Biografia.\nDivenne terziaria domenicana con voti religiosi privati. Fu arrestata con l'accusa di aver collaborato con i missionari occidentali e quindi bruciata viva a Nagasaki l'11 novembre del 1634.\nCulto.\nMarina di Omura venne beatificata, insieme ad altri 15 martiri domenicani tra cui Lorenzo Ruiz, da papa Giovanni Paolo II il 18 febbraio 1981 a Manila nelle Filippine. Venne poi canonizzata a Roma il 18 ottobre 1987 ancora da Giovanni Paolo II.\nLa sua memoria ricorre il giorno 11 novembre mentre, assieme ai compagni martiri domenicani in Giappone, \u00e8 ricordata collettivamente il 28 settembre."}
{"id": "552817", "revid": "110157", "url": "https://it.wikipedia.org/wiki?curid=552817", "title": "Y\u00fcks\u0259k d\u0259st\u0259 2005-2006", "text": "La Y\u00fcks\u0259k d\u0259st\u0259 2005-2006 \u00e8 stata la 14\u00aa edizione della massima serie del campionato di calcio azero disputato tra il 12 agosto 2005 e il 30 maggio 2006 e concluso con la vittoria del FC Baku, al suo primo titolo.\nCapocannoniere del torneo fu Yacouba Bamba (FK Karvan) con 16 reti.\nFormula.\nAl campionato avrebbero dovuto partecipare 16 squadre ma FK Shamkir, Karat Baku e Energetik Mingacevir si ritirarono prima dell'inizio del torneo per motivi economici. Venne cos\u00ec ammesso il MOIK Baku nelle cui file giocavano diversi giocatori delle nazionali giovanili under 19 e under 21.\nI 14 club giocarono un turno di andata e ritorno per un totale di 26 partite con le ultime due retrocesse in Birinci Divizionu.\nLe squadre qualificate alle coppe europee furono quattro. La vincente si qualific\u00f2 alla UEFA Champions League 2006-2007, la seconda e la vincitrice della coppa nazionale alla Coppa UEFA 2006-2007 e un ulteriore squadra partecip\u00f2 alla Coppa Intertoto 2006.\nL\"'AMMK Baki\" cambi\u00f2 nome in \"Olimpik Baku\"\nClassifica finale.\nLegenda:\nNote:"}
{"id": "552818", "revid": "1904508", "url": "https://it.wikipedia.org/wiki?curid=552818", "title": "Leone Acciaiuoli", "text": "Cavaliere Aurato a Firenze, fece parte anche della Magistratura dei Quattordici Buonomini, creata nel 1280 dal cardinale Malabranca Orsini. Ricopr\u00ec l'incarico di Capitano del Popolo a Pistoia nel 1296. Mor\u00ec a Firenze nel 1300.\nLe reliquie di San Tommaso.\nLeone Acciaiuoli \u00e8 famoso nella storia per essere stato il navigatore che sbarc\u00f2 sull'isola di Chio in Grecia. \nStando ai racconti degli storici abruzzesi Giovan Battista de Lectis e Giovanni Pansa, il capitano Leone part\u00ec con delle galere da Ortona per Chio, dove doveva svolgere degli incarichi per conto di re Manfredi di Svevia. Nell'isola fu avvicinato da un pellegrino che gli narr\u00f2 la presenza di una grotta con il sepolcro del santo. Lo stesso Pansa ricorda che Leone, entrato nella grotta, fu abbagliato da un'enorme luce, e una mano uscente da un foro, gli indicasse il luogo della sepoltura.\nLeone fu miracolato dalla cassa che riport\u00f2 a Ortona con la nave perch\u00e9 come ricorda anche De Nino negli \"Usi e costumi abruzzesi\", una luce molto forte guid\u00f2 come un faro, sull'albero maestro, la nave di Leone, mentre la nave dei greci che lo inseguiva furibonda, fu come bloccata sul mare, e affondata da una tempesta. De Nino aggiunge il particolare dell'arrivo della cassa a Ortona, sulla salita del castello, sopra un carro di buoi, che si fermarono ginocchioni davanti alla cattedrale di Santa Maria degli angeli, poi reintitolata al santo. Era il 6 settembre 1258. \nIl giorno della festa del santo poi vari\u00f2, dal 21 dicembre, tornando poi alla prima domenica di maggio, evento centrale della cosiddetta Ricorrenza del Perdono e Corteo delle Chiavi.\nA Leone Acciaiuoli \u00e8 dedicato l'istituto nautico di Ortona. Una tradizione vuole che una casa civile affacciata su piazza San Tommaso a Ortona, fosse stata abitata dal capitano, dove mor\u00ec.\nIl pittore Tommaso Cascella nel restaurare la cappella dedicata al santo nella cattedrale di Ortona, realizz\u00f2 un pannello a mosaico che ritrae il miracolo dell'apparizione a Leone Acciaiuoli, presso l'isola di Chio."}
{"id": "552819", "revid": "1369234", "url": "https://it.wikipedia.org/wiki?curid=552819", "title": "Alessandro Pistone", "text": "Carriera.\nClub.\nDebutta nella Solbiatese, nel 1993, dove gioca 20 partite con un gol. L'anno seguente passa al Crevalcore, in Serie C1, giocando 29 partite con 4 gol. Nell'estate del 1995 passa al , in Serie A, dove gioca 6 partite e a novembre passa all'Inter per 1,5 miliardi di lire, disputando 19 partite con un gol, con Roy Hodgson. Nella stagione 1996-1997 assomma invece 26 apparizioni.\nNel luglio del 1997 viene acquistato dal Newcastle allenato da Kenny Dalglish. Con la maglia bianconera gioca tre stagioni disputando 46 partite con un gol, raggiungendo la finale di FA Cup nel 1998, poi persa contro l'Arsenal.\nNel 2000 passa all'Everton, dove ha militato fino alla stagione 2006-2007, e con cui ha disputato 103 gare con un gol (contro il Bolton Wanderers).\nIl 7 dicembre 2007 raggiunge un accordo fino a giugno 2008 con la squadra belga del Mons, di conseguenza, Pistone si ritira dal calcio giocato.\nNazionale.\nCon la nazionale Under 21 ha giocato 13 partite con 2 gol, vincendo il Campionato Europeo di categoria nel 1996. Ha partecipato inoltre ai Giochi olimpici 1996.\nAllenatore.\nDopo un'esperienza con gli allievi dell'Aldini Bariviera, nel 2013 diventa allenatore dei giovanissimi nazionali del . Per la stagione 2013/2014 gli \u00e8 stata affidata la formazione Berretti del . Inizia la stagione 2015-2016 allenando la prima squadra dell'Oggiono, societ\u00e0 militante nel girone B del campionato di Eccellenza lombardo, lasciando per\u00f2 l'incarico ad ottobre dopo la 5\u00aa giornata di andata. Allena la prima squadra del Vighignolo fino al 14 dicembre 2019, quando rassegna le dimissioni. "}
{"id": "552822", "revid": "36426", "url": "https://it.wikipedia.org/wiki?curid=552822", "title": "Leone Acciaioli", "text": ""}
{"id": "552830", "revid": "791427", "url": "https://it.wikipedia.org/wiki?curid=552830", "title": "Marina di Spoleto", "text": "Biografia.\nVallarina Petruccini nacque presumibilmente a Spoleto intorno al 1250, ma della sua infanzia si sa ben poco. Documenti storici la danno comunque consacrata suora, in et\u00e0 giovane, intorno al 1265, dandosi il nome di suor Marina.\nFrequent\u00f2 l'allora convento Santa Maria della Stella di Spoleto in Umbria, presso le monache agostiniane (oggi sconsacrato).\nBen presto per\u00f2 lei e le sue consorelle si distaccarono da esso intorno al 1273, per andare ad aiutare permanentemente le Monache clarisse nella cura dei ammalati dell'antico ospedale San Matteo di Spoleto.\nIvi adiacente, vi fondarono una comunit\u00e0 di preghiera monacale femminile, basata sulla regola agostiniana, dove successivamente sorse un monastero ed una chiesetta di stile romanico, sempre dedicati a San Matteo, e che diedero il nome anche al borgo storico di Spoleto oggi chiamato anche il \"borgaccio\", per via degli stretti vicoli, che si raggiunge passando attraverso l'omonima porta antica detta, appunto, di San Matteo.\nSuor Marina vi rest\u00f2 in preghiera per quasi trent'anni, fino alla sua morte, avvenuta presumibilmente tra l'anno 1300 e 1302, che avvenne durante un suo ritiro spirituale presso il vicino Monastero di San Ponziano, alla periferia est di Spoleto. La tradizione vuole che, al momento della sua morte, un raggio di sole luminosissimo penetr\u00f2 dalla finestra della sua cella di preghiera.\nCulto.\nIl suo corpo rimase abbastanza incorrotto nel tempo, secondo le ricognizioni e da successive traslazioni che furono effettuate sia nel 1471 che nel 1548, sempre presso il Monastero di San Ponziano. Nel 1639 avvenne l'ultima ricognizione delle reliquie, quindi definitivamente sigillate, dove tuttora giacciono, presso il Monastero stesso.\nPer la sua incessante dedizione alla cura dei malati, inizi\u00f2 per lei un processo di beatificazione. \nEssendo tuttora priva di un culto ufficiale riconosciuto dalla Chiesa cattolica, la sua ricorrenza del 18 giugno si affianc\u00f2 quindi a quella dell'omonima Santa Marina di Bitinia (\u2020 750 circa)."}
{"id": "552832", "revid": "767487", "url": "https://it.wikipedia.org/wiki?curid=552832", "title": "Colossus of Destiny", "text": "Colossus of Destiny \u00e8 un album dei Melvins, pubblicato nel 2001 dalla Ipecac Recordings. L'album \u00e8 stato registrato dal vivo il 13 dicembre 1998, al Club Mangler di Cupertino, California. L'esibizione consiste in circa un'ora di suoni di sintetizzatore e sampler, che finiscono con l'esecuzione del pezzo \"Eye Flys\". Il titolo dell'album \u00e8 stato ispirato dal libro di John Fante, \"The Road to Los Angeles\", nel quale il protagonista, Arturo Bandini, scrive un libro dal titolo appunto di \"Colossus of Destiny\"."}
{"id": "552834", "revid": "121599820", "url": "https://it.wikipedia.org/wiki?curid=552834", "title": "Shin (I Cavalieri dello zodiaco)", "text": " \u00e8 un personaggio della serie anime e manga \"I Cavalieri dello zodiaco\", creata da Masami Kurumada. Appare sia nella serie principale che in quelle derivate.\n\u00c8 stato prima un Cavaliere d'oro, appartenente alla costellazione dell'Ariete, poi per 230 anni, dal 1743 al 1973, e infine uno degli Specter di Ade.\nSignificato e adattamento del nome originale.\nNella maggioranza delle traduzioni italiane dei manga il nome del personaggio appare come \"Sion\", tranne che in \"Next Dimension\" dove per il nome \u00e8 stata usata la traslitterazione corretta \"Shion\", e nell'adattamento dell'OAV di Lost Canvas, considerata ufficiale. Da notare che la dicitura Shion \u00e8 stata brevemente usata dal numero 28 al 38 dell'edizione italiana di \"Lost Canvas\", sebbene nell'elenco dei personaggi il nome del Cavaliere continuasse ad essere \"Sion\".\nAvendo il nome originale un forte significato religioso (Sion o Zion \u00e8 l'antico nome di Gerusalemme, sede del Grande Tempio della religione ebraica; l'autore ha quindi voluto utilizzare tale nome per sottolineare la sacralit\u00e0 di questo personaggio) si \u00e8 pensato nell'edizione italiana degli OVA della serie di Hades di adattare il nome in \"Shin\".\nDesign.\nCome altri personaggi anche il design di Shin ha subito variazioni tra i manga e le serie animate, principalmente nei capelli passati dal biondo al verde acqua. La colorazione verde acqua \u00e8 presente anche in \"Episode G\", dove il personaggio appare nel primo capitolo speciale. Al pari di altri personaggi appartenenti alla sua etnia, presenta delle sopracciglia ispirate a quelle dei personaggi apparsi sui dipinti dell'epoca Heian\nStoria.\nManga classico.\nShin non compare mai fisicamente durante la prima parte della serie, tranne che per un flashback ambientato tredici anni prima dove si vede il momento in cui \u00e8 stato assassinato, anni prima dell'inizio della serie, da Gemini, il quale ne prese il posto come Grande Sacerdote. Solo nell'ultima parte del manga scopriamo il suo passato e il suo nome: egli, assieme al Maestro dei Cinque Picchi, \u00e8 l'unico sopravvissuto dell'ultima Guerra Sacra tra Atena e Ade, avvenuta nel Settecento. Al termine della guerra gli era stata conferita (direttamente dalla dea Atena) la carica di Grande Sacerdote, lasciando vacante il posto di Cavaliere d'oro dell'Ariete, il quale sarebbe poi stato preso dal suo allievo Mur.\nDopo lo scontro tra Atena e Nettuno, Shin, deceduto da tempo, si accorda nell'oltretomba con gli altri Cavalieri d'Oro deceduti nella battaglia delle Dodici Case (Gemini, Cancer, Aquarius, Capricorn, Fish) per cercare di ottenere il sacrificio di Atena e ridestare l'Armatura Sacra della dea nella lotta contro Ade. Riportato a nuova vita da Ade come specter (con un corpo giovane e in pieno del suo vigore) insieme agli altri cavalieri rinati, affronta prima il suo vecchio amico Doko di Libra, per poi ricomparire in cima al Grande Tempio ai quattro Cavalieri di Bronzo (Pegasus, Sirio, Cristal e Andromeda) e rivelare il loro reale piano. Utilizzando il sangue divino della Dea, ridesta l'armatura di Atena e potenzia le armature dei Cavalieri di bronzo, affidando poi loro il compito di portare alla Dea la sua armatura divina. Poco dopo torna negli inferi a causa dello scadere delle dodici ore della vita provvisoria che Ade gli aveva donato.\nNext Dimension.\nNel manga sequel della serie classica Saint Seiya \"Next Dimension\", Shin viene promosso insieme a Dohko da Cavaliere di Bronzo a Cavaliere d'oro, in vista della resurrezione di Ade. Come Cavalieri i due, dopo aver udito della prossima resurrezione del dio degli inferi da parte di un soldato Skeleton, decidono di uccidere il ragazzo prescelto da Ade per la propria reincarnazione (un giovane pittore di nome Aron) prima che lo spirito del Signore degli Inferi possa impadronirsi di lui, ma proprio nel momento in cui stanno per ucciderlo, vengono interrotti da un ragazzo amico del giovane, di nome Tenma, che lui e Dohko scopriranno poi essere il Cavaliere di Pegasus.\nDopo la comparsa di Pandora e del castello di Hades, Shin, Dohko e Tenma affrontano alcuni Spectre, tra cui due Campioni dell'Inferno: Vermeer di Griffon e Suikyo di Garuda, dai quali vengono messi in seria difficolt\u00e0. Ma, dopo che i nemici sono costretti a ritirarsi per ordine di Hades, Shin, tramite l'Armatura della Coppa, guarisce le sue ferite e quelle di Dohko e guardando dentro di essa riesce a vedere una visione del suo futuro dove si vede Grande Sacerdote..\nDopo essere tornato al Grande Tempio, insieme a Tenma e Dohko, viene punito da Ox del Toro e Izo del Capricorno per essersi recato da Ade senza il consenso del Grande Sacerdote, rischiando di trascinare alla sconfitta l'esercito di Atena, la quale non \u00e8 ancora ricomparsa. In seguito, si scontra poi rapidamente con Shun di Andromeda (arrivato dal futuro, il XX secolo) e Tenma alla Prima Casa dell'Ariete, lasciandoli poi passare dopo aver ricevuto un messaggio telepatico di Shijima di Virgo che gli dice che lui ed Atena sono in cima alle Dodici Case e che sono in pericolo. Poco dopo Shin affronta Suikyo e gli Specter a lui sottoposti, uccide 5 spectre, ma viene sconfitto dal suo compagno d'addestramento, che \u00e8 in vantaggio, poich\u00e9 conosce le sue tecniche. Viene per\u00f2 salvato da Ikki di Phoenix, lasciando poi sia lo Specter di Garuda che il Cavaliere della Fenice proseguire verso la Casa del Toro. In seguito, riceve la visita di uno stranissimo serpente, un emissario, che gli comunica che il potentissimo e leggendario 13\u00b0 Gold Saint dell'Ofiuco sta per risorgere. Shion viene a conoscenza che l'identit\u00e0 di Ofiuco \u00e8 quella del leggendario Odysseus, un saint morto da alcuni anni, ma che sta per risorgere a nuova vita, il quale con i suoi grandi poteri ha salvato la vita a numerosi saint del Santuario, \u00e8 per tal motivo quasi tutti i saint hanno un debito di riconoscenza nei suoi confronti. Intanto vari terremoti si verificano al Santuario e dal sottosuolo sorge la leggendaria casa di Ofiuco e con essa risorge il leggendario tredicesimo Gold Saint il quale poco dopo arriva alla prima casa dello zodiaco da Shion ed inizia a combattere contro di lui. Tramite un flashback si viene a sapere che Shion e Dohko quando erano piccoli durante l'addestramento per diventare Cavalieri, furono salvati da una violenta eruzione vulcanica da Odysseus. Intanto le tecniche di Shion non hanno effetto su Odysseus, ma nonostante la sua vita sia in pericolo Shion continua a combattere in nome di Atena, \u00e8 Odysseus lo riconosce come un fedele Cavaliere di Atena, poi Odysseus con i suoi poteri addormenta Shion, ed \u00e8 felice di sapere che il piccolo apprendista di molti anni prima \u00e8 divenuto un vero cavaliere di Atena. Con Shion addormentato Odysseus prosegue verso la seconda casa del Toro.\nThe Lost Canvas.\nNel manga \"The Lost Canvas\", Shin \u00e8 il migliore amico di Dohko di Libra, entrambi gi\u00e0 Cavalieri d'Oro a differenza del manga precedente. Appare quando lo Specter Worm cerca di uccidere Sasha: lo Specter viene fermato prima da Tenma di Pegaso e successivamente da Shin, che lo uccide con la sua tecnica segreta.\nCome in Next Dimension, parte alla ricerca della reincarnazione di Ade con Dohko, Tenma, Yato dell'Unicorno e i Cavalieri del Leone Minore, della Lucertola e della Balena. Dopo aver trovato Ade, quest'ultimo elimina Tenma e gli altri cavalieri. In questa circostanza, Doko espande il suo cosmo per attaccare il nemico, ma viene fermato dal Cavaliere d'Ariete che consiglia all'amico di interrompere la battaglia e tornare al Grande Tempio.\nPoco dopo, durante lo scontro tra Albafica dei Pesci e Minosse, riesce a salvare, insieme al compagno, un piccolo villaggio nei pressi del Tempio di Atene, contenendo il colpo di Minosse grazie al Cristal Wall.\nRecuperata la nave di Atena, si unisce a Regulus e Sisifo per eseguire l'Urlo di Atena, con cui viene aperto il portone della Tela Perduta. Una volta giunto alle Case Malefiche, \u00e8 il primo a combattere, scontrandosi contro lo Specter Lune (con cui aveva gi\u00e0 avuto un incontro quando era bambino) nella Casa di Venere e riuscendo a vincerlo. Viene poi intercettato sulle scale dallo Specter Yoma (padre di Tenma e reincarnazione del dio Kairos) che vuole toglierlo di mezzo perch\u00e9 d'ostacolo al suo progetto, ma viene salvato da Tenma e da Aspro dei Gemelli.\nNello scontro finale con Ade, insieme a Doko richiama le 12 armature d'oro e con gli spiriti degl'altri gold saint, produce un raggio di sole che fa fuggire Ade nell'ultimo Tempio dove verr\u00e0 raggiunto da Atena, Tenma e Aron che si sacrificheranno per rimandare lo spirito di Ade nell'Elisio. Alla fine Doko e Shin sono gli unici Cavalieri che sopravvivono al conflitto.\nIn questa storia viene pi\u00f9 volte affermato che Shin possiede la capacit\u00e0 di comunicare con le armature, dimostrandosi in grado di vedere la vita dei loro precedenti proprietari, ed ha un ruolo importante anche nel capitolo speciale dedicato al Cavaliere della Gru Yuzuriha sua compagna d'addestramento, dove ne affronta il fratello Tokusa (anch'egli kohai del giovane Sion) dopo che questi diventa lo Specter di Hamnuman.\nSerie Extra.\nOltre ad apparire nel volume extra a lui dedicato, Shion appare in veste di Grande Sacerdote nel volume incentrato su Hasgard del Toro. \nNel volume extra numero 12, dedicato ad Aspros dei Gemelli, vi \u00e8 una scena in cui Shion si reca nella sala del Gran Sacerdote Sage per salutarlo prima di partire per una missione nella sua terra natia. Sage allora risponde con la frase \"Porta i miei saluti a tuo fratello\" (secondo la traduzione italiana) intendendo che Shion abbia appunto un fantomatico fratello di cui per\u00f2 non si sapr\u00e0 mai nulla dato, lo stesso, inesistente nell'albo dei personaggi della serie. Anche nel corso del volume precendente (dedicato a Defteros, il fratello di Aspros dei Gemelli) \u00e8 ricorrente il concetto di fratellanza: ad esempio i nemici affrontati da Defteros sono gli spettri di due fratelli, le due persone che Aspros \u00e8 incaricato di salvare sono due sorelle, gli stessi Hakurei e Sage (due costanti durante tutta la serie) compaiono pi\u00f9 uniti in questi volumi.\n\u00c8 possibile che Masami Kurumada e Shiori Teshirogi abbiano voluto integrare il presunto fratello di Shion per rafforzare di nuovo il concetto di fratellanza in questi volumi (questo spiegherebbe perch\u00e9 non viene mai pi\u00f9 citato). Altra teoria, pi\u00f9 fondata, potrebbe essere l'aver citato quello che nella side story di Saint Seiya \"Saga! Prelude of desire\" si credeva essere Arles prima che venisse ucciso e sostituito da Saga di Gemini. Ad oggi queste rimangono supposizioni e non ci \u00e8 dato sapere cosa intendesse chiaramente Sage con quella frase. \nEpisode G.\nShin \u00e8 apparso anche in \"Episode G\", all'interno di un capitolo speciale che narra la fine della Guerra Sacra contro Ade, anche se in modo molto differente da quanto sar\u00e0 raccontato da Shiori Teshirogi in \"The Lost Canvas\" otto anni dopo, i due manga dunque si contraddicono l'un l'altro., successivamente il suo spirito \u00e8 apparso rimproverando Gemini per aver usato il Demone dell'Oscurit\u00e0 su Capricorn e spronandolo a liberarlo.\nColpi e tecniche.\nShin \u00e8 un dei cavalieri d'oro pi\u00f9 valorosi della sua generazione e secondo quanto riportato nella Taizen, se Gemini avesse tentato di ucciderlo quando era all'apice del suo vigore e della sua giovinezza, forse non ci sarebbe riuscito. Le sue massime capacit\u00e0 sono quindi ignote, tuttavia lui stesso ammette di essere allo stello livello di Dohko.\nShin e Arles.\nNell'anime c'\u00e8 molta confusione sulla figura di Shin e sulla sua carica di Gran Sacerdote. All'inizio della storia si sente dire che l'attuale Arles (Gemini) sarebbe il fratello del Gran Sacerdote che ha preso il suo posto dopo la sua morte, avvenuta dopo che Pegasus aveva conquistato la sua armatura in Grecia.\nPi\u00f9 avanti invece viene mostrato che Gemini aveva preso segretamente il posto del Gran Sacerdote probabilmente durante o poco dopo la \"Notte degli inganni\", avvenuta 13 anni prima dell'inizio dell'anime, quando tent\u00f2 di uccidere la neonata Atena. Sempre nell'anime vengono mostrati alcuni flashback sul passato dove il Gran Sacerdote Shin veniva ucciso da Saga; in queste immagini per\u00f2 Shin \u00e8 raffigurato come un giovane quando avrebbe dovuto avere 248 anni. Un'altra incoerenza ancora meno spiegabile \u00e8 il fatto che Shin e Arles, se fossero fratelli, dovrebbero avere pi\u00f9 o meno la stessa et\u00e0, mentre effettivamente Gemini ha 28 anni contro gli oltre 248 del precedente Gran Sacerdote: \u00e8 abbastanza improbabile che i due siano nati a cos\u00ec grande distanza dagli stessi genitori.\nMolti di questi errori sono dovuti all'adattamento degli sceneggiatori dell'anime che non sapendo ancora come si sarebbe sviluppata la storia del manga hanno riempito i vuoti con scelte pi\u00f9 o meno confermate successivamente.\nA tale scopo gli sceneggiatori dell'anime pubblicarono poi un racconto riempitivo, nel quale veniva chiarito che Arles era la guardia del corpo ed il braccio destro di Shin il quale lo amava come un fratello, che fu ucciso da Gemini, dopodich\u00e9 quest'ultimo assunse la sua identit\u00e0 prima di uccidere il sacerdote. Nella \"Side Story \"La storia segreta di Capricorn\"\" si viene a sapere che Arles \u00e8 il cavaliere d'argento della costellazione dell'Altare, il cui compito \u00e8 proprio quello di assistere, proteggere, consigliare e all'occorrenza sostituire il Grande Sacerdote in qualit\u00e0 di Primo Ministro.\nAltri media.\nShin \u00e8 apparso nel videogioco \"I Cavalieri dello zodiaco - Saint Seiya - Hades\" come personaggio giocabile, il cui set di mosse \u00e8 praticamente identico a quello dell'allievo Mur. Il personaggio \u00e8 apparso come anima nel quinto film, \"Le porte del paradiso\", dove viene sigillato con gli altri Cavalieri d'oro in un pilastro di pietra dagli dei dell'Olimpo a causa del ruolo che ha svolto negli eventi che hanno portato alla morte di Ade. Ha anche avuto un'apparizione nel CD Drama di \"Lost Canvas\" dedicato al personaggio di Albafica e nella sua successiva trasposizione in manga.\nNel 2001 lo stesso Kurumada ha rivestito \"scherzosamente\" i panni Shin rispondendo a delle domande dei fan su quattro dei cinque volumi dedicati al manga classico usciti sulla rivista Home Sha in Giappone."}
{"id": "552836", "revid": "73843", "url": "https://it.wikipedia.org/wiki?curid=552836", "title": "Berkshire", "text": "Il Berkshire (pronuncia o , detta anche Royal County of Berkshire per la presenza nel suo territorio della residenza reale di Windsor, e abbreviato Berks) \u00e8 una contea dell'Inghilterra sud-orientale.\nGeografia fisica.\nLa contea confina a nord con l'Oxfordshire ed il Buckinghamshire, a est con la Grande Londra, a sud con il Surrey e l'Hampshire ed a ovest con il Wiltshire.\nIl territorio centro-orientale \u00e8 prevalentemente pianeggiante e drenato dal fiume Tamigi che segna buona parte del confine settentrionale. Da sud il Tamigi riceve il Loddon e da est il Kennet. Alla confluenza del Kennet con il Tamigi \u00e8 posta Reading, una delle citt\u00e0 pi\u00f9 importanti della valle del Tamigi. Altri importanti centri della valle del Tamigi nell'estremo nord-est della contea sono: Slough, Maidenhead, Windsor e Eton. A occidente il territorio si presenta dapprima ondulato per poi ascendere in corrispondenza della catena delle colline \"Berkshire Downs\". Nell'estremo sud-ovest il territorio raggiunge la massima elevazione della contea con i 297 metri della \"Waldbury Hill\", che \u00e8 la massima elevazione del sud-est dell'Inghilterra.\nIl centro pi\u00f9 importante della parte occidentale \u00e8 la citt\u00e0 di Newbury posta sul fiume Kennet. Altri centri importanti nell'est della contea sono Wokingham, Bracknell e Ascot.\nIn passato la contea era pi\u00f9 estesa, con il fiume Tamigi che segnava il confine con l'Oxfordshire e il Buckinghamshire. In seguito ad una riorganizzazione territoriale, nel 1974 le citt\u00e0 di Abingdon-on-Thames, Didcot, Wallingford e Wantage passarono all'Oxfordshire, mentre Slough e Eton, che erano nel Buckinghamshire, furono annesse al Berkshire.\nAmministrazione.\nIl primo aprile 1998 il consiglio di contea \u00e8 stato abolito e i distretti sono divenuti delle \"unitary authority\". Ma a differenza di quello che \u00e8 successo per altre contee la contea del Berkshire non \u00e8 stata abolita anche se conserva un ruolo puramente cerimoniale."}
{"id": "552838", "revid": "287204", "url": "https://it.wikipedia.org/wiki?curid=552838", "title": "Disocactus", "text": "Disocactus \u00e8 un genere di cactacee epifite della trib\u00f9 delle Hylocereeae, proveniente dall'America centrale\nDescrizione.\nPriva di spine, presenta un fusto alquanto piatto e di color giallo-verde.\nProduce fiori di colore rosa che, in natura, possono raggiungere le dimensioni della pianta stessa.\nDistribuzione e habitat.\nParticolarmente diffusa in Messico, Giamaica e Guatemala, crescere e si sviluppa ottimamente nelle foreste tropicali e nelle giungle.\nTassonomia.\nComprende le seguenti specie:\nColtivazione.\nSono piante abbastanza delicate, che necessitano di una media annaffiatura circa una-due volte a settimana d'estate, ed una ogni due-tre settimane d'inverno; la temperatura minima che possono sopportare \u00e8 di 10\u00b0 sopra lo zero. Gradiscono frequenti concimazioni nel periodo tardo primaverile-estivo da maggio a settembre."}
{"id": "552842", "revid": "20768", "url": "https://it.wikipedia.org/wiki?curid=552842", "title": "Cista Ficoroni", "text": "La Cista Ficoroni \u00e8 un cofanetto portagioielli, di rame e impropriamente detto in bronzo, decorato di forma cilindrica, finemente cesellato e sormontato da un coperchio ornato da tre sculture, per un'altezza di 77 centimetri. \u00c8 il migliore reperto conosciuto, per dimensioni, qualit\u00e0, ricchezza decorativa e stato di conservazione, di cista etrusco-italica.\nStoria e datazione.\nLa cista fu ritrovata a Palestrina da Francesco de' Ficoroni, antiquario, nel 1738. Pass\u00f2 poi al Museo Kircheriano per poi finire nelle collezione del Museo nazionale etrusco di Villa Giulia a Roma, dove tuttora si trova.\nSi ipotizza possa trattarsi di un manufatto del IV secolo a.C., commissionato come dono di dote per la figlia da una matrona di una famiglia nobile prenestina, \"Dindia Macolnia\", ad un artigiano probabilmente di origini campane, come traspare dal nome, \"Novios Plautios\". Ne \u00e8 conferma l'iscrizione sul coperchio, in latino arcaico (= ILLRP 1197 = ILS 8562): \nIn latino classico:\n\"Dindia Macolnia (mi) don\u00f2 alla figlia / Novio Plauzio mi fece a Roma\". Importante \u00e8 anche la notizia che il manufatto venne eseguito a Roma, mentre il nome dell'artista farebbe pensare a un'origine campana.\nDescrizione.\nLa cista, di forma cilindrica, \u00e8 decorata da finissime incisioni sul corpo e sul coperchio, con parti di bronzo fuso applicate, quali i tre piedi (uno \u00e8 rifatto in epoca moderna) con elementi cesellati (\"Ercole, Iolao e Eros\", ripetuto identico). Tre statuette in bronzo, collegate fra di loro tramite le braccia allargate, decorano la cima del coperchio e hanno la funzione di manico.\nCoperchio.\nIl coperchio \u00e8 decorato da tre fregi concentrici: al centro un'infiorescenza cruciforme, nella fascia media due scene di assalto di animali (una con protagonista un leone e l'altra con un grifo) e in quella esterna una scena di caccia, forse quella mitologica del cinghiale calidonio. Le tre figurette a tutto tondo sul coperchio, che ritraggono Dioniso e due satiri, fanno da manico. Queste parti applicate non tengono conto della decorazione incisa, per cui non rientrano in un disegno decorativo unitario.\nCorpo.\nLe incisioni sul corpo si dispongono su una grande fascia centrale, con figure mitologiche, e due alte fasce decorative ai bordi: quella superiore con una doppia serie (dritta e rovescia) di palmette e fiori di loto che inquadrano una piccola testa di Gorgone (\"gorgoneion\"); quello inferiore con sfingi alternate a palmette e fiori di loto, con un doppio bordo, uno con \"kyma lesbio\" e uno con \"kyma ionico\".\nLa scena mitologica ritrae una scena del mito degli Argonauti, con la vittoria di Polluce sul re dei Bebrici (popolo della Bitinia), Amico. Gli Argonauti, sbarcati in cerca di approvvigionamenti, sono sfidati dal re, che aveva l'abitudine di attaccare gli stranieri colpendoli a morte coi suoi pugni. Il gigante \u00e8 per\u00f2 sconfitto dal dioscuro Polluce che, risparmiandogli la vita, gli fa tuttavia promettere di rispettare d'ora in avanti chiunque approdi sull'isola.\nLa composizione si articola in tre parti principali, che non sono del tutto unite, anche se lo sfondo roccioso del terreno \u00e8 comune.\nLa prima scena mostra Polluce che lega Amico all'albero, sotto lo sguardo di Atena e di uno schiavetto con gli accessori del pugilato (tra i quali si ritrova il tipico vaso \"a gabbia\", noto in altri esemplari prenestini), mentre una \"Nike\" volante porta le bende e una corona al vincitore. A destra e a sinistra due coppie di spettatori chiudono a mo' di quinta la scena. Notevole \u00e8 il senso di spazialit\u00e0 dato anche dalla diversa disposizione dei personaggi ai lati (uno seduto di profilo e uno in piedi di tre quarti a sinistra e uno seduto e uno in piedi di spalle a destra), nei quali sono forse da riconoscere il demone alato Sostene e il fratello di Amico Migdone di Frigia.\nLa seconda parte, raccordata da un'anfora, comprende alcuni argonauti alla fonte, tra i quali si riconosce un Greco che beve da una \"kylix\" decorata (un'altra si trova vicino appesa a un chiodo), un altro che si allena al pugilato e un Papposileno che \u00e8 seduto e che imita scherzosamente il precedente. In terra giacciono varie anfore, alcune raffigurate in scorcio con notevole virtuosismo.\nLa terza parte mostra la prua della nave Argo dove si trovano tre Argonauti, mentre un quarto, con una cista e un barilotto in mano, scende da una scaletta e un quinto \u00e8 l\u00ec seduto appresso.\nStile e datazione.\nLa scelta delle scene non \u00e8 completamente chiarita: la prima mostra un episodio concluso, da mettere in relazione alle analoghe raffigurazioni su specchi, mentre le altre due sembrano solo riempitive, per di pi\u00f9 senza il senso logico che vedrebbe prima la nave (simboleggiante l'arrivo). Nonostante queste debolezze le figure sono costruite con notevole abilit\u00e0, con scorci realistici e con un minuto tratteggio che indica alcune ombreggiature.\nDa un'analisi complessiva emerge la coesistenza di diverse influenze artistiche: alla forma dell'oggetto, tipicamente prenestina, si affiancano decorazioni non originarie di Preneste, con alcuni dettagli legati al mondo etrusco-italico (i gioielli di Atena, le \"bullae\" su braccio di un Argonauta o il barilotto e il vaso \"a gabbia\"). Alcuni hanno ipotizzato un'origine letteraria delle scene in un dramma satiresco perduto di Sofocle (come farebbe pensare la presenza del Papposileno), mentre si esclude la derivazione dal perduto \"Ritorno degli Argonauti \" di Micone. Lo stile generale delle scene fa pensare infatti a un modello greco del IV secolo a.C., confrontabile anche con il Cratere degli Argonauti al museo archeologico nazionale di Firenze (370 a.C. circa). Altre analogie sono con le lotte tra animali della Tomba Fran\u00e7ois, con sarcofagi di Tarquinia e di Praeneste. La datazione in ultima analisi viene fatta in genere risalire attorno al 340 a.C."}
{"id": "552846", "revid": "1318658", "url": "https://it.wikipedia.org/wiki?curid=552846", "title": "Arrondissement di M\u00e2con", "text": "L\"arrondissement\" di M\u00e2con \u00e8 una suddivisione amministrativa francese, situata nel dipartimento della Saona e Loira e nella regione della Borgogna-Franca Contea.\nComposizione.\nL\"arrondissement\" di M\u00e2con raggruppa 124 comuni in 10 cantoni:"}
{"id": "552847", "revid": "37401", "url": "https://it.wikipedia.org/wiki?curid=552847", "title": "Belfagor (divinit\u00e0)", "text": "Belfagor (: ), o Belfegor, \u00e8 la principale divinit\u00e0 presso alcune popolazioni semite del Medio Oriente.\nCulto.\nDio adorato sul Fegor, montagna d'Assiria, ed \u00e8 la stessa divinit\u00e0 caldea che \"Baal\", \"Belo\" o \"Bel\", adorata dai popoli d'Oriente sotto il nome di \"Baal-Berit\" dagli uni, di \"Baal-Gad\" da altri, e da alcuni sotto quello di \"Baal P'eor\"; lo si fa risalire etimologicamente dalle antiche lingue semitiche (come il caldeo-babilonese) con il termine composito di \"Baal-P'eor\", letteralmente \"Signore del monte Peor\". Venne adorato dai Moabiti sotto il nome di \"Beelfegor e\" dai Cananei sotto quello di \"Moloch\"\".\" Potrebbe essere la stessa divinit\u00e0 di Adone; nome sotto il quale i Siriani adoravano il Sole. \nBelfagor era un Dio della turpitudine, lo stesso che il Priapo, della mitologia greco-romana. Demonizzato successivamente da ebrei e cristiani.\nProbabilmente con il nascere del monoteismo ebraico, in contrapposizione al politeismo dei vicini cananei, Moloch-Beelfagor divenne per gli israeliti una figura demoniaca da abbattere (si ricordino le distruzioni degli idoli cananei).\nAssimilato poi dal Cristianesimo come il diavolo con il nome di Belfagor, nella demonologia cristiana viene raffigurato anche come uno dei sette principi dell'inferno. Belfagor attira le anime degli uomini e li seduce promettendogli scoperte e geniali invenzioni che li renderanno ricchi. Secondo molti demonologi del XVI secolo, egli diviene pi\u00f9 potente nel mese di aprile. Egli \u00e8 inoltre il demone che rappresenta il peccato mortale dell'accidia.\nBelfagor nella cultura di massa.\nBelfagor \u00e8 protagonista di numerose opere letterarie, cinematografiche e musicali:\nBelfagor viene citato in varie opere, tra cui il \"Dizionario infernale\" di Collin de Plancy, il \"Paradiso perduto\" di John Milton e \"I lavoratori del mare\" di Victor Hugo.\nBelfagor \u00e8 il titolo di una canzone degli Underground Life, presente nel loro album \"Filosofia dell'Aria\", del 1987. \u00c8 citato anche nella canzone \"Nel tempo\" del cantautore Luciano Ligabue. Viene nominato anche nella canzone \"Suicidol\", dell'omonimo album \"Suicidol\" di Nitro (rapper), citando nella omonima frase \"Belfagor o Il fantasma del Louvre\". Inoltre, Belfagor viene citato nella canzone Hollywood, dell'album \"Ill Movement\" di Mostro in questo pezzo vi hanno partecipato due nomi noti nel genere Rap Nick Sick (Che collabora al disco) e Smacco con l'omonima frase \"Pregano Belfagor il fantasma del Louvre\".\nBelfagor, inoltre, appare spesso nella serie di videogiochi JRPG Megami Tensei e nel suo spinoff Persona (serie) \nIl numero primo \u00e8 detto Numero di Belfagor. \u00c8 un primo palindromo: cio\u00e8 un numero primo che \u00e8 anche un numero palindromo.\nBelfagor \u00e8 anche uno dei personaggi antagonisti nella quindicesima stagione della serie televisiva Supernatural; interpretato da Alexander Calvert"}
{"id": "552848", "revid": "671029", "url": "https://it.wikipedia.org/wiki?curid=552848", "title": "Acciaiolo Acciaiuoli", "text": "Biografia.\nProbabilmente figlio illegittimo di Niccol\u00f2 Acciaiuoli il vecchio, fu il padre di Niccol\u00f2 Acciaioli, che fu il fondatore della Certosa di Firenze. Numerosi furono gli incarichi politici ricoperti nell'arco della sua vita:\nFond\u00f2 succursali del banco di famiglia a Napoli (che si rivel\u00f2 una sede particolarmente importante per la fortuna familiare), a Barletta, in Grecia, nel Levante e Berberia, e prest\u00f2 ingenti somme di denaro a Roberto d'Angi\u00f2 re di Napoli, il quale lo nomin\u00f2 nel 1333 ciambellano e consigliere. Si spos\u00f2 con Guglielmina de' Pazzi. Suo figlio Niccol\u00f2 fu importante uomo politico e fond\u00f2 la Certosa di Firenze.\nMor\u00ec a Firenze nel 1349."}
{"id": "552849", "revid": "36426", "url": "https://it.wikipedia.org/wiki?curid=552849", "title": "Acciaiolo Acciaioli", "text": ""}
{"id": "552852", "revid": "1449352", "url": "https://it.wikipedia.org/wiki?curid=552852", "title": "Sovrani di Napoli", "text": "Il seguente \u00e8 un elenco cronologico dei Sovrani del Regno di Napoli dalla sua nascita fino all'unione formale con il Regno di Sicilia nel Regno delle Due Sicilie.\nRegno di Napoli \u00e8 il nome informale con cui \u00e8 conosciuto nella moderna storiografia l'antico Stato italiano esistito, con alterne vicende, dal XIII al XIX secolo, il cui nome ufficiale era Regno di Sicilia citeriore\nOrigini.\nLa Campania inizi\u00f2 a far parte dal 1043 della Contea di Puglia guidata dal normanno Guglielmo I d'Altavilla poi divenuto ducato di Puglia e Calabria con Roberto il Guiscardo. Nel 1130 Ruggero II di Sicilia unific\u00f2 il ducato con la Contea di Sicilia creando il Regno di Sicilia.\nIl Ducato di Napoli (esteso all'incirca sull'area dell'odierna citt\u00e0 metropolitana) fu uno degli ultimi territori dell'Italia meridionale a essere inglobato nel Regno di Sicilia dei normanni, con la capitolazione del duca Sergio VII di Napoli nel 1137.\nDai sovrani della dinastia di origine normanna nel 1198 il Regno di Sicilia pass\u00f2 per via matrimoniale agli Hohenstaufen con Federico II di Svevia fino al 1266, quando l'ultimo re della dinastia di origine sveva Manfredi di Sicilia fu sconfitto dagli angioini.\nCapetingi (1282\u20131442).\nAngi\u00f2.\nSu invito del Pontefice Clemente IV, scende in Italia (1265) Carlo d'Angi\u00f2, fratello del re di Francia Luigi IX, investito con Bolla papale del titolo di \"Re d'ambedue le Sicilie\", prima traccia documentale di una serie, a volte intricata, di appellativi del Regno.\nCarlo I d'Angi\u00f2, Re di Sicilia dal 1266 perde tuttavia l'isola a causa della rivolta dei Vespri Siciliani (1282), in seguito alla quale la corona dell'isola viene offerta a Pietro III d'Aragona (Primo di Sicilia).\nIl Regno di Sicilia si ritrova diviso in due parti: l'isola siciliana, in mano agli aragonesi, e la parte continentale, tenuta dagli angioini, entrambe rivendicanti il titolo di \"Regno di Sicilia\". La situazione trover\u00e0 una sua ufficializzazione (seppur provvisoria) solo con la pace di Caltabellotta del 1302.\nDa questo momento, tuttavia, i re angioini di Napoli si diranno \"Re di Sicilia citra\" e, del pari \"Re di Sicilia\" si diranno i sovrani aragonesi. Di fatto, nasce, accanto al Regno di Sicilia, un nuovo regno, che in seguito verr\u00e0 detto \"Regno di Napoli\", esteso su tutta la parte continentale del mezzogiorno d'Italia.\nAngi\u00f2-Durazzo.\nNel 1381, lo Scisma d'Occidente, che vide contrapporsi papi e antipapi in seno alla Chiesa cattolica si ripercosse anche sul Regno napoletano: l'erede designato da Giovanna, Carlo d'Angi\u00f2-Durazzo (appartenente al ramo ungherese della dinastia), venne infatti rimosso da quest'ultima nella linea di successione per la sua fedelt\u00e0 a Papa Urbano VI, mentre Giovanna prendeva le parti dell'Antipapa Clemente VII, sostenuto dalla Francia. Forte del sostegno papale, Carlo di Durazzo mosse le sue truppe verso Napoli, che cadde il 16 luglio 1381. Solo alla morte di Giovanna, assassinata l'anno seguente, Carlo si fece incoronare regnante della Sicilia citeriore, dando inizi\u00f2 al regno del ramo Angi\u00f2-Durazzo.\nValois-Angi\u00f2.\nLa sovranit\u00e0 degli Angi\u00f2-Durazzo fu contestata dalla Casa Valois-Angi\u00f2, ramo cadetto della famiglia reale francese dei Valois. All'origine delle controversie il fatto che dopo aver escluso Carlo III dalla successione, Giovanna I nomin\u00f2 Luigi, Duca d'Angi\u00f2 (figlio del re francese Giovanni II) e i suoi discendenti come successori. Questi condussero diverse spedizioni militari nel Regno reclamando pi\u00f9 volte la corona. Le ostilit\u00e0 terminarono quando Giovanna II riconobbe Luigi III come Duca di Calabria ed erede al trono. Luigi III mor\u00ec prima di Giovanna II pertanto alla morte della sovrana la corona pass\u00f2 al fratello di Luigi III ovvero Renato d'Angi\u00f2.\nTrast\u00e1mara d'Aragona (1442\u20131501).\nIl re aragonese Alfonso V di Aragona era stato precedentemente nominato erede titolare da Luigi III, Duca d'Angi\u00f2. Nonostante fosse stato sconfessato da Giovanna II, il debole regno di re Renato e l'improvvisa povert\u00e0 del suo casato fornirono al sovrano spagnolo la base giuridica per rivendicare il Mezzogiorno continentale ai danni del legittimo re napoletano. Forte di questa interpretazione, conquister\u00e0 militarmente il Regno di Sicilia Citeriore e, una volta congiunto al suo Regno di Sicilia Ulteriore, assumer\u00e0 il titolo di \"Rex Utriusque Siciliae\", unificando formalmente i due regni.\nTuttavia Alfonso I di Napoli e di Sicilia (cio\u00e8 Alfonso V d'Aragona) alla sua morte lascer\u00e0 Napoli al suo figlio naturale, Ferdinando I, mentre la corona di Aragona e la Sicilia andranno al fratello Giovanni II d'Aragona, separando cos\u00ec nuovamente i due regni.\nCapetingi.\nValois.\nFacendo leva su un lontano diritto ereditario al trono di Napoli di natura agnatica, re Carlo VIII di Francia scese con le sue armate in Italia dando inizio alle cosiddette guerre d'Italia. Il 22 febbraio 1495 entr\u00f2 a Napoli, approfittando della ritirata di Ferdinando II a Ischia, e si fece incoronare re. Nel maggio dello stesso anno Ferdinando II riusc\u00ec ad organizzare una controffensiva che, nell'arco di due mesi, riusc\u00ec a scacciare i francesi da Napoli.\nValois-Orl\u00e9ans.\nRifacendosi ai diritti sul Ducato di Milano, Luigi XII di Francia intraprese la spedizione del 1499-1500 in Italia. Conquistata Napoli nell'estate 1501, garantitagli dal Trattato di Granada (novembre 1500), che prevedeva una spartizione delle conquiste tra Francia e Spagna, e garantita dalla neutralit\u00e0 della Repubblica di Venezia e di Papa Alessandro VI, Luigi XII si fece incoronare \"Luigi II di Sicilia\". Dopo quasi due anni di repressione l'esercito francese fu sconfitto presso il Garigliano (1503); l'armistizio di Lione, 1504, sanc\u00ec la fine del secondo dominio capetingio sul regno partenopeo.\nTrast\u00e1mara (Unione personale con la Spagna; 1504\u20131516).\nDopo le decisive vittorie nelle battaglie di Cerignola (aprile 1503) e Garigliano (dicembre 1503), gli eserciti aragonesi di Ferdinando II riuscirono a scacciare i francesi da Napoli, definitivamente conquistata nel 1504.\nLa linea di successione antecedente all'invasione non venne per\u00f2 rispettata, e Ferdinando si fece incoronare a discapito del cugino Ferdinando, Duca di Calabria, legittimo titolare della Corona siciliana, che venne imprigionato e deportato in Spagna.\nAsburgo di Spagna (Unione personale con la Spagna; 1516\u20131647).\nDopo la morte di Ferdinando III, i territori legati alla Corona d'Aragona (e dopo la morte della figlia Giovanna, anche quelli della Corona di Castiglia) passarono alla Casa d'Asburgo, che tramand\u00f2 il Regno di Napoli attraverso la sua linea spagnola, iniziata da Carlo V.\nRepubblica Napoletana (1647\u20131648).\nLa Repubblica Napoletana, proclamata il 22 ottobre 1647, fu un'entit\u00e0 politica di breve durata nata in chiave antispagnola a seguito della repressione della rivolta di Masaniello. Sotto la guida dell'armaiolo Gennaro Annese i napoletani riuscirono a scacciare le truppe spagnole dalla citt\u00e0 proclamando la repubblica ed affidandone la guida ad Enrico II, duca di Guisa con la carica di Doge di Napoli. A seguito del mancato appoggio della Francia e del suo primo ministro cardinale Giulio Mazzarino e di contrasti tra Guisa e i promotori della rivolta la repubblica croll\u00f2 il 5 aprile 1648. Don Giovanni d'Austria entr\u00f2 a Napoli con le sue truppe restaurando il governo vicereale spagnolo.\nBorbone di Spagna (Unione personale con la Spagna; 1700\u20131713).\nCarlo II mor\u00ec senza eredi e, secondo il suo testamento, la corona pass\u00f2 alla dinastia dei Borbone nella persona di Filippo II, Duca d'Angi\u00f2, figlio secondogenito di Luigi di Francia, a sua volta figlio di Luigi XIV e di Maria Teresa d'Asburgo (sorella di Carlo II), inaugurando cos\u00ec il ramo spagnolo dei Borbone.\nAsburgo d'Austria (1713\u20131734).\nIn base al Trattato di Utrecht del 1713, che sanc\u00ec assieme al Trattato di Rastaat la fine della Guerra di successione spagnola, il regno della Sicilia Citeriore pass\u00f2 al Imperatore del Sacro Romano Impero Carlo VI.\nBorbone di Napoli (1734\u20131799).\nIl regno fu conquistato dalle armate spagnole nel 1734, durante la Guerra di successione polacca. Il Regno di Napoli e il Regno di Sicilia vennero riconosciuti come indipendenti e assegnati in unione personale a un ramo cadetto dei Borbone di Spagna con il Trattato di Vienna del 1738, dando inizio al ramo siculo-napoletano dei Borbone (poi detto \"delle Due Sicilie\").\nRepubblica Napoletana (1799).\nSull'onda della Prima campagna d'Italia, nel 1798 le truppe repubblicane francesi penetrarono in Italia meridionale, sconfissero l'esercito borbonico nella battaglia di Civita Castellana ed avanzarono agevolmente fino a Napoli. Ferdinando IV e la famiglia fuggirono precipitosamente in Sicilia e, il 23 gennaio 1799, venne proclamata la Repubblica Napoletana di stampo filo francese e giacobino. La neonata repubblica sopravvisse per meno di cinque mesi, cadendo a seguito della ritirata dei francesi da Napoli e della guerriglia portata avanti dall'armata sanfedista del cardinale Fabrizio Ruffo. Il 13 giugno 1799 Ferdinando IV viene restaurato sul trono napoletano attuando una dura e sanguinosa repressione contro coloro che fecero parte del governo repubblicano.\nBonaparte (Stato cliente dell'Impero francese; 1806\u20131808).\nTra la fine del XVIII e l'inizio del XIX secolo i sovrani di Napoli furono attivi nelle varie coalizioni antifrancesi ed ebbero diversi scontri politici e soprattutto militari con i transalpini. Dopo la vittoria di Austerlitz del 2 dicembre 1805, Napoleone Bonaparte promosse l'occupazione definitiva del napoletano, condotta con successo da Gouvion-Saint Cyr e da Reynier, e dichiar\u00f2 quindi decaduta la dinastia borbonica nominando nuovo \"Re di Napoli\" il fratello Giuseppe. Da segnalare che in questo periodo il re Ferdinando continu\u00f2 a regnare \"de facto\" sulla Sicilia e perse solo il regno napoletano. Nella fase di passaggio dal regno di Ferdinando IV a quello del Bonaparte, fu reggente delle Due Sicilie il marchese Michelangelo Cianciulli.\nMurat (Stato cliente dell'Impero francese; 1808\u20131815).\nNel 1808 l'imperatore Napoleone prefer\u00ec affidare al fratello Giuseppe il trono di Spagna, a succedergli scelse il marito di sua sorella Carolina, il Maresciallo di Francia e compagno d'armi di lungo corso Gioacchino Murat, cui fu attribuito il nome di \"Gioacchino Napoleone\". Napoleone attribu\u00ec al cognato il titolo puramente formale di \"Re delle Due Sicilie\" per reclamare anche la sovranit\u00e0 sull'isola di Sicilia; nei fatti il dominio di Murat era limitato alla parte continentale del Mezzogiorno d'Italia e non arriv\u00f2 mai a comprendere l'isola, che rimase sotto l'autorit\u00e0 di Ferdinando IV di Napoli e III di Sicilia.\nBorbone di Napoli (1815\u20131816).\nDopo la caduta di Napoleone si ebbe il periodo della \"Restaurazione\" in cui molte famiglie detronizzate dagli effetti della rivoluzione francese e delle guerre napoleoniche tornarono sul trono. Tra queste, anche ai Borbone fu restituito il Regno di Napoli, che, nel 1816 fu unito al Regno di Sicilia dal re Ferdinando IV di Napoli (e III di Sicilia), che scelse di farsi chiamare Ferdinando I delle Due Sicilie."}
{"id": "552854", "revid": "1318658", "url": "https://it.wikipedia.org/wiki?curid=552854", "title": "Arrondissement di Melun", "text": "L\"arrondissement\" di Melun \u00e8 una suddivisione amministrativa francese, situata nel dipartimento della Senna e Marna e nella regione dell'\u00cele-de-France.\nComposizione.\nL\"arrondissement\" di Melun raggruppa 91 comuni in 10 cantoni:"}
{"id": "552855", "revid": "1632387", "url": "https://it.wikipedia.org/wiki?curid=552855", "title": "Zastava", "text": "La Zastava (in serbo: \u0417\u0430\u0441\u0442\u0430\u0432\u0430, trad. it. bandiera) \u00e8 stata una fabbrica di auto, armi e macchinari fondata nel 1853 ed attiva fino al 2008 nella citt\u00e0 serba di Kragujevac.\nLa sua prima attivit\u00e0 per quasi un secolo fu la costruzione di armi ma \u00e8 stata molto presente nel settore delle automobili grazie ad un importante accordo fatto con Fiat sin dal 1953 e portato avanti fino al 2011. Oggi l'azienda produce piccole armi militari e sportive, molte delle quali basate sul design russo e tedesco, sotto il nome di Zastava Arms. La produzione di vetture \u00e8 terminata nel 2011, quando Fiat ha acquisito gli stabilimenti produttivi di Kragujevac per la produzione della Fiat 500L\nStoria.\nDopo un primo tentativo di produzione di veicoli, soprattutto a uso militare, durante e appena dopo la seconda guerra mondiale, un camion Ford e la Jeep Willys, il vero inizio come casa automobilistica si ebbe nel 1953, quando l'azienda che si chiamava allora Zavodi Crvena Zastava, in seguito ad un primo accordo con Fiat, acquis\u00ec la licenza per la produzione della Fiat Campagnola. Il 17 novembre 1953 la prima Campagnola AR51 usc\u00ec dagli stabilimenti Zastava di Kragujevac. La produzione continu\u00f2 fino al 1962 e 4640 esemplari furono assemblati.\nL'anno successivo arriv\u00f2 la Fiat 1400 il cui primo esemplare usc\u00ec dalla fabbrica il 12 agosto 1954. Ne furono prodotte alcune anche nella versione \"1900\" e saranno parecchie decine di migliaia le berline che verranno fabbricate in totale. Poi fu anche presentata la Fiat 1100 D ma sar\u00e0 con la messa in produzione della Zastava 600, un'auto identica alla Fiat 600, che la Zastava conoscer\u00e0 il pi\u00f9 grande sviluppo; la 600 venne sostituita nel 1962 dalla 750 e nel 1980 dalla 850 esteticamente sempre pressoch\u00e9 invariate ma dotate di motori dalla cilindrata maggiore. Il modello conobbe un successo enorme. La produzione della Z850 finir\u00e0 con il bombardamento della fabbrica di Kragujevac nel 1999. Nello stesso periodo veniva venduta anche la Zastava 1300, identica alla Fiat 1300.\nAgli inizi degli anni settanta un'importante novit\u00e0 fu la Zastava 101, una 128 con il baule modificato; questa divenne l'auto pi\u00f9 diffusa e pi\u00f9 venduta nella Jugoslavia e venne esportata in Africa, in Asia, a Cipro, in Spagna, in Germania ed in Belgio con il nome di Zastava Skala. In catalogo vi era anche la Zastava 125 identica alla Fiat 125P disponibile in versione Kombi.\nLa Zastava commercializza il Zastava 600 Kombi, furgoncino derivato della 600 e il Zastava 900E derivato dal Fiat 900 Panorama.\nNel 1981 compare un modello destinato a fare storia, la Zastava Yugo 45 in sostituzione della 750, che monter\u00e0 i motori della Fiat 127, la prima a \"sbarcare\" negli Stati Uniti, lo stesso modello che verr\u00e0 commercializzato in Italia nel 1991 con il nome Koral e con marchio Innocenti. Dall'ottobre 1981 l'azienda jugoslava inizi\u00f2 inoltre la produzione su licenza della Fiat Argenta.\nNel 1993 la Zastava rinnova la \"101\" denominandola Skala 55 che viene affiancata dalla Zastava 128 anche in versione Pick-up.\nNel 1988 viene messa sul mercato la Zastava Florida, un modello con i motori e gli interni della 128 ma con una linea rivoluzionaria simile ad auto che entreranno in commercio diverso tempo dopo (Opel Astra, Citro\u00ebn ZX, Fiat Palio) seppur dotate di meccanica di livello superiore.\nCon il crollo della Jugoslavia l'industria viene semi-distrutta dai pesanti bombardamenti NATO del 1999 durante la Guerra del Kosovo.\nNel 2005 sono state acquisite, a seguito di un accordo con FIAT, le linee di produzione della Fiat Punto precedentemente usate nello stabilimento di Mirafiori ed \u00e8 stata avviata la produzione in loco su licenza col nome di Zastava 10. La produzione non \u00e8 partita immediatamente dopo l'accordo sicch\u00e9 per ovviare al ritardo le prime Zastava 10 sono state prodotte a Mirafiori.\nFine della produzione di automobili.\nIl 30 aprile 2008 \u00e8 stata diffusa la notizia della firma di un protocollo d'intesa tra lo Stato serbo (azionista di maggioranza della Zastava) e Fiat Group Automobiles, che ha portato alla creazione di una joint-venture tra le due parti (di cui il 70% a Fiat e la restante quota allo Stato serbo) per investire nello stabilimento di Kragujevac circa 700 milioni di euro (a cui si aggiungeranno 200 milioni di investimenti statali tramite agevolazioni fiscali). La tappa successiva dell'accordo \u00e8 stata la creazione di una societ\u00e0 mista italo-serba, avvenuta il 29 settembre 2008. L'accordo \u00e8 stato l'ultimo capitolo della storia del marchio Zastava, che ha cessato di esistere il 21 novembre 2008. Tutti gli impianti Zastava, compreso lo stabilimento di Kragujevac, sono diventati di propriet\u00e0 di Fiat Group Automobiles (dal 2014 Fiat Chrysler Automobiles) a nome FCA Srbija ed utilizzati per la costruzione delle vetture del gruppo italiano. Termina cos\u00ec la produzione di vetture da parte dell'azienda che ora si concentra solamente nella produzione di armi, ci\u00f2 nonostante non \u00e8 ancora ufficiale il futuro del marchio che contraddistingue le vetture Fiat vendute sul territorio serbo e prodotte a Kragujevac ovvero le Zastava 10. Attualmente a Kragujevac viene prodotta la Fiat 500L."}
{"id": "552858", "revid": "254059", "url": "https://it.wikipedia.org/wiki?curid=552858", "title": "Filippo Acciaiuoli (podest\u00e0 di Ferrara)", "text": "Biografia.\nFiglio di Tommaso Acciaiuoli, fu fratello di Donato Acciaiuoli il vecchio, Monte, Albizo e Alamanno.\nSi ricorda il podestato della citt\u00e0 di Ferrara nel 1365."}
{"id": "552859", "revid": "287204", "url": "https://it.wikipedia.org/wiki?curid=552859", "title": "Epiphyllum", "text": "Epiphyllum (dal greco '\"sopra la foglia\"') \u00e8 un genere di piante epifite della trib\u00f9 delle Hylocereeae: cactacea priva di spine originaria dell'America, presenta fusti articolati e piatti, fiori che si schiudono solo di notte di grandezza ragguardevole, tubulari con colori sgargianti; \u00e8 spesso utilizzata per creare ibridi, incrociandola specialmente con Echinopsis.\nLa pianta in natura cresce su alberi di grande mole o su rupi umide, utilizza l'umidit\u00e0 atmosferica o lo stillicidio delle piogge frequenti, ricava nutrienti dal pulviscolo atmosferico e dalle sostanze residue deposte dagli animali che popolano la chioma degli alberi, su uno pseudo suolo realizzato da muschi e foglie in disfacimento; raramente \u00e8 illuminata direttamente dal sole.\nColtivazione.\nLa pianta ha bisogno di modeste quantit\u00e0 di terreno, soffice e torboso, che deve essere mantenuto umido anche nella stagione invernale, ma non eccessivamente inzuppato. Necessita di concimazioni abbondanti da marzo a settembre, e di una temperatura mai al di sotto dei 10\u00a0\u00b0C.\nTrattandosi di pianta epifita tropicale necessita di un ambiente luminoso, caldo, ma non eccessivamente soleggiato."}
{"id": "552860", "revid": "1318658", "url": "https://it.wikipedia.org/wiki?curid=552860", "title": "Falce Martello", "text": ""}
{"id": "552861", "revid": "1318658", "url": "https://it.wikipedia.org/wiki?curid=552861", "title": "Arrondissement di Fontenay-le-Comte", "text": "L\"arrondissement\" di Fontenay-le-Comte \u00e8 una suddivisione amministrativa francese, situata nel dipartimento della Vandea e nella regione dei Paesi della Loira.\nComposizione.\nL\"arrondissement\" di Fontenay-le-Comte raggruppa 107 comuni in 9 cantoni:"}
{"id": "552863", "revid": "1318658", "url": "https://it.wikipedia.org/wiki?curid=552863", "title": "Arrondissement di P\u00e9ronne", "text": "L\"arrondissement\" di P\u00e9ronne \u00e8 una suddivisione amministrativa francese, situata nel dipartimento della Somme e nella regione dell'Alta Francia.\nComposizione.\nL\"arrondissement\" di P\u00e9ronne raggruppa 169 comuni in 8 cantoni:"}
{"id": "552873", "revid": "1318658", "url": "https://it.wikipedia.org/wiki?curid=552873", "title": "Arrondissement di Libourne", "text": "L\"arrondissement\" di Libourne \u00e8 una suddivisione amministrativa francese, situata nel dipartimento della Gironda e nella regione della Nuova Aquitania.\nComposizione.\nL\"arrondissement\" di Libourne raggruppa 129 comuni in 9 cantoni:"}
{"id": "552874", "revid": "1573940", "url": "https://it.wikipedia.org/wiki?curid=552874", "title": "Carduelis citrinella", "text": "Il venturone, noto anche come venturone alpino o canarino di montagna (Carduelis citrinella ()), \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"citrinella\", deriva dal latino \"citrus\" (limone) ed indicava in passato una delle due specie di fringillidi dal piumaggio verde-giallastro diffuse in Europa meridionale (l'altra era \"serinus\", il verzellino).\nDescrizione.\nDimensioni.\nMisura 11,5\u201313\u00a0cm, per un peso di 12-14 grammi.\nAspetto.\nSi tratta di uccelli dall'aspetto paffuto, muniti di testa arrotondata, piccolo becco conico, ali arrotondate e coda dalla punta lievemente forcuta.\nNel complesso, i venturoni ricordano molto dei canarini, dai quali si differenziano principalmente per la presenza della barra alare gialla.\nIl piumaggio \u00e8 giallo-verdastro su faccia, calotta, petto e codione, tendente a schiarirsi su ventre e sottocoda e a sfumare nel bruno sul dorso, mentre i fianchi sono grigi, cos\u00ec come dello stesso colore sono nuca e lati del collo (con presenza di una banda trasversale biancastra che va da spalla in spalla e separa il giallo facciale da quello pettorale). Ali e coda sono nere, le prime con evidente barra alare gialla.\nIl dimorfismo sessuale \u00e8 presente ma non evidentissimo, con le femmine dalla livrea meno brillante e dal giallo facciale e toracico meno esteso. In ambedue i sessi il becco \u00e8 grigio-nerastro, le zampe sono di color carnicino e gli occhi sono di colore bruno scuro.\nBiologia.\nI venturoni sono uccelli diurni, molto miti e schivi, non facilissimi da osservare, i quali vivono perlopi\u00f9 in coppie o in gruppetti e si muovono perlopi\u00f9 fra i rami, i cespugli e l'erba alta alla ricerca di cibo.\nIl canto dei maschi \u00e8 sommesso ma melodioso, e ricorda molto quello del canarino selvatico o del verzellino: i richiami che questi uccelli utilizzano per tenersi in contatto fra loro durante la ricerca di cibo, invece, ricordano quelli del lucherino.\nAlimentazione.\nQuesti uccelli si nutrono principalmente di semi di alberi (peccio, salice, pino etc.), bacche, frutta e germogli, ma non disdegnano (specie durante il periodo riproduttivo) di mangiare sporadicamente anche insetti ed altri piccoli invertebrati.\nRiproduzione.\nLa stagione riproduttiva va dalla met\u00e0 di marzo ad agosto. Si tratta di uccelli monogami, i cui maschi attirano le femmine cantando a squarciagola da posatoi in evidenza (rocce, alberi solitari, cespugli) gi\u00e0 verso la fine dell'inverno, per passare poi insieme tutta la primavera e l'estate.\nIl nido, a forma di coppa, viene costruito dalla sola femmina, con alcuni maschi che possono fornire parte del materiale da costruzione: esso \u00e8 costituito da rametti e fibre vegetali intrecciati, con l'interno foderato di lanugine e piumino. Come sito di costruzione del nido viene generalmente scelto un albero di conifera.\nAll'interno del nido, la femmina depone 4-5 uova, di colore azzurrino chiarissimo, munite di screziature di varia tonalit\u00e0 di bruno specialmente sul polo ottuso: la cova \u00e8 prerogativa della femmina, col maschio che staziona presso il nido tenendo di guardia i dintorni ed occupandosi di reperire il cibo per s\u00e9 e per la \"partner\".\nAlla schiusa, i \"pulli\" sono ciechi ed implumi: essi vengono imbeccati ed accuditi da ambedue i genitori, e sono in grado d'involarsi attorno alle tre settimane dalla schiusa, pur non rendendosi generalmente indipendenti prima del mese e mezzo di vita.\nDistribuzione e habitat.\nIl venturone \u00e8 diffuso in gran parte dell'Europa meridionale ed in parte dell'Europa centrale, occupando un areale che comprende la Cordigliera Cantabrica, i Pirenei, aree frammentate della Spagna centrale e meridionale, il Massiccio centrale, il Midi francese (dove generalmente sverna), l'Alsazia e tutto l'arco alpino: generalmente, l'area di riproduzione pi\u00f9 settentrionale di questi uccelli viene considerata la Foresta Nera, con singoli esemplari (probabilmente accidentali in dispersione o individui sfuggiti dalla cattivit\u00e0) osservati in Sassonia a cavallo fra il XIX secolo e la Prima Guerra Mondiale. Generalmente stanziale, le popolazioni delle aree di maggiore quota possono scendere pi\u00f9 a valle durante il periodo freddo.\nL\"'habitat\" di questi uccelli \u00e8 rappresentato dalle aree boschive submontane e montane a prevalenza di conifere (peccio, larice e pino), laddove il bosco comincia a diradarsi per far spazio ai pascoli alpini.\nTassonomia.\nIn passato il venturone veniva ascritto al genere \"Serinus\", mentre attualmente, a seguito di analisi del DNA mitocondriale, si tende a considerarlo un componente del genere \"Carduelis\".\nPer lungo tempo il venturone corso \u00e8 stato considerato una sottospecie del venturone europeo, tuttavia in seguito all'elevazione di questa popolazione al rango di specie a s\u00e9 stante il venturone europeo rappresenta una specie monotipica."}
{"id": "552875", "revid": "36426", "url": "https://it.wikipedia.org/wiki?curid=552875", "title": "Filippo Acciaioli (podest\u00e0 di Ferrara)", "text": ""}
{"id": "552877", "revid": "1610933", "url": "https://it.wikipedia.org/wiki?curid=552877", "title": "Venturone", "text": ""}
{"id": "552879", "revid": "1935652", "url": "https://it.wikipedia.org/wiki?curid=552879", "title": "Turibolo", "text": "Il turibolo (dal latino \"turibulum\"), detto anche incensiere, \u00e8 il vaso, spesso in metallo, dove viene bruciato incenso in grani o altre essenze profumate e penetranti durante una funzione religiosa.\nViene utilizzato in quasi tutte le religioni attuali ed antiche.\nCulture antiche.\nL'utilizzo dell'incenso nelle culture antiche per scopi rituali, presupponeva l'utilizzo di incensieri, che erano essenzialmente di due tipi: a braciere e manuale.\nIl cristianesimo.\nNel Cristianesimo esso \u00e8 usato nella Chiesa cattolica, nella Chiesa ortodossa, nella Chiesa anglicana ed in altre confessioni cristiane. Storicamente i primi cristiani nell'uso del turibolo si rifecero alla liturgia e alle purificazioni della religione romana e greca (che utilizzavano anche lo zolfo oltre l'incenso), che a loro volta importarono tale uso dalla religione egizia.\nIl nome turibolo deriva dal latino \"thuribulum\", la cui radice \"thur\" significa incenso.\nL'uso del turibolo \u00e8 molto semplice. Nel turibolo viene acceso un carboncino, su cui viene poi versato un po' di incenso (o altra sostanza). In questo modo dal turibolo si leva una nuvola di fumo profumato.\nEsistono diversi modelli di turibolo:\nIl turibolo \u00e8 accompagnato dalla navicella: piccolo vaso in cui viene conservata la scorta di incenso da aggiungere al momento opportuno nel turibolo. Il chierichetto incaricato di portare il turibolo \u00e8 detto turiferario. In processione, il turiferario porta il turibolo con la mano destra e la navicella con la sinistra (se non c'\u00e8 il ministrante incaricato di portare la navicella). Al momento di presentare il turibolo al sacerdote per l'infusione dell'incenso, il turiferario tiene il turibolo con la sinistra e la navicella con la destra.\nUn famoso turibolo \u00e8 il \"Botafumeiro\", nella cattedrale di Santiago di Compostela. Sospeso al soffitto della cattedrale, questo turibolo \u00e8 noto per la sua straordinaria altezza di circa un metro e mezzo e per il peso di 55 chilogrammi di puro argento (quello attuale, fuso nel 1855 \u00e8 in ottone ricoperto d'argento). Per il suo utilizzo vengono impiegate circa una dozzina di persone ed esso viene fatto oscillare lungo la navata centrale della chiesa. Esso viene ancora oggi utilizzato simbolicamente nelle celebrazioni solenni della cattedrale ed \u00e8 considerato il pi\u00f9 grande del mondo\nUna delle spiegazioni delle grandi dimensioni del Botafumeiro era l'antico uso che se ne faceva probabilmente per rinfrescare l'aria all'interno della cattedrale, appesantita dalla presenza dei moltissimi pellegrini che vi si recavano in adorazione.\nModi di utilizzo cristiano cattolici di rito latino.\nRito romano.\nUno dei tipici utilizzi del turibolo nella Chiesa cattolica di Rito latino \u00e8 durante la Celebrazione Eucaristica, la Benedizione eucaristica ed altri riti.\nDurante la Celebrazione eucaristica pu\u00f2 essere utilizzato in questi momenti principali:\nPrima della riforma liturgica di Paolo VI, il sacerdote benediceva l'incenso, all'atto di infonderlo nel turibolo, con una delle seguenti formule:\n oppure:\nL'incensazione all'Offertorio avveniva in forma di triplice croce e di triplice cerchio sul pane e sul vino, accompagnata dalle parole:\nQueste formule sono utilizzate nella Messa tridentina.\nIl turibolo \u00e8 anche utilizzato nel rito delle esequie, per incensare la salma.\nL'incenso \u00e8 utilizzato anche per rendere culto ai santi. Esso perci\u00f2 viene usato per incensare le immagini della Vergine Maria, dei santi e dei beati. Non possono essere incensate immagini di defunti o di persone viventi.\nPer l'incensazione si usano criteri precisi:\nI tratti possono essere singoli, doppi o tripli in base alla consuetudine del luogo, si dia comunque pi\u00f9 importanza al SS. Sacramento.\nQuando il SS. Sacramento \u00e8 portato in processione, viene preceduto da due turiferari affiancati, recanti ognuno un turibolo fumigante; il ministrante che porta la navicella, sta fra i due turiferari e, all'occorrenza, aggiunge l'incenso nei turiboli.\nRito ambrosiano.\nNella tradizione ambrosiana il turibolo \u00e8 di tipo \"aperto\", ossia non \u00e8 dotato di coperchio. Nelle chiese di rito ambrosiano il turibolo viene usato in maniera differente. Il modo di usare il turibolo nell'incensare \u00e8 \"per ductum et tractum\", cio\u00e8 facendo prima ruotare il turibolo (\"ductus\") e poi spingendolo in avanti (\"tractus\"), in modo che chi incensa \"disegni\" la forma di una croce. Nel \"ductus\" il turibolo viene fatto ruotare in senso orario, nel \"tractus\" il turibolo viene alzato verticalmente e abbassato.\nI criteri usati per l'incensazione sono:\nLe chiese di rito orientale.\nNelle chiese di Rito bizantino (ortodosse e cattoliche) il turibolo (chiamato \"thymiateria\" dall'omonima parola greca) \u00e8 molto simile a quello della Chiesa occidentale, ma solitamente dispone di quattro catene, alle quali sono attaccate dodici piccole campanelle a simboleggiare i dodici apostoli. Secondo una certa tradizione gli incensieri con le campanelle sono utilizzati esclusivamente dai vescovi.\nA differenza del cattolicesimo latino, per\u00f2, le Chiese orientali fanno uso molto pi\u00f9 frequentemente del turibolo: esso \u00e8 utilizzato nelle funzioni mattutine, ai vespri, nella liturgie domenicali cos\u00ec come nelle pannikhida. Anche in questo caso l'incensazione del celebrante viene fatta da un diacono. Gli accoliti e le persone che non hanno ricevuto gli ordini hanno la possibilit\u00e0 di preparare l'incensiere ma non di amministrare l'incensatura.\nL'incensiere nelle culture cristiane di Rito orientale (cattoliche e ortodosse) \u00e8 utilizzato anche per l'incensazione delle icone che si trovano negli altari casalinghi.\nLa cultura cinese.\nLa storia degli incensieri nella cultura cinese ha inizio probabilmente con la dinastia Zhou orientale (770\u2013256 a.C.). Nella lingua cinese la parola \"incensiere\" \u00e8 composta da \"lu\" (\u7210 o\u7089 \"braciere; fornace\"), \"Xianglu\" (\u9999\u7210, \"incenso\") e \"Xunlu\" (\u718f\u7210, \"fumo\", o \u85b0\u7210, \"fragranza, erba aromatica\".\nL'incensiere pi\u00f9 comune \u00e8 il \"Shoulu\" (\u624b\u7210, \"mano\") ovvero incensiere a mano.\nIl \"boshanlu\" (\u535a\u5c71\u7210 \"incensiere universale a montagna\" o \"boshan xianglu\" \u535a\u5c71\u9999\u7210), che divenne popolare durante l'era dell'imperatore Wu Han (regnante 141-87 a.C.), rappresentava in esso tutto il microcosmo di una sacra montagna (come erano il monte Kunlun o il Monte Penglai). Questi incensieri elaborati vennero disegnati con aperture che facessero sembrare il denso fumo dell'incenso come delle nuvole che attorniavano il picco della montagna. Il primo scrittore a dare notizia dell'esistenza di oggetti simili fu lo studioso Liu Xiang che riport\u00f2 per primo la parola \"boshanlu\", nel 40 a.C. circa.\nGli archeologi hanno rinvenuto molti \"boshanlu\" in Cina e precisamente a Mawangdui, molti dei quali contenevano ancora dei resti di cenere che le analisi hanno rivelato essere di piante aromatiche come il \"maoxiang\" (\u8305\u9999 \"Imperata cylindrica\"), il \"gaoliangjiang\" (\u9ad8\u826f\u8591 \"Galangal\"), lo \"xinyi\" (\u8f9b\u5937 \"Magnolia liliiflora) ed il \"gaoben\" (\u85c1\u672c\"Ligusticum sinense\"). Gli studiosi ritenevano che il bruciare queste essenze favorisse il contatto con gli spiriti durante le cerimonie funebri.\nSecondo il sinologo e storico Joseph Needham, alcuni taoisti adattarono anche gli incensieri per utilizzare nella religione la cannabis."}
{"id": "552883", "revid": "1904508", "url": "https://it.wikipedia.org/wiki?curid=552883", "title": "Francesco Acciaiuoli (politico fiorentino)", "text": "Figlio di Monte Acciauioli e nipote di Tommaso Acciaiuoli, furono suoi fratelli Angelo Acciaiuoli \"senior\", Martinaccio Acciaiuoli, Dardano, Alamanno, Giovanni, vescovo di Cesena dal 1332 alla morte, e Lina.\nBiografia.\nTra gli incarichi ricoperti si ricordano:\nFu inoltre ambasciatore per la repubblica presso Papa Clemente VI ad Avignone nel 1342.\nMor\u00ec nel 1355 circa."}
{"id": "552884", "revid": "36426", "url": "https://it.wikipedia.org/wiki?curid=552884", "title": "Francesco Acciaioli", "text": ""}
{"id": "552885", "revid": "121116508", "url": "https://it.wikipedia.org/wiki?curid=552885", "title": "Andrea Coda", "text": "Carriera.\nClub.\nEmpoli.\nLa sua carriera inizia ad Empoli nel 2004, con la squadra in Serie B, anche se il suo debutto risale ad una partita di Coppa Italia giocata il 22 agosto 2004 e persa per 5-3 con il Torino. Coda trova subito molto spazio, tanto da giocare complessivamente 40 partite con l'aggiunta di un gol, realizzato il 5 giugno 2005 nel pareggio casalingo per 1-1 con l'; anche grazie a lui l'Empoli \u00e8 promosso in Serie A. La stagione successiva non perde la maglia da titolare e, alla fine del campionato, totalizza 36 presenze nella massima serie.\nUdinese.\nNell'estate del 2006 viene ingaggiato dall'Udinese. In Friuli conta 22 presenze alla fine della sua prima stagione. Nella stagione successiva (2007/08) diventa la prima scelta in mancanza di Felipe ed \u00e8 proprio Coda a prenderne il posto nel finale di campionato quando il brasiliano non sar\u00e0 disponibile per infortunio. Nella stagione 2008/09 parte titolare, grazie anche alla contemporanea assenza di Felipe e Zapata, formando con Domizzi la coppia difensiva.\nNell'estate 2010 rifiuta il trasferimento al Bari e decide di voler proseguire la carriera in Friuli. Sotto la guida di Francesco Guidolin comincia la stagione da titolare ma dopo poche partite il difensore marocchino Benatia prende il suo posto fornendo migliori prestazioni. L'8 maggio 2011, durante la trasferta contro la Fiorentina parte titolare per sostituire lo squalificato Maurizio Domizzi ma, dopo appena 6 minuti, si infortuna gravemente al ginocchio (rottura del crociato) ed \u00e8 costretto ad uscire dal campo.\nChiude la stagione con 22 presenze senza segnare reti. Nella stagione 2011/12 trova poco spazio e gioca solamente 7 gare, tutte in campionato. Nella partita di Europa League del 25 ottobre 2012 persa per 3-1 con gli svizzeri dello Young Boys, realizza la sua prima rete con la maglia dell'Udinese, che \u00e8 anche la prima in campo europeo.\nI prestiti al Parma e Livorno.\nIl 28 gennaio 2013 passa al con la formula del prestito con diritto di riscatto per la met\u00e0 del cartellino. Esordisce con la maglia gialloblu il 3 febbraio seguente nella partita Fiorentina-Parma (2-0) da subentrato.\nConclusa l'esperienza con i crociati con 8 presenze totali, il 31 agosto 2013 passa in prestito al Livorno. Esordisce con la maglia amaranto il 1\u00ba settembre seguente durante la partita di campionato -Livorno (1-4), subentrando nel secondo tempo a Giuseppe Gemiti. Conclude la stagione con 23 presenze in Serie A.\nSampdoria.\nIl 22 gennaio 2015 viene ceduto in prestito con obbligo di riscatto alla Sampdoria. Il giocatore sottoscrive un contratto fino al 2017 e sceglie di indossare la maglia numero 25. L'8 febbraio compie il suo esordio in blucerchiato subentrando al 41' ad Ezequiel Mu\u00f1oz in Samp-Sassuolo 1-1.\nIl 30 agosto dello stesso anno durante la gara di campionato Napoli-Sampdoria 2-2 si procura una lesione del crociato anteriore del ginocchio sinistro che lo costringe a farsi operare il 4 settembre;; i tempi di recupero sono stimati in circa 5 mesi ma il 20 dicembre, dopo meno di quattro mesi, torna in campo nei minuti finali della gara vinta 2-0 contro il Palermo.\nPescara.\nIl 1\u00ba febbraio 2016 viene ceduto al in Serie B. Gioca nella squadra abruzzese fino alla fine del campionato 2017-2018, quando scade il suo contratto e viene svincolato.\nViterbese Castrense.\nNella sessione invernale della stagione 2018-2019 viene ingaggiato dalla in Serie C.\nNazionale.\nNel 2005 con l'Under-20 ha giocato da titolare il Mondiale U-20.\nHa preso parte con la Nazionale Under-21 agli Europei U-21 del 2006 e del 2007: in questi tornei Coda non figurava tra i titolari.\nNel maggio 2008, con la Nazionale Olimpica, vince il Torneo di Tolone, e a luglio viene inserito nella lista dei 18 convocati per partecipare ai Giochi olimpici di Pechino, dove esordisce negli ultimi minuti della gara inaugurale contro l'Honduras.\nStatistiche.\nPresenze e reti nei club.\n\"Statistiche aggiornate al 29 gennaio 2020.\""}
{"id": "552887", "revid": "124616279", "url": "https://it.wikipedia.org/wiki?curid=552887", "title": "Australian Shepherd", "text": "L'Australian Shepherd o cane da pastore australiano \u00e8 una razza canina statunitense riconosciuta dalla FCI.\nStoria.\nTra la fine dell'Ottocento e gli inizi del Novecento gli antenati di questo cane arrivarono negli Stati Uniti occidentali subito dopo i pastori baschi. Tra i suoi antenati c'\u00e8 il cane \"Pastor vasco\" (Euskal artzain txakurra) portato negli States dai baschi, e lo Smithfield Drover, una razza non riconosciuta che pare derivi da un miscuglio di razze creato da pastori australiani. La razza prende il nome dall'Australia ma nasce e si sviluppa negli Stati Uniti. Nel 1957 viene fondata in Arizona l'A.S.C.A. (Australian Shepherd Club of America) e nel 1976 \u00e8 adottato uno standard unificato.\nDescrizione.\nL'Australian Shepherd, anche se si chiama cos\u00ec, non arriva dall'Australia ma dagli Stati Uniti d'America. Sono cani molto intelligenti e agili, possono praticare sheep dog, agility, velocit\u00e0, salto, calcio oltre che salvataggio sulla neve o nell'acqua. Non \u00e8 un cane molto alto, ma nelle gare di \"agility\" viene classificato nella categoria Large.\nL'Australian Shepherd pu\u00f2 nascere con una coda lunga, con una coda di qualche o nascere naturalmente senza coda, in quest'ultimo caso l'esemplare \u00e8 detto \"NBT\" (natural bob tail) - (vedi anuri o brachiuri). In passato, in caso di cuccioli nati con una coda lunga, si procedeva all'amputazione; oggi questa pratica \u00e8 severamente vietata dalla legge in diversi paesi. Il taglio della coda comporta l'impossibilit\u00e0 d'iscrizione a competizioni sportive o esposizioni in quei paesi in cui questo procedimento \u00e8 vietato. \nFare accoppiamenti tra due NBT pu\u00f2 portare gravi malformazioni.\nI colori del mantello sono:\nSono considerate difetto grave tutte le diluizioni quale il sabbia (giallo), il blu (simil ardesia) e il lilac (violaceo).\nIl bianco \u00e8 ammesso sul collo (collare intero o parziale), petto, arti, parti inferiori del muso, lista sulla testa e pu\u00f2 estendersi, a partire dalla regione inferiore, su fino a , misurando da una linea orizzontale che passa dal gomito.\nIl bianco sulla testa non deve predominare, e gli occhi devono essere completamente circondati da colore e pigmento. Orecchie e occhi non pigmentati possono portare problemi di sordit\u00e0 e cecit\u00e0.\nCaratteristica dei merle \u00e8 diventare pi\u00f9 scuri con l'et\u00e0.\nIl pelo \u00e8 di media tessitura, da diritto a ondulato, resistente alle intemperie e di media lunghezza. Il sottopelo varia in quantit\u00e0 a seconda del clima. \nIl pelo \u00e8 corto e liscio sulla testa, orecchie, parte anteriore degli arti e sotto i garretti.\nPosteriore degli anteriori e culottes sono moderatamente frangiati. C'\u00e8 una moderata criniera e pettorina, pi\u00f9 pronunciate nei maschi che nelle femmine \nGli occhi possono essere marroni, blu, ambra o qualsiasi variante o combinazione dei menzionati colori, incluso punteggiature e marmorizzazioni, l'eterocromia \u00e8 comune nei merle ma \u00e8 considerata in standard anche nei solidi (seppure sia rara).\nLe orecchie sono triangolari e ben aderenti, non dritte. La testa \u00e8 ben bilanciata con cranio cubico della stessa lunghezza del muso. La taglia per i maschi va dai 51 ai 58 centimetri al garrese, mentre per le femmine va dai 46 ai 53 centimetri.\nCarattere.\nAnche se il carattere pu\u00f2 variare, di soggetto in soggetto, di solito si presenta di natura docile, \u00e8 un prezioso cane da lavoro, da sempre molto apprezzato nella condotta dei greggi anche se della famiglia dei bovari. In America viene usato nella conduzione delle mandrie di bestiame. Grazie alle sue importanti ed evidenti doti di intelligenza, addestrabilit\u00e0 e agilit\u00e0 si dimostra anche ottimo cane sportivo, come pure pregevole coadiutore dell'uomo, \u0455oprattutto come cane anti-droga, cane-guida per ciechi e da salvataggio. Ma l'Australian Shepherd d\u00e0 anche prova di un grande attaccamento alla famiglia, fattore che lo fa apprezzare sempre pi\u00f9 come simpatico e affettuoso amico di vita. \u00c8 detto anche il \"cane che sorride\" per una sua particolare attitudine ad alzare le labbra mostrando i denti in quello che non dev'essere confuso per un ringhio. Raramente litigioso con altri cani, si pu\u00f2 dire che sta volentieri con i suoi simili.\nTende ad avere un rapporto privilegiato con quello che lui identifica come \"padrone\". \nGeneralmente predilige gli spazi e i luoghi in cui si trova il padrone . \nCure.\nParticolare attenzione va inoltre posta ai farmaci ed antiparassitari, questa razza (come altri collie) pu\u00f2 presentare una mutazione al gene mdr1 che la rende particolarmente sensibile ad alcune molecole farmacologiche. Le reazioni avverse sono gravi e possono portare alla morte dell'animale. \n\u00c8 un cane rustico che non richiede particolari cure. \u00c8 sufficiente avere qualche semplice attenzione per il mantello e la salute in genere. Si raccomanda quindi semplicemente qualche spazzolata periodica, un po' di movimento e un controllo per quanto riguarda i parassiti esterni. \nRisulta soggetto ad alcune malattie ereditarie, le pi\u00f9 frequenti sono la displasia dell'anca, la displasia del gomito e l'oculopatia e dopo i 3 anni pu\u00f2 presentarsi epilessia. \nAccoppiare due soggetti merle (da intendere sia blue merle che red merle) \u00e8 altamente sconsigliato e dannoso per i cuccioli.\nIn una cucciolata tra due cani merle, si avr\u00e0 circa il 25% dei cuccioli tricolore, il 50% di cuccioli merle e il restante 25% di cuccioli avranno prevalenza di bianco o quasi completamente bianchi, con il tartufo, le mucose e il contorno degli occhi depigmentati. Questo tipo di colorazione \u00e8 un gravissimo difetto di standard.\nOltre a tutto ci\u00f2 che riguarda il fattore estetico e di standard, questo tipo di accoppiamento pu\u00f2 riportare sulla maggior parte dei cuccioli gravi problemi di salute come: malformazioni all'apparato uditivo (che possono portare alla sordit\u00e0), e gravi problemi al bulbo oculare che spesso portano alla cecit\u00e0 di uno od entrambi gli occhi, cio\u00e8 soggetti Lethal White.\nConsigli.\nData la sua indole, che lo ha fatto tanto apprezzare come cane conduttore, con i primi conoscenti potr\u00e0 essere un po' schivo ed avr\u00e0 bisogno di compagnia ogni minuto della sua vita: non \u00e8 un cane indipendente. Bisogna assolutamente evitare di lasciarlo da solo in appartamento, perch\u00e9 potrebbe essere addirittura dannoso per la sua salute psicologica. Per ottenere il massimo dall'Australian Shepherd occorre fornirgli un'educazione coerente, perci\u00f2 non \u00e8 adattissimo come primo cane.\nConsiderata inoltre l'acuta intelligenza che caratterizza questa razza, propria dei cani da pastore, beneficia di attivazione mentale e fisica che pu\u00f2 essere fatta con l'esercizio fisico e l'insegnamento di comandi tipici dell'obedience. \nDiffusione.\nNel 2004 l'ENCI ha contato 163 cuccioli.\nNel 2005, 182.\nNel 2006, 281.\nNel 2007, 301.\nNel 2008, 369.\nNel 2009,497.\nNel 2012, 1005. Nel 2016, 2060. La sua diffusione \u00e8 quindi in costante crescita."}
{"id": "552889", "revid": "1305772", "url": "https://it.wikipedia.org/wiki?curid=552889", "title": "Fontana dell'Amenano", "text": "La fontana dell'Amenano si trova sul lato sud di piazza del Duomo e di fronte al palazzo degli Elefanti a Catania.\nStoria.\nLa fontana, costruita nel 1867 dal maestro napoletano Tito Angelini in marmo di Carrara, rappresenta il fiume Amenano come un giovane che tiene una cornucopia dalla quale fuoriesce dell'acqua che si versa in una vasca dal bordo bombato. L'acqua, tracimando da questa vasca, produce un effetto cascata che d\u00e0 la sensazione di un lenzuolo. Da qui il modo di dire in siciliano \"acqua a linzolu\" per indicare la fontana.\nL'acqua che cade dalla vasca si riversa nel fiume sottostante, che scorre ad un livello di circa due metri sotto la piazza.\nAlle spalle della fontana, una scalinata in pietra lavica conduce alla Pescheria, antico mercato cittadino che, assieme alla Vucciria di Palermo, \u00e8 fra le maggiori attrazioni folcloristiche delle due citt\u00e0 siciliane."}
{"id": "552893", "revid": "1904508", "url": "https://it.wikipedia.org/wiki?curid=552893", "title": "Giovanni Acciaiuoli", "text": "Ricopr\u00ec diversi incarichi per la Repubblica Fiorentina, tra i quali Podest\u00e0 inviato nella citt\u00e0 di Pistoia nel 1510.\nPer un periodo della sua vita visse anche a Roma.\nMor\u00ec di peste a Firenze nel 1527."}
{"id": "552895", "revid": "2187", "url": "https://it.wikipedia.org/wiki?curid=552895", "title": "Martirologio romano", "text": ""}
{"id": "552896", "revid": "1318658", "url": "https://it.wikipedia.org/wiki?curid=552896", "title": "Arrondissement di Castres", "text": "L\"arrondissement\" di Castres \u00e8 una suddivisione amministrativa francese, situata nel dipartimento di Tarn e nella regione dell'Occitania.\nComposizione.\nL\"arrondissement\" di Castres raggruppa 154 comuni in 23 cantoni:"}
{"id": "552897", "revid": "268129", "url": "https://it.wikipedia.org/wiki?curid=552897", "title": "Campionato nazionale Dante Berretti", "text": "Il Campionato nazionale \"Dante Berretti\" \u00e8 stato la principale competizione calcistica giovanile organizzata dalla Lega Pro, intitolata a Dante Berretti (1897-1965), presidente del direttorio regionale toscano dal 1929 al 1933, presidente della IV Serie dal 1952 al 1959 e vicepresidente della FIGC, per commemorare la sua lunga e attiva opera in seno alla FIGC.\nIl campionato era riservato alle squadre di Lega Pro composte da atleti di et\u00e0 compresa tra i 15 e i 19 anni, pi\u00f9 tre calciatori di 20 anni. Tuttavia, su richiesta, il torneo era aperto anche alle squadre giovanili delle societ\u00e0 di Serie A e Serie B, previa autorizzazione della loro Lega d'appartenenza.\nStoria.\nIl torneo fu istituito nel 1966 dall'allora Lega Nazionale Semiprofessionisti su copia del Campionato Primavera LNP gi\u00e0 attivo da quattro anni. Due stagioni pi\u00f9 tardi venne attivata una specifica fase finale per le societ\u00e0 della Serie D, all'epoca gestita dalla Lega.\nNel 1971 la manifestazione fu aperta anche alle societ\u00e0 professionistiche che tuttavia, avendo appunto il proprio Campionato Primavera, vi facevano giocare i calciatori che trovavano poco spazio in quest\u2019ultimo, e di conseguenza principalmente quelli di ancor pi\u00f9 giovane et\u00e0. Questi invitati avevano comunque una fase finale propria. Dal 1981 non parteciparono invece pi\u00f9 i club di D, avendo abbandonato la Lega passando fra i dilettanti.\nPer un periodo, dal 1996 al 2004, le finali divennero uniche, ma poi venne ristabilita la divisione per non limitare le possibilit\u00e0 di vittoria dei club di C cui questo torneo \u00e8 specificatamente destinato. La divisione funzionale fra Berretti e Primavera si era poi sempre pi\u00f9 accentuata e definita, e sole poche societ\u00e0 di A aderivano al Berretti utilizzandolo come torneo Under-18.\nIl campionato \u00e8 stato abolito nel 2020 trasformandolo nel Campionato Primavera 3, destinato a integrarsi progressivamente nel giro di un quadriennio nel sistema dei campionati Primavera delle due leghe superiori.\nNumero di vittorie per squadra.\nTorneo Serie A-B\nTorneo Serie C/Lega Pro\nTorneo Serie D"}
{"id": "552899", "revid": "599013", "url": "https://it.wikipedia.org/wiki?curid=552899", "title": "Felipe Dal Bello", "text": "Biografia.\n\u00c8 in possesso del passaporto italiano grazie alle origini padovane di un bisnonno.\nCaratteristiche tecniche.\nDifensore centrale possente, abile nell'anticipo e negli inserimenti. Bravo di testa, possiede un buon sinistro.\nCarriera.\nClub.\nUdinese.\nDopo aver giocato fino a 13 anni a calcio a 5, come molti suoi connazionali, decide di dedicarsi al calcio a 11 e a 15 anni Manuel Gerolin, coordinatore degli osservatori friulani, lo porta ad Udine per dargli una chance nelle giovanili dell' e valutare la sua crescita. Il 6 aprile 2003 fa il suo esordio in Serie A in Chievo Verona- (3-0) ed in questa prima stagione gioca altre 3 partite. Nel campionato successivo totalizza 16 presenze, diventando titolare nel 2004-2005, giocando 31 partite, riconfermandosi nel campionato 2005-2006 con 35 presenze complessive e l'esordio in Champions League, durante la quale segna una rete al . All'inizio della stagione 2006-2007 viene sottoposto ad un intervento di ernia inguinale che gli impedisce di scendere in campo per diversi mesi e le presenze si riducono notevolmente. Nel 2007-2008, sempre in maglia bianconera, scende in campo 22 volte prima che una distorsione alla caviglia sinistra, con interessamento dei legamenti, lo blocchi nel finale di campionato.\nFiorentina.\nIl 28 dicembre 2009 il giocatore inizia, con il permesso dell'Udinese, gli allenamenti con la Fiorentina per la conclusione della trattativa che lo porta alla squadra gigliata in prestito oneroso di 3 milioni con diritto di riscatto prefissato a 6 milioni. Il passaggio viene ufficializzato il 2 gennaio 2010.\nFa il suo esordio in maglia viola il 6 gennaio nella vittoriosa trasferta in casa del per 1-5. Con la Fiorentina esordisce anche in Champions League, nella sconfitta a Monaco contro il Bayern per 2 a 1.\nCesena, ritorno a Firenze e passaggio al Siena.\nIl 31 gennaio 2011 viene ceduto in prestito per 6 mesi al , dove per l'occasione cambia il suo cognome da \"Dal Belo\" a \"Dal Bello\". Alla scadenza del prestito, a luglio 2011 il giocatore fa ritorno a Firenze. Fa il suo esordio stagionale il 7 aprile 2012 in occasione della vittoriosa trasferta per 2-1 contro il Milan. Il 21 agosto seguente viene nuovamente ceduto in prestito, questa volta al , dove indossa la maglia numero 18. Debutta da titolare in campionato il 26 agosto nello 0-0 casalingo contro il . Al termine della stagione, conclusasi con la retrocessione dei senesi, torna alla Fiorentina.\nParma e Inter.\nIl 7 luglio 2013 viene ufficializzato il suo passaggio a titolo definitivo a costo zero al , con cui firma un contratto quadriennale. Il 17 agosto seguente fa il suo esordio con la maglia dei ducali, giocando da titolare nella partita di Coppa Italia Parma-Lecce (4-0). Il 25 agosto 2013 esordisce in campionato nel pareggio casalingo contro il Chievo (0-0). Segna la sua prima rete con i ducali il 14 settembre 2014, nella sconfitta casalinga contro il (4-5). Il 2 febbraio 2015 il giocatore rescinde il contratto con il a causa della grave crisi societaria in cui versa la societ\u00e0.\nA partire dal 15 febbraio il giocatore, dopo aver rescisso il contratto con il Parma, si allena per dieci giorni con l' in attesa del tesseramento. Il 27 febbraio il giocatore firma un contratto fino a giugno da 150.000 euro; sceglie di indossare la maglia numero 26.\nViene subito convocato per la sfida del 1\u00ba marzo contro la Fiorentina (0-1), non scendendo per\u00f2 in campo. Debutta con la squadra nerazzurra il 4 aprile, giocando da titolare proprio contro il allo Stadio Giuseppe Meazza (1-1) risultando tra i migliori in campo. Gioca poi altre tre partite di campionato con la maglia dell'Inter rimanendo svincolato a fine stagione.\nRitorno all'Udinese.\nIl 30 agosto dello stesso anno fa ritorno all'Udinese firmando un contratto biennale con opzione per il terzo anno.\nFa il suo esordio alla settima giornata di campionato nel pareggio interno contro il Genoa nella quale confeziona l'assist per il gol di Di Natale, segna il suo primo gol stagionale alla trentaseiesima giornata firmando il momentaneo 1-2 nella partit\u00e0 che terminer\u00e0 poi 1-5 a favore del Torino.\nSpal.\nIl 3 luglio 2017 passa a titolo definitivo alla . Il calciatore firma un contratto triennale. Sigla il suo primo gol, importantissimo ai fini della classifica, il 29 aprile 2018 nella vittoria per 1-3 sul campo dell'Hellas Verona, realizzando il momentaneo 1-2. Il 4 maggio 2019 segna la sua prima doppietta in Serie A nella vittoria contro il Chievo Verona.\nManzanese.\nIl 20 febbraio 2021, dopo aver trascorso la prima parte di stagione da svincolato, viene tesserato con un biennale dalla Manzanese, club friulano militante in Serie D.\nStatistiche.\nPresenze e reti nei club.\n\"Statistiche aggiornate al 1 agosto 2021.\""}
{"id": "552900", "revid": "6923", "url": "https://it.wikipedia.org/wiki?curid=552900", "title": "Martinaccio Acciaiuoli", "text": "Intraprese la carriera militare e comand\u00f2 la Lega di Certaldo nel 1341."}
{"id": "552901", "revid": "287204", "url": "https://it.wikipedia.org/wiki?curid=552901", "title": "Glioma", "text": "I tumori primari\ndel sistema nervoso centrale (SNC) comprendono un variegato insieme di entit\u00e0 patologiche (vedi classificazione dei tumori del sistema nervoso centrale), ciascuna con una sua distinta storia naturale.\nPer il fatto che i tumori della glia costituiscono da soli quasi il 40% di tutti i tumori del SNC (vedi la tabella 1 della voce neurooncologia), in letteratura si \u00e8 soliti operare una distinzione tra tumori gliali (o gliomi) e tumori non gliali.\nIn questa voce verranno introdotti i primi, rinviando alla voce tumore cerebrale una trattazione schematica dei secondi.\nGliomi per sottotipo istologico.\nI gliomi pi\u00f9 comuni sono gli astrocitomi (che originano dalle cellule astrocitiche della glia), gli oligodendrogliomi (dalle cellule oligodendrogliali) e gli ependimomi (dalle cellule ependimali).\nLa tabella riporta il peso di ciascun elemento della famiglia dei gliomi.\nLa morfologia e le caratteristiche genetiche di ciascun tipo di glioma verranno messe in evidenza nelle sezioni dedicate al particolare tipo di tumore. Vale comunque la pena di anticipare una suddivisione tra gliomi \"circoscritti\" e gliomi \"diffusi\". Esempi del primo gruppo sono le seguenti varianti astrocitarie, abbastanza non comuni: astrocitoma pilocitico, xantoastrocitoma pleomorfo, astrocitoma subependimale a cellule giganti. Sfortunatamente, la maggior parte dei gliomi presenta caratteristiche di alta diffusione della materia bianca, cosa che rende praticamente impossibile un loro estirpamento tramite un'operazione chirurgica.\nGradazione.\nPer la gradazione (di malignit\u00e0) dei tumori del SNC nel tempo sono stati suggeriti diversi sistemi (si veda al proposito la voce Gradazione dei tumori del sistema nervoso centrale).\nDal 1993 il sistema di gradazione a 4 livelli proposto dalla World Health Organization (WHO), \u00e8 risultato il pi\u00f9 largamente accettato e diffuso.\nSi basa su quattro caratteristiche istologiche: atipia nucleare, presenza di mitosi, proliferazione endoteliale, necrosi.\nNella letteratura si usa la dicitura \"glioma di basso grado\" (\"low-grade glioma\", ovvero l'acronimo LGG, nella pubblicistica in inglese) per indicare tumori gliali di \"WHO-grade\" I e II; mentre si usa \"glioma di alto grado\" (\"high-grade glioma\", HGG) per indicare tumori della glia di grado III e IV.\nGliomi di basso grado.\nAstrocitomi di basso grado.\nSono gliomi di basso grado gli astrocitomi \"circoscritti\" e l'astrocitoma diffuso di grado II.\nI tumori circoscritti comprendono l'astrocitoma pilocitico (con la variante pilomixoide), l'astrocitoma subependimale a cellule giganti e lo xantoastrocitoma pleomorfo. Si tratta di tumori poco comuni, a istologia benigna e guaribili molto spesso con la sola chirurgia. Anche se l'escissione \u00e8 incompleta (per vari motivi), il tumore pu\u00f2 rimanere indolente ovvero pu\u00f2 essere trattato con successo tramite radioterapia. Nei rari casi in cui il trattamento locale fallisce si ricorre al trattamento sistemico della chemioterapia, la cui portata per\u00f2 non \u00e8 unanimemente riscontrata in letteratura; un certo beneficio \u00e8 parso ottenersi, nel caso dei bambini, con la combinazione di carboplatino e vincristina.\nAlla TAC gli astrocitomi diffusi di grado II appaiono come lesioni a bassa attenuazione ovvero isointense. Alla RM (la metodica di preferenza) l'agente di contrasto pu\u00f2 non far risaltare l'immagine di questi tumori ovvero la loro luminescenza pu\u00f2 apparire sottile e debole. Enhancement focale intenso pu\u00f2 indicare aree di aumentata anaplasia. Quando possibile, si suggerisce il ricorso alla biopsia, allo scopo di ottenere campioni della porzione apparsa luminescente: in effetti la prognosi \u00e8 tipicamente connessa alla parte pi\u00f9 anaplastica del tumore.\nLa maggior parte dei pazienti con astrocitomi diffusi sono giovani adulti (terza e quarta decade di et\u00e0) che tipicamente accusano attacchi epilettici. Caratteristiche per una prognosi favorevole includono una pi\u00f9 giovane et\u00e0 alla diagnosi, grandezza del tumore inferiore a 5\u00a0cm e, se possibile, resezione estesa della neoplasia. La sopravvivenza media \u00e8 di circa 5 anni. Recidive tarde sono relativamente comuni, per cui tali pazienti andrebbero seguiti per almeno 15 anni.\nNonostante il loro corso relativamente indolente, la maggior parte di questi astrocitomi evolve verso lesioni pi\u00f9 anaplastiche, che non sono normalmente guaribili con chirurgia e radioterapia. La terapia per i pazienti con astrocitomi diffusi di basso grado non presenta comunque unanimit\u00e0 nella letteratura. Il ruolo della resezione \u201ccompleta\u201d \u00e8 argomento di dibattito nei contesti specialistici. I risultati di alcuni studi evidenziano che la massima escissione del tumore fornisce i migliori risultati. \nTuttavia la \u201cresezione completa\u201d spesso finisce col concentrarsi su un ben selezionato gruppo di pazienti, con tumori piccoli e unilaterali, che non coinvolgono strutture critiche del cervello. \nTutto sommato, un approccio pragmatico accettabile per la generalit\u00e0 dei casi risulta quello di un'escissione di quanto pi\u00f9 \u00e8 possibile del tessuto neoplastico, evitando di causare deficit neurologici significativi.\nLa radioterapia effettuata immediatamente dopo la diagnosi ha mostrato di estendere il \"tempo in cui il paziente \u00e8 libero da malattia\" prima della ricorrenza, rispetto alla situazione in cui il ciclo di radioterapia \u00e8 ritardato fino al momento della progressione. Ma, allo stato attuale, non c'\u00e8 unanime convincimento che la radioterapia subito dopo la diagnosi migliori la \"sopravvivenza globale\" del paziente.\nPer i pazienti con pochi o nessun sintomo o con attacchi epilettici che sono controllabili dai farmaci anticonvulsivi, \u00e8 accettabile ritardare la radioterapia fino a quando la crescita del tumore non porti a una situazione difficile da gestire. La ragione della radioterapia \u201critardata\u201d risiede spesso nel desiderio di ridurre il rischio di danno neurologico indotto dalla stessa radioterapia. Tuttavia questa motivazione continua a risultare opinabile.\nDue test clinici prospettici \u201crandomizzati\u201d non hanno dato risultato positivo nel tentativo di mostrare un maggior beneficio nella somministrazione di radioterapia ad alte dosi, rispetto a radioterapia a dosi inferiori.\nIl trattamento comunemente usato consiste nella somministrazione totale tra i 45 e i 54 Gy, effettuata con frazioni singole tra 1,8 e 2,0 Gy.\nIl ruolo della chemioterapia adiuvante per i pazienti di astrocitomi di basso grado \u00e8 ancora oggetto di studio. I risultati preliminari di un test clinico (di fase 3) che confronta la radioterapia da sola con radioterapia seguita da chemioterapia con procarbazina, lomustina e vincristina (PCV) mostrano che l'abbinamento radio-chemioterapia fornisce un maggior periodo di \u201csopravvivenza libera da malattia\u201d ma non una maggiore sopravvivenza totale.\nData la tossicit\u00e0 associata al protocollo PCV, da pi\u00f9 parti si suggerisce invece l'uso della temozolomide, sia come terapia iniziale, sia alla ripresa di malattia.\nOligodendroglioma e oligoastrocitoma di basso grado.\nI tumori che includono componenti oligodendrogliali sono relativamente poco comuni, in quanto riguardano meno del 5% circa di tutti i tumori cerebrali primari\ne non pi\u00f9 del 10-15% circa dei gliomi \n(vedi anche la Tabella sopra). Ciononostante sono molto importanti per la unicit\u00e0 nella sensibilit\u00e0 alla chemioterapia.\nQuesti tumori si distinguono in lesioni \u201ca basso grado\u201d e anaplastiche. L'ologodendroglioma anaplastico risulta caratterizzato da alta cellularit\u00e0, polimorfismo nucleare, mitosi frequenti, abbondante proliferazione endoteliale e necrosi.\nCirca la met\u00e0 degli oligodendrogliomi sono contraddistinti da perdita di eterozigosi dei cromosomi 1p e 19q, una caratteristica tipica (patognomica) per la diagnosi (recentemente \u00e8 stato mostrato che tale perdita di eterozigosi \u00e8 secondaria a traslocazione pericentromerica sbilanciata).\nLa maggior parte degli oligodendrogliomi nasce come tumore di basso grado. I gliomi misti, quali l'oligoastrocitoma e l'oligoastrocitoma anaplastico, contengono componenti sia oligodendrogliali sia astrocitiche.\nLa sopravvivenza mediana per i pazienti di oligodendroglioma \u201cpuro\u201d \u00e8 di circa 10 anni; quella dei pazienti di oligoastrocitoma \u00e8 di circa 8 anni (quindi intermedia tra quella di un puro oligodendroglioma e quella di un puro astrocitoma). La delezione (o la traslocazione) della coppia 1p/19q nel tumore \u00e8 associata a una sopravvivenza maggiore.\nL'et\u00e0 media alla diagnosi \u00e8 di 35 anni. La sintomatologia tipica annovera crisi epilettiche, ma possono pure segnalarsi deficit neurologici focali, modifiche della personalit\u00e0 ovvero gli altri sintomi di pressione endocranica (cefalea, vomito, ecc.). Questi tumori sono limitatamente visibili alla TAC, quindi la metodica di elezione per la diagnostica per immagini risulta la risonanza magnetica. Alla RM sono visibili come aumentata intensit\u00e0 di segnale nelle immagini T2-pesate. Alle immagini T1-pesate il segnale pu\u00f2 risultare attenuato e il \"contrast enhancement\" captato solo occasionalmente. Pu\u00f2 essere o no presente la mancanza di segnale da calcificazione.\nCome per gli astrocitomi di basso grado, anche per questi tumori non c'\u00e8 accordo nella letteratura per quanto riguarda il trattamento ottimale. Per il fatto che sono anche pi\u00f9 indolenti degli astrocitomi, comune \u00e8 la terapia con soli anticonvulsivi, per il controllo dei sintomi. \u00c8 stato suggerito che un'escissione la pi\u00f9 completa possibile pu\u00f2 dar beneficio, ma \u00e8 da tener presente che spesso si ha a che fare con tumori piccoli in zone non vitali del cervello. I primi risultati di un test clinico europeo non ha mostrato benefici, in termini di sopravvivenza, della radioterapia fatta immediatamente dopo l'intervento chirurgico rispetto a quella ritardata al momento di una sintomatologia che non si riesca a controllare farmacologicamente, bench\u00e9 la radioterapia immediata registri un maggior tempo di assenza di malattia prima della progressione del tumore.\nDue altri test clinici non hanno evidenziato benefici in una radioterapia a pi\u00f9 alte dosi rispetto a una a dosi \u201cintermedie\u201d.\nDati provenienti da diversi studi \nindicano che una terapia iniziale con temozolomide o PCV pu\u00f2 rimpicciolire un oligodendroglioma o un oligoastrocitoma in una percentuale che varia dal 31% al 61% dei casi. Ma \u00e8 ancora da stabilire se questa \u201crisposta\u201d alla chemioterapia migliori la sopravvivenza globale del paziente ovvero il solo tempo di essere \u201clibero da malattia\u201d prima della progressione (verso situazioni pi\u00f9 complesse da gestire).\nUn test clinico progettato per confrontare radioterapia da sola con radioterapia seguita da PCV verific\u00f2 una \"sopravvivenza senza malattia\" superiore nel gruppo col PCV, ma nessuna differenza sostanziale in \"sopravvivenza globale\" tra i due gruppi. Alla ricorrenza a entrambi i gruppi veniva somministrato il PCV, significando con ci\u00f2 che si ottiene lo stesso risultato indipendentemente da quando si comincia la chemioterapia (prima o dopo la ricorrenza).\nAnche con la temozolomide si ottiene una \u201crisposta\u201d da parte del tumore, ed essendo meno tossica del PCV, viene da pi\u00f9 parti preferito il suo uso.\nPer riassumere, il trattamento iniziale (cio\u00e8 \"non\" alla recidiva) prevede il controllo dei sintomi con solo anticonvulsivi, la radioterapia da sola, la chemioterapia da sola o la combinazione di radioterapia pi\u00f9 chemioterapia. \nAlla recidiva, chirurgia, radioterapia e chemioterapia svolgono tutte un ruolo importante. Una seconda resezione (o una prima, se non era mai stata fatta) pu\u00f2 ridurre i sintomi. Se la radioterapia non era stata fatta nel trattamento iniziale, \u00e8 probabile che risulti efficace per la recidiva. Una risposta alla temozolomide si registra in circa il 50% dei pazienti che presentino ricorrenza dopo la radioterapia.\nEpendimomi di basso grado.\nL'ependimoma \u00e8 una neoplasia che si sviluppa dalle cellule ependimali, che rivestono i ventricoli, il plesso corioideo, il filum terminale e il canale centrale del midollo spinale. Cellule ependimali sono pure presenti nel parenchima cerebrale quale risultato di migrazione da aree periventricolari alla corteccia, durante lo stadio embrionale.\nQuesto tipo di tumore pu\u00f2 comparire a ogni et\u00e0, ma presenta due picchi caratteristici, uno da zero a 10 anni e un altro tra i 40 e i 50 anni. Le lesioni intracraniche (di solito nella fossa cranica posteriore) sono pi\u00f9 comuni nella prima fascia di et\u00e0, quelle spinali nella seconda.\nSi tratta di tumori abbastanza rari, sia in assoluto tra i tumori del sistema nervoso (2,3%) (vedi Tabella 1 nella voce Neuro-Oncologia), sia tra i gliomi (5,6%) (vedi Tabella a inizio voce).\nSi distinguono in lesioni di basso grado (I e II della scala WHO) e lesioni anaplastiche (III della scala WHO). In particolare il \"subependimoma\" e l\"ependimoma mixopapillare\" sono di grado I, l\"ependimoma\" \u00e8 di grado II, l\"ependimoma anaplastico\" \u00e8 di grado III (Vedi Classificazione dei tumori del sistema nervoso centrale).\nGli ependimomi di basso grado nella spina dorsale resecabili vengono trattati con la sola chirurgia.\nMentre il ruolo della radioterapia postchirurgica per gli ependimomi intracranici di basso grado rimane controversa, i tumori anaplastici o quelli di basso grado non completamente escissi sono normalmente trattati con radioterapia.\nStudi clinici hanno mostrato che gli ependimomi rispondono ai regimi chemioterapici, soprattutto a quelli basati sul platino.\nDallo studio appena citato si evince infatti che la chemioterapia basata su platino fornisce il 67% delle risposte, mentre i regimi basati su nitrosurea hanno una risposta del 25%.\nPer quanto riguarda la prognosi, gli ependimomi di grado II hanno una sopravvivenza libera da malattia a 6 anni del 66% e una sopravvivenza globale dell'87%; per gli ependimomi anaplastici questi valori scendono rispettivamente al 29% e al 37%.\nGliomi di alto grado.\nAstrocitomi di alto grado.\nGli astrocitomi di alto grado comprendono l\"astrocitoma anaplastico\", il glioblastoma, con le varianti gliosarcoma e glioblastoma gigantocellulare, e la neoplasia gliomatosis cerebri. Nel seguito si far\u00e0 una breve descrizione dell'astrocitoma anaplastico, rinviando a voce propria per gli altri tumori.\nI pazienti con astrocitoma anaplastico presentano di solito crisi epilettiche, deficit neurologici focali, cefalee, modifiche della personalit\u00e0. L'et\u00e0 media alla diagnosi \u00e8 di circa 45 anni. La risonanza rivela generalmente la presenza di una lesione massiccia con aumento di segnale di contrasto (enhancement), anche se vi sono casi in cui tale enhancement non viene espresso. La diagnosi \u00e8 stabilita con l'esame istologico del materiale relativo alla lesione, prelevato tramite biopsia o resezione chirurgica.\nLa presenza di mitosi consente di distinguere l'astrocitoma anaplastico dagli astrocitomi di basso grado. \nQueste lesioni hanno un'elevata propensione a un peggioramento in direzione anaplastica, quindi \u00e8 necessario che il materiale da esaminare sia sufficiente da permettere di distinguere il tumore da un vero e proprio glioblastoma. In particolare, una diagnosi istologica di astrocitoma anaplastico in un paziente che alla risonanza presenta il classico anello di enhancement del glioblastoma, fa capire che il materiale portato all'esame non \u00e8 rappresentativo della lesione.\nIndici di prognosi peggiore includono l'et\u00e0 pi\u00f9 avanzata, una scarsa condizione fisica, un danno neurologico significativo. In generale, l'esito terapeutico \u00e8 migliore con una resezione chirurgica \u201ccompleta\u201d, ma non \u00e8 chiaro se tale miglior risultato \u00e8 da associare all'intervento in s\u00e9 o allo scenario clinico complessivo che ha permesso una tale resezione.\nIl trattamento standard prevede all'inizio la massima asportazione possibile, cercando di non aumentare l'eventuale deficit neurologico. La radioterapia \u00e8 pure uno standard nel trattamento, in quanto ha mostrato di prolungare il periodo di sopravvivenza.\nControverso \u00e8 il ruolo della chemioterapia. Alcuni test clinici di fase 3 mostrano che i pazienti possono trarre beneficio dal trattamento chemioterapico aggiunto alla radioterapia (rispetto al caso di sola radioterapia), mentre altri studi non confermano tale situazione. L'uso della sola carmustina o del regime PCV (procarbazina, lomustina e vincristina) \u00e8 risultato associato a una maggiore sopravvivenza in uno studio del 1999\ne in una recente meta analisi. Quest'ultima rileva un aumento assoluto di circa il 6% nella sopravvivenza a 1 e 2 anni nei pazienti sottoposti a chemioterapia. E la sopravvivenza a due anni risulta maggiore con radioterapia pi\u00f9 chemioterapia (37%) rispetto alla sola radioterapia (31%).\nIn contrasto con il lavoro precedente per\u00f2, un grosso studio clinico \u201crandomizzato\u201d non ha verificato alcun beneficio aggiuntivo nell'accoppiata radioterapia pi\u00f9 PCV rispetto alla sola radioterapia.\nNeanche nel caso di uso della temozolomide (che si rivela utile nel trattamento delle recidive) sembra chiaramente stabilito un beneficio supplementare da parte della chemioterapia aggiunta alla radioterpia.\nLa mediana di sopravvivenza mostra un intervallo che va da 24 mesi a pi\u00f9 di 36 mesi. L'ampiezza di questo campo di variazione riflette i criteri di selezione dei pazienti.\nIn caso di recidiva (dopo la radioterapia) il ricorso alla chemioterapia non pone dubbi: sia i regimi basati sulla nitrosurea, sia la temozolomide hanno mostrato efficacia. In tal senso va l'approvazione di quest'ultimo farmaco da parte della Food and Drug Administration statunitense. La risposta alla temozolomide \u00e8 del 35% per pazienti che non hanno ricevuto chemioterapia in precedenza e del 20% per pazienti che sono al successivo regime di chemioterapia (in particolare dopo nitrosurea).\nOligodendroglioma e Oligoastrocitoma di alto grado.\nI tumori oligodendrogliali anaplastici si presentano con i sintomi tipici che derivano dall'effetto massa e con crisi epilettiche. Nonostante la loro chemiosensibilit\u00e0, la mediana di sopravvivenza va da 3 a 5 anni soltanto. Il trattamento prevede la migliore escissione possibile, seguita da radioterapia. Per quel che riguarda la chemioterapia si osservi quanto segue.\nDue recenti test clinici di fase 3, l'uno condotto negli Stati Uniti \ne l'altro in Europa\nhanno messo a confronto la radioterapia da sola con la coppia radioterapia pi\u00f9 PCV. Nello studio americano i pazienti di un gruppo ricevevano 4 cicli di PCV prima della radioterapia (l'altro gruppo sola radioterapia). Bench\u00e9 la \"sopravvivenza libera da malattia\" sia risultata pi\u00f9 lunga nel gruppo col PCV, la \"sopravvivenza globale\" \u00e8 risultata la stessa nei due gruppi. I pazienti con delezione in 1p/19q ottenevano i risultati migliori; ma anche i pazienti senza delezione in 1p/19q miglioravano la loro \"performance\" col PCV.\nNello studio europeo i pazienti ricevevano 6 cicli di PCV dopo la radioterapia, ma i risultati sono stati quasi identici a quelli dello studio americano. La sopravvivenza libera da malattia era migliore nel gruppo del PVC, ma ancora una volta, la sopravvivenza globale non differiva nei due gruppi. I pazienti con delezione in 1p e 19q avevano una sopravvivenza di qualit\u00e0 superiore, indipendentemente dal gruppo di appartenenza. Non \u00e8 stata osservata differenza significativa nella sopravvivenza globale nei due gruppi relativamente a delezione o meno in 1p/19q.\nMessi assieme, i risultati di questi due studi mostrano che la chemioterapia migliora la sopravvivenza libera da malattia ma che il trattamento di salvataggio alla recidiva fornisce come esito una sopravvivenza globale equivalente. Cosa importante, entrambi i test clinici confermano il valore prognostico della coppia 1p/19q, ma non mostrano in maniera definitiva che solo i pazienti con delezione in 1p e 19q beneficiano della chemioterapia.\nStudi clinici prospettici hanno mostrato che, approssimativamente, dal 50% al 70% dei pazienti con oligodendroglioma anaplastico ricorrente dopo la radioterapia risponde alla chemioterapia con PCV o temozolomide.\nBench\u00e9 non vi sia riscontro che la sequenza di temozolomide e PCV abbia un'efficacia superiore, l'assenza di mielosoppressione\ncumulativa con la temozolomide suggerisce il suo uso all'inizio del trattamento della recidiva.\nEpendimoma anaplastico.\nL'ependimoma anaplastico \u00e8 un glioma maligno che presenta crescita accelerata e risultato clinico sfavorevole, particolarmente nei bambini. Istologicamente \u00e8 caratterizzato da alta attivit\u00e0 mitotica, spesso accompagnata da proliferazione microvascolare e da necrosi a tipica forma di \"palizzata\". \nLa mutazione anaplastica \u00e8 molto pi\u00f9 frequente negli ependimomi intracranici infantili, in particolare nella fossa cranica posteriore, che in quelli nel midollo spinale.\nSi valuta che circa il 25% di tutti gli ependimomi intracranici siano anaplastici.\nI segni e sintomi dell'ependimoma anaplastico sono simili a quelli dell'ependimoma di grado II, ma si sviluppano molto pi\u00f9 rapidamente e possono derivare da pressione endocranica sin dai primissimi stadi della malattia. La risonanza mostra un \"contrast enhancement\" tipico.\nLe alterazioni genetiche specifiche dell'ependimoma anaplastico sono largamente sconosciute. Bench\u00e9 alcune lesioni possano svilupparsi attraverso progressione maligna da ependimomi di grado II, non \u00e8 stata ancora identificata alcuna sequenza tipica di eventi genetici che porti alla trasformazione anaplastica.\nDal punto di vista della prognosi, la letteratura mostra una relazione non costante tra istologia e risultato clinico. In due serie con pi\u00f9 di 200 casi non \u00e8 stata osservata correlazione alcuna tra la sopravvivenza del paziente e i classici segni istologici di malignit\u00e0.\nD'altro canto, altri studi hanno proposto i seguenti parametri: et\u00e0 al di sotto dei 3 anni, caratteristiche istopatoligiche di anaplasia, resezione tumorale incompleta ed evidenza di metastasi nel liquor, quali indicatori di risultato clinico sfavorevole nei bambini.\nLa maggior parte della conoscenza sugli ependimomi deriva da studi di singoli istituti clinici, che abbracciano l'arco di molti anni. Non sorprende quindi che i dati esposti siano talvolta parzialmente confliggenti.\nVi sono ancora incertezze su volumi, dosi e tecniche di radioterapia; sull'utilit\u00e0 della chemioterapia come trattamento adiuvante; sull'impatto prognostico di parametri quali grado istologico, et\u00e0 del paziente, sito della neoplasia, idrocefalo persistente.\nLa chirurgia rimane il principale trattamento dell'ependimoma, da realizzare adattandosi alle condizioni neurologiche del paziente, magari in pi\u00f9 di un'operazione, allo scopo di diminuire la morbilit\u00e0 di tale trattamento e fornire pi\u00f9 possibilit\u00e0 ai trattamenti successivi.\nI regimi chemioterapici sinora adottati non sono sembrati offrire una via di guarigione da questa neoplasia; la farmacologia \u00e8 per\u00f2 apparsa utile a ridurre la massa del tumore (come pure la sua capacit\u00e0 di infiltrazione, nel caso di tumore residuo) e permettere pi\u00f9 agevolmente una successiva operazione chirurgica.\nSul fronte della radioterapia, la nuova tecnica conformazionale in 3D, permettendo il rilascio di forti dosi di radiazione altamente focalizzata permette di migliorare il quoziente terapeutico, consentendo nel frattempo alla parte sana del tessuto di non essere colpita. In modo che ne possano trarre giovamento anche i pazienti con peggior prognosi."}
{"id": "552905", "revid": "1318658", "url": "https://it.wikipedia.org/wiki?curid=552905", "title": "Arrondissement di Albi", "text": "L\"arrondissement\" di Albi \u00e8 una suddivisione amministrativa francese, situata nel dipartimento di Tarn e nella regione dell'Occitania.\nComposizione.\nL\"arrondissement\" di Albi raggruppa 170 comuni in 23 cantoni:"}
{"id": "552906", "revid": "207432", "url": "https://it.wikipedia.org/wiki?curid=552906", "title": "Zastava 125", "text": ""}
{"id": "552907", "revid": "827882", "url": "https://it.wikipedia.org/wiki?curid=552907", "title": "Arvo Paart", "text": ""}
{"id": "552909", "revid": "24105", "url": "https://it.wikipedia.org/wiki?curid=552909", "title": "Duomo di San Giovanni di Torino", "text": ""}
{"id": "552910", "revid": "110157", "url": "https://it.wikipedia.org/wiki?curid=552910", "title": "Rio Branco", "text": "Rio Branco \u00e8 la citt\u00e0 pi\u00f9 grande e la capitale dello Stato\nbrasiliano dell'Acre. Sorge sulle rive del Rio Acre.\nIn questa citt\u00e0 sono fiorenti il commercio della gomma, del legname e delle piante medicinali. La citt\u00e0 ebbe origine quando il seringalista Neutel Maia giunse con la sua famiglia e altri lavoratori nella regione alla fine del 1882, per estrarre il caucci\u00f9 dagli alberi della foresta. Maia apr\u00ec un nuovo seringal sul banco sinistro del Rio Acre con il nome Seringal Empresa. Rio Branco \u00e8 in una posizione strategica, a circa 2 ore in linea d'aria da Manaus, ed \u00e8 vicino ai centri eco-turistici di Cuzco, Pucalpa e Puerto Maldonado, oltre che alle metropoli boliviane di La Paz e Cochabamba. L'aeroporto internazionale di Rio Branco collega la citt\u00e0 con molte altre citt\u00e0 del Brasile.\nStoria.\nLa capitale dello stato di Acri si \u00e8 sviluppata dalla piantagione di gomma fondata il 28 dicembre 1882 da coloni migranti della regione nord-orientale del Brasile. Chiamata allora Seringal Volta da Empresa, era situata sulla sponda destra del fiume Acri. L'albero Gameleira segna questo sito. Questo \u00e8 ora classificato come il secondo distretto della citt\u00e0.\nQuasi 150 anni fa era iniziata la costruzione di baracche operaie, in terre precedentemente occupate dalle trib\u00f9 indigene amazzoniche Aquiri, Canamari e Maneteri. Anni dopo, lo stesso albero di Gameleira sopravvisse alle battaglie combattute a Volta da Empresa, tra i rivoluzionari di Acri e le truppe boliviane, durante il periodo critico della guerra di Acri. Di conseguenza, il Brasile acquis\u00ec Acri all'inizio del XX secolo.\nNell'agosto 1904 Villa Rio Branco era diventata il principale centro urbano dell'intera valle d'Acri, ed era il pi\u00f9 ricco e produttivo della regione. Durante questo periodo del boom della gomma, le strade intorno alla Gameleira erano il centro della vita commerciale e urbana in questa parte dell'Amazzonia. Bar, caff\u00e8 e casin\u00f2 rifornivano la vita notturna della citt\u00e0; qui venivano i rappresentanti commerciali delle principali case aeronautiche nazionali ed estere che gestivano migliaia di Contos de R\u00e9is. C'erano molte famiglie benestanti in citt\u00e0.\nL'\u00e9lite urbana era in gran parte composta da professionisti liberali e funzionari pubblici. L'amministrazione politica del Territorio fu trasferita sulla riva sinistra del fiume Acre, perch\u00e9 le sue terre erano pi\u00f9 alte e non soggette a inondazioni come il centro storico. La prima zona commerciale divenne gradualmente dominata da immigrati siriani e libanesi. A met\u00e0 degli anni '30, un'area era conosciuta come \"Barrio Beirut\" (quartiere di Beirut).\nNegli anni '50, questa sezione pi\u00f9 vecchia era diventata fatiscente e conosciuta come il Secondo Distretto. Gran parte delle sue principali abitazioni commerciali si era trasferita nel Primo Rione della citt\u00e0, sulla riva sinistra del fiume, a seguito della costruzione dei principali uffici pubblici e delle residenze delle famiglie pi\u00f9 importanti. Oggi, Rio Branco sta cercando di trovare modi per reinventarsi, attraverso le relazioni con i paesi vicini, sviluppando il patrimonio e l'ecoturismo, sfruttando l'industria ittica locale e cos\u00ec via.\nGeografia fisica.\nTerritorio.\nRio Branco si trova a 9\u00b0 58' 29\" sud e 67\u00b0 48' 36\" ovest, ad un'altitudine di 143 metri (469 piedi) sul livello del mare. La citt\u00e0 si \u00e8 sviluppata su entrambi i lati del fiume Acri, con aree note come Primo (riva sinistra) e Secondo distretto. Il fiume \u00e8 attraversato da sei ponti, il ponte pi\u00f9 recente \u00e8 il Joaquim Macedo Catwalk.\nRio Branco si trova nella mesoregione di Vale do Jurua e nella microregione di Rio Branco. Confina a nord con i comuni di Bujari e Porto Acri; a sud dai comuni di Xapuri, Capixaba e Pl\u00e1cido de Castro; ad est dal comune di Senador Guiomard; e ad ovest dal comune di Sena Madureira.\nVegetazione.\nLa foresta pluviale amazzonica rappresenta oltre la met\u00e0 delle restanti foreste pluviali del pianeta e comprende il tratto di foresta pluviale tropicale pi\u00f9 vasto e ricco di specie del mondo. Le foreste tropicali umide sono il bioma pi\u00f9 ricco di specie e le foreste tropicali nelle Americhe sono costantemente pi\u00f9 ricche di specie rispetto alle foreste umide in Africa e in Asia.[3] Essendo il pi\u00f9 grande tratto di foresta pluviale tropicale del mondo, le foreste pluviali amazzoniche hanno una biodiversit\u00e0 senza pari. Pi\u00f9 di un terzo di tutte le specie del mondo vive nella foresta pluviale amazzonica.\nIl comune contiene parte dei 931.537 ettari (2.301.880 acri) della Riserva estrattiva di Chico Mendes, un'unit\u00e0 ambientale ad uso sostenibile creata nel 1990.\nClima.\nIl clima nella citt\u00e0 \u00e8 di tipo equatoriale e tropicale in cui non c'\u00e8 stagione secca, e in ogni mese la precipitazione raggiunge i valori di almeno 60\u00a0mm. Attorno alla citt\u00e0 vi \u00e8 la vasta foresta tropicale dell'Amazzonia.\nEconomia.\nIl PIL per la citt\u00e0 era R$ 2.371.307.000 nel 2005.\nIl guadagno pro capite nella citt\u00e0 era R$ 7.756 nel 2005.\nStoricamente, l'economia del Rio Branco si \u00e8 basata sull'estrattivismo, in particolare la gomma e le noci del Brasile. Attualmente, il legno \u00e8 il principale prodotto di esportazione nello stato, che \u00e8 anche un importante produttore di frutta A\u00e7a\u00ed, olio di Copaiba e carne. Rio Branco sta attualmente subendo una trasformazione nella sua economia; trasformazione che include un'espansione all'agricoltura, all'acquacoltura e all'ecoturismo. La pi\u00f9 grande compagnia petrolifera e del gas del Brasile, Petrobras, afferma che la regione ha un potenziale per future Estrazioni di petrolio.\nTrasporti.\nIl sistema di trasporto pubblico \u00e8 migliorato negli ultimi anni, principalmente grazie alla costruzione del Terminal Urbano (Urban Bus Terminal) vicino al centro della citt\u00e0. Tuttavia, gli autobus sono ancora in ritardo. I taxi, compresi i mototaxi, sono ampiamente utilizzati dalla popolazione.\nL'aeroporto internazionale Rio Branco-Pl\u00e1cido de Castro si trova a 18 chilometri (11 miglia) di distanza sull'autostrada BR-364 nella zona rurale. Questo nuovo aeroporto \u00e8 stato ufficialmente aperto il 22 novembre 1999, quando la struttura pi\u00f9 vecchia, l'aeroporto internazionale Presidente M\u00e9dici, \u00e8 stata chiusa. Il BR-364 \u00e8 stato gemellato per facilitare l'accesso all'aeroporto, che serve l'aviazione nazionale e internazionale e le operazioni militari, con compagnie aeree di linea e aerotaxi. Il terminal \u00e8 pronto a ricevere 320.000 passeggeri all'anno ed effettua circa 14 operazioni al giorno. Ad agosto 2010 era il settimo aeroporto pi\u00f9 trafficato del Brasile settentrionale e il 38\u00ba aeroporto pi\u00f9 trafficato del paese.\nLa BR-364 e la BR-317 sono le principali autostrade di Acri. Ad est, la BR-364 collega Rio Branco al Brasile sudorientale. L'autostrada taglia a ovest attraverso lo stato, collegando Rio Branco a Cruzeiro do Sul, la seconda citt\u00e0 principale dello stato, attraverso i comuni di Sena Madureira, Manoel Urbano, Feij\u00f3, Tarauac\u00e1 e Rodrigues Alves. Il BR-317 ha una lunghezza di 330 chilometri (210 miglia) e collega la capitale al sud dello stato, attraverso i comuni di Senador Guiomard, Capixaba ed Epitaciol\u00e2ndia, al confine con la Repubblica di Bolivia. Da Brasil\u00e9ia la strada prosegue per altri 110 chilometri (68 mi) per raggiungere la citt\u00e0 di Assis Brasil al confine con il Per\u00f9. L'autostrada continua sul lato peruviano come parte dell'autostrada Interoceanica e come autostrada 30C e autostrada 26 fino alla citt\u00e0 di Cuzco.\nEducazione.\nIl portoghese \u00e8 la lingua ufficiale dello Stato e la lingua principale di educazione nelle scuole. L'inglese e lo spagnolo vengono insegnate come lingue secondarie.\nStrutture.\nL'aeroporto internazionale di Rio Branco si trova in una zona rurale della citt\u00e0. Aperto il 2 novembre 1999, fu inaugurato a 22\u00a0km di distanza dal precedente aeroporto. Pu\u00f2 ospitare fino a 270.000 passeggeri all'anno.\nL'aeroporto permette di usufruire di voli all'interno della nazione e internazionali, assieme all'assolvimento di compiti di natura militare e generale.\nIl Palazzo Rio Branco \u00e8 stato costruito nel 1930 per la sede del governo statale. L'edificio \u00e8 stato restaurato a partire dal 1999 per preservare il suo carattere storico. Nel 2008 \u00e8 stato trasformato in un museo di storia.\nGameleira \u00e8 un sito storico situato nella curva del fiume Acri, dove fu fondata la citt\u00e0. Oggi, pi\u00f9 di un secolo dopo, il fico strangolatore che si trova l\u00ec \u00e8 un albero vigoroso, che misura 2,5 metri (8,2 piedi) di diametro al tronco e 20 metri (66 piedi) di altezza.\nInaugurata nel 1958, la Cattedrale di Nostra Signora di Nazareth \u00e8 stata costruita nello stile di un'antica basilica romana. Il suo interno \u00e8 a tre navate separate da 36 vetrate, donate da famiglie acrine. L'esterno \u00e8 composto da timpani, croce e sagrato. Nel 2007 la chiesa \u00e8 stata considerata propriet\u00e0 pubblica dello stato di Acri.\nConosciuta anche come Piazza della Rivoluzione, Piazza Pl\u00e1cido de Castro si trova nel cuore della citt\u00e0, di fronte alla sede della Polizia Militare di Acri. La piazza \u00e8 stata recentemente ristrutturata. L'Autonomists Memorial ha un museo, mostre di dipinti di artisti regionali, una caffetteria e un teatro di prosa. Il museo possiede una vasta collezione di foto storiche dello stato, nonch\u00e9 oggetti storici utilizzati durante la Rivoluzione. Il Museo della Gomma comprende sezioni di archeologia e paleontologia e una raccolta storica di manoscritti e documenti relativi alla storia di Acri.\nLa Passerella Joaquim Macedo \u00e8 un ponte pedonale che collega i due quartieri della citt\u00e0. Passando sul fiume Acre, la passerella \u00e8 un ponte sospeso in cavo completato nel 2006. Il vicino Old Market, costruito negli anni '20, \u00e8 stato recentemente ristrutturato. Il Maternity Park \u00e8 stato aperto il 28 settembre 2002. Dispone di impianti sportivi, chioschi, ristoranti, piste ciclabili e skate park.\nRio Branco ha due centri commerciali: il Mira Shopping e il Via Verde Shopping, completato nel 2011.\nIl sepolcro di Raimundo Irineu Serra, fondatore della religione conosciuta a livello internazionale come Santo Daime, si trova nel quartiere Alto Santo ed \u00e8 diventato un luogo di pellegrinaggio internazionale.\nAttivit\u00e0 sportive.\nRio Branco possiede diversi stadi:"}
{"id": "552914", "revid": "207432", "url": "https://it.wikipedia.org/wiki?curid=552914", "title": "Zastava 850", "text": ""}
{"id": "552915", "revid": "207432", "url": "https://it.wikipedia.org/wiki?curid=552915", "title": "Zastava 128", "text": ""}
{"id": "552918", "revid": "207432", "url": "https://it.wikipedia.org/wiki?curid=552918", "title": "Zastava 1300", "text": ""}
{"id": "552920", "revid": "767487", "url": "https://it.wikipedia.org/wiki?curid=552920", "title": "Hostile Ambient Takeover", "text": "Hostile Ambient Takeover \u00e8 il quattordicesimo album dei Melvins, pubblicato nel 2002 dalla Ipecac Recordings. Il pezzo \"Black Stooges\" viene indicato come traccia 1, mentre in realt\u00e0 \u00e8 la seconda traccia. Anche in questo album i Melvins esprimono il suono che li contraddistingue, etichettato come sludge metal, genere che miscela l'hardcore al grunge, il metal al rock pi\u00f9 classico."}
{"id": "552921", "revid": "1904508", "url": "https://it.wikipedia.org/wiki?curid=552921", "title": "Niccol\u00f2 Acciaiuoli (XIII secolo)", "text": "Biografia.\nRicopr\u00ec l'incarico di giudice per la Repubblica fiorentina e fu Priore di Libert\u00e0 nel 1289, 1294 e 1298. La sua carica ci magistrato si incroci\u00f2 con quella di Baldo d'Agugliano, giudice anch'egli: difatti quest'ultimo cerc\u00f2 invano di cancellare le tracce di una falsa testimonianza resa dall'Acciaiuoli, suo collega, nell'adempimento delle proprie funzioni. Per l'epoca fu un grave scandalo sfociato nella condanna dei due a pene pecuniarie e confino.\nNel 1297 fu Ufficiale percettore degli estimi e delle allibrazioni. Altri suoi fratelli meno importanti furono Donato, Ottaviano, Tinga e Sofia. Il suo nipote, figlio di Acciaiolo, fu il celebre Niccol\u00f2 Acciaiuoli (1310 - 1365) fondatore della certosa di Firenze.\nMatrimonio e discendenza.\nSpos\u00f2 Pera Manzuoli e fu il padre naturale di Acciaiolo Acciaiuoli, che ebbe una carriera politica pi\u00f9 prestigiosa."}
{"id": "552923", "revid": "6923", "url": "https://it.wikipedia.org/wiki?curid=552923", "title": "Zastava 600 Kombi", "text": ""}
{"id": "552926", "revid": "80614", "url": "https://it.wikipedia.org/wiki?curid=552926", "title": "Zastava Ducato", "text": ""}
{"id": "552927", "revid": "36426", "url": "https://it.wikipedia.org/wiki?curid=552927", "title": "Niccol\u00f2 Acciaiuoli il vecchio", "text": ""}
{"id": "552928", "revid": "281901", "url": "https://it.wikipedia.org/wiki?curid=552928", "title": "Actinopterygii", "text": "Gli attinopterigi (Actinopterygii , 1887) sono una classe di vertebrati, comprendente la maggior parte dei pesci ossei viventi. Il loro nome deriva dal greco \"aktis\" = raggio + \"pterygion\", diminutivo di \"pteryx\" = ala, e fa riferimento alla loro principale caratteristica comune che \u00e8 di possedere pinne sostenute da raggi.\nOrigine ed evoluzione.\nGli attinopterigi ebbero origine nel Siluriano superiore, ma queste forme sono note solo da scaglie (\"Dialipina\", \"Andreolepis\"). Soltanto a partire dal Devoniano medio gli attinopterigi divennero abbondanti, con forme come \"Cheirolepis\" e \"Moythomasia\". Gli attinopterigi pi\u00f9 primitivi (Palaeonisciformes), dotati di corpi rivestiti di pesanti squame ganoidi, si diffusero tra il Carbonifero ed il Triassico; accanto a queste forme vivevano pesci leggermente pi\u00f9 evoluti (\"Canobius\", \"Saurichthys\", \"Perleidus\", \"Birgeria\" e i cosiddetti Chondrostei). Forme ancor pi\u00f9 evolute (\"olostei\") ne presero il posto tra il Triassico ed il Giurassico. A partire dal Giurassico si diffuse il gruppo di pesci oggi pi\u00f9 rappresentato, quello dei teleostei, preceduti da pesci dalle caratteristiche intermedie (\"Hypsocormus\", \"Thrissops\", \"Pholidophorus\", \"Leptolepis\"). Nel corso del Cretaceo superiore e del Cenozoico si diffusero tutte le forme note attualmente, nei mari e nelle acque dolci.\nDescrizione.\nLa loro principale caratteristica, suggerita anche dal nome, \u00e8 di possedere pinne sostenute da raggi. Questi raggi (lepidotrichi) sono articolati a diversi elementi ossei o cartilaginei paralleli tra loro, detti radiali, il che li differenzia dai pesci a pinne carnose (Sarcopterygii).\nAltra caratteristica di questa classe \u00e8 la presenza di una vescica natatoria, una sacca polmonare modificata contenente una miscela di gas, che consente una sofisticata regolazione dell'assetto idrodinamico.\nGli Attinopterigi sono inoltre accomunati dalla presenza di un leggero e flessibile rivestimento di scaglie, costituite da sottili placche ossee.\nAl di l\u00e0 di queste caratteristiche comuni si presentano con una ampia variabilit\u00e0 di forme.\nDistribuzione.\nLa classe degli Attinopterigi ha una distribuzione ubiquitaria: popolano sia le acque salate che quelle dolci, dalle acque tropicali a quelle gelide dell'Artico, dai mari alle paludi, dai laghi d'alta montagna ai torrenti acidi.\nClassificazione.\nClassificazione tradizionale.\nLa classificazione tradizionale, basata su caratteristiche morfologiche e fisiologiche, suddivide gli Attinopterigi in due sottoclassi, Chondrostei e Neopterygii. I Neopterygii sono a loro volta suddivisi in due infraclassi, Holostei e Teleostei. Quest'ultimo \u00e8 senz'altro il raggruppamento pi\u00f9 numeroso, comprendendo la gran parte delle specie di attinopterigi viventi.\nClasse Actinopterygii\nClassificazione filogenetica.\nLa classificazione filogenetica, basata su caratteristiche indagabili con gli strumenti della moderna biologia molecolare, propone una suddivisione degli Attinopterigi in base ai loro rapporti evolutivi, rappresentati in forma di albero filogenetico.\nLa classificazione filogenetica, ancora in divenire, presenta diversi punti di contraddizione con la classificazione tradizionale.\n \u25b2 GNATHOSTOMATA\n \u2514\u2500o Actinopterygii\n \u251c\u2500o Cladistii\n \u2502 \u2514\u2500o Polypteriformes\n \u2514\u2500o Actinopteri\n \u2514\u2500o\n \u251c\u2500o Chondrostei\n \u2502 \u2514\u2500o Acipenseriformes\n \u2514\u2500o Neopterygii\n \u251c\u2500o Ginglymodi\n \u2502 \u2514\u2500o Lepisosteiformes\n \u2514\u2500o Halecostomi\n \u251c\u2500o Halecomorpha\n \u2502 \u2514\u2500o Amiiformes\n \u2514\u2500o\n \u2514\u2500o TELEOSTEI \u25ba\n \u25b2 GNATHOSTOMATA\n \u2514\u2500o Actinopterygii\n \u251c\u2500o Cladistii\n \u2502 \u251c\u2500o Guildayichthyiformes (clade estinto)\n \u2502 \u2514\u2500o Polypteriformes\n \u2514\u2500o Actinopteri\n \u251c\u2500o Tarrasiiformes (clade estinto)\n \u2514\u2500o\n \u251c\u2500o Cheirolepiformes (clade estinto)\n \u2514\u2500o\n \u251c\u2500o Paramblypteriformes (clade estinto)\n \u2514\u2500o\n \u251c\u2500o \"Mansfieldiscus\" (clade estinto)\n \u251c\u2500o \"Mimia\" (clade estinto)\n \u251c\u2500o \"Melanecta\" (clade estinto)\n \u2514\u2500o\n \u251c\u2500o\n \u2502 \u251c\u2500o Aesopichthyidae (clade estinto)\n \u2502 \u2514\u2500o Rhadinichthyidae (clade estinto)\n \u2514\u2500o\n \u251c\u2500o \"Moythomasia\" (clade estinto)\n \u2514\u2500o\n \u251c\u2500o \"Woodichthys\" (clade estinto)\n \u2514\u2500o\n \u251c\u2500o \"Kentuckia\" (clade estinto)\n \u2514\u2500o\n \u251c\u2500o \"Pteronisculus\" (clade estinto)\n \u2514\u2500o\n \u251c\u2500o Phanerorhynchiformes (clade estinto)\n \u251c\u2500? Luganoiiformes (clade estinto)\n \u2502 \u251c\u2500o Luganoiidae (clade estinto)\n \u2502 \u251c\u2500o Habroichtyidae (clade estinto)\n \u2502 \u2514\u2500o Thoracopteridae (clade estinto)\n \u251c\u2500? Haplolepiformes (clade estinto)\n \u251c\u2500? Ptycholepiformes (clade estinto)\n \u2514\u2500o\n \u251c\u2500o Amblypteridae (clade estinto)\n \u2514\u2500o\n \u251c\u2500o\n \u2502 \u251c\u2500o Redfieldiidae (clade estinto)\n \u2502 \u2514\u2500o\n \u2502 \u251c\u2500o\n \u2502 \u2502 \u251c\u2500o Amphicentridae (clade estinto)\n \u2502 \u2502 \u2514\u2500? Dorypteriformes (clade estinto)\n \u2502 \u2514\u2500o Platysomoidei (clade estinto)\n \u2502 \u251c\u2500o Bobasatraniidae (clade estinto)\n \u2502 \u251c\u2500o Chirodontidae (clade estinto)\n \u2502 \u2514\u2500o Platysomidae (clade estinto)\n \u2514\u2500o\n \u251c\u2500o Chondrostei\n \u2502 \u251c\u2500o Birgeriidae (clade estinto)\n \u2502 \u2514\u2500o\n \u2502 \u251c\u2500o Saurichthyiformes (clade estinto)\n \u2502 \u2514\u2500o Acipenseriformes\n \u2502 \u251c\u2500? Errolichthyidae (clade estinto)\n \u2502 \u2514\u2500o\n \u2502 \u251c\u2500o Chondrosteidae (clade estinto)\n \u2502 \u2514\u2500o Acipenseristomi\n \u2502 \u251c\u2500o Peipiaosteidae (clade estinto)\n \u2502 \u2502 \u251c\u2500o Stichopterinae (clade estinto)\n \u2502 \u2502 \u2514\u2500o Spherosteinae (clade estinto)\n \u2502 \u2514\u2500o Acipenseroidei\n \u2502 \u251c\u2500o Acipenseridae\n \u2502 \u2502 \u251c\u2500o Husinae\n \u2502 \u2502 \u2514\u2500o Acipenserinae\n \u2502 \u2502 \u251c\u2500o Acipenserini\n \u2502 \u2502 \u2514\u2500o Scaphirhychini\n \u2502 \u2514\u2500o Polyodontidae\n \u2502 \u251c\u2500o Protopsephuri (clade estinto)\n \u2502 \u2514\u2500o Polyodonti\n \u2502 \u251c\u2500o Paleopsephurinae (clade estinto)\n \u2502 \u2514\u2500o Polydontinae\n \u2502 \u251c\u2500o Psephurini\n \u2502 \u2514\u2500o Polyodontini\n \u2514\u2500o\n \u251c\u2500? Palaeonisciformes (clade estinto)\n \u2502 \u251c\u2500o Aeduellidae (clade estinto)\n \u2502 \u251c\u2500o Commentryidae (clade estinto)\n \u2502 \u251c\u2500o Acrolepidae\n \u2502 \u251c\u2500o Canobiidae (clade estinto)\n \u2502 \u251c\u2500o Elonichthyidae (clade estinto)\n \u2502 \u251c\u2500o Palaeoniscidae (clade estinto)\n \u2502 \u251c\u2500o Pygopteridae (clade estinto)\n \u2502 \u2514\u2500o Rhabdolepidae (clade estinto)\n \u2514\u2500o\n \u251c\u2500o Pholidopleuriformes (clade estinto)\n \u2514\u2500o\n \u251c\u2500o Peltopleuriformes (clade estinto)\n \u2502 \u251c\u2500? Polzbergiidae (clade estinto)\n \u2502 \u251c\u2500o Peltopleuridae (clade estinto)\n \u2502 \u2514\u2500o\n \u2502 \u251c\u2500o \"Habroichthys\" (clade estinto)\n \u2502 \u2514\u2500o Thoracopteridae (clade estinto)\n \u2514\u2500o\n \u251c\u2500o Perleidiformes (clade estinto)\n \u2502 \u251c\u2500? Aetheodontidae (clade estinto)\n \u2502 \u251c\u2500? Platysiagidae (clade estinto)\n \u2502 \u251c\u2500o Cleithrolepidae (clade estinto)\n \u2502 \u2514\u2500o Perleididae (clade estinto)\n \u2514\u2500o Neopterygii\n \u251c\u2500o Ginglymodi\n \u2502 \u251c\u2500o Macrosemiiformes (clade estinto)\n \u2502 \u2514\u2500o Lepisosteiformes\n \u2514\u2500o Halecostomi\n \u251c\u2500o Halecomorpha\n \u2502 \u251c\u2500o Parasemionotiformes (clade estinto)\n \u2502 \u2514\u2500o\n \u2502 \u251c\u2500o Ionoscopiformes (clade estinto)\n \u2502 \u2502 \u251c\u2500o Ionoscopidae (clade estinto)\n \u2502 \u2502 \u2514\u2500o\n \u2502 \u2502 \u251c\u2500o Oshuniidae (clade estinto)\n \u2502 \u2502 \u2514\u2500o Ophiopsidae (clade estinto)\n \u2502 \u2514\u2500o Amiiformes\n \u2502 \u251c\u2500o Caturoidea (clade estinto)\n \u2502 \u2502 \u251c\u2500o Liodesmidae (clade estinto)\n \u2502 \u2502 \u2514\u2500o Caturidae (clade estinto)\n \u2502 \u2514\u2500o Amioidea\n \u2502 \u251c\u2500o Sinamiidae (clade estinto)\n \u2502 \u2514\u2500o Amiidae\n \u2502 \u251c\u2500o Amiopsinae (clade estinto)\n \u2502 \u2514\u2500o Amiida\n \u2502 \u251c\u2500o Solnhofenamiinae (clade estinto)\n \u2502 \u2514\u2500o Amiista\n \u2502 \u251c\u2500o Amiinae\n \u2502 \u2514\u2500o Vidalamiinae (clade estinto)\n \u2502 \u251c\u2500o Calamopleurini (clade estinto)\n \u2502 \u2514\u2500o Vidalamiini (clade estinto)\n \u2514\u2500o\n \u251c\u2500o\n \u2502 \u251c\u2500o Semionotiformes (clade estinto)\n \u2502 \u2502 \u251c\u2500o Dapediidae (clade estinto)\n \u2502 \u2502 \u2514\u2500o\n \u2502 \u2502 \u251c\u2500o Acentrophoridae (clade estinto)\n \u2502 \u2502 \u2514\u2500o Semionotidae (clade estinto)\n \u2502 \u2514\u2500o Pycnodontiformes (clade estinto)\n \u2502 \u251c\u2500? Hadrodontidae (clade estinto)\n \u2502 \u251c\u2500o \"Paramesturus\" (clade estinto)\n \u2502 \u2514\u2500o\n \u2502 \u251c\u2500o \"Mesturus\" (clade estinto)\n \u2502 \u2514\u2500o\n \u2502 \u251c\u2500o \"Micropycnodon\" (clade estinto)\n \u2502 \u2514\u2500o\n \u2502 \u251c\u2500o Gyrodontidae (clade estinto)\n \u2502 \u2514\u2500o\n \u2502 \u251c\u2500o \"Arduafrons prominoris\" (clade estinto)\n \u2502 \u2514\u2500o\n \u2502 \u251c\u2500o Brembodontidae (clade estinto)\n \u2502 \u2514\u2500o Pycnodontoidei (clade estinto)\n \u2502 \u251c\u2500o \"Eomesodon\" (clade estinto)\n \u2502 \u2514\u2500o Pycnodontoidea (clade estinto)\n \u2502 \u251c\u2500o Coccodontidae (clade estinto)\n \u2502 \u2514\u2500o Pycnodontidae (clade estinto)\n \u2514\u2500o\n \u251c\u2500? Pachycormiformes (clade estinto)\n \u2514\u2500o TELEOSTEI \u25ba"}
{"id": "552929", "revid": "36426", "url": "https://it.wikipedia.org/wiki?curid=552929", "title": "Niccol\u00f2 Acciaioli il vecchio", "text": ""}
{"id": "552930", "revid": "36426", "url": "https://it.wikipedia.org/wiki?curid=552930", "title": "Niccol\u00f2 Acciaioli (XIII secolo)", "text": ""}
{"id": "552931", "revid": "76261", "url": "https://it.wikipedia.org/wiki?curid=552931", "title": "Bearded Collie", "text": "Il Bearded Collie \u00e8 una razza canina di origine britannica riconosciuta dalla FCI (Standard N. 271, Gruppo 1, Sezione 1).\nStoria.\nLa storia di questa razza \u00e8 da far risalire ai cani introdotti in Europa dai Magiari, il popolo che si insedi\u00f2 nell'odierna Ungheria e proveniente dall'Asia settentrionale. Da questi cani da pastore derivarono numerose razze, tra le quali ricordiamo il Pumi, il Puli e il cane da pastore di Vall\u00e9e.\nNel 1514, Kazimierz Grabski, un commerciante polacco, sbarc\u00f2 in Scozia portando con s\u00e9 alcuni cani da gregge a pelo lungo, probabilmente dei cane da pastore di Vall\u00e9e (PON), i quali si dimostrarono talmente validi nel lavoro con le pecore che gli allevatori locali vollero barattarne una coppia con alcune loro pecore. Da questi cani, successivamente incrociati con pastori scozzesi, derivarono gli Highland collie. Nel 1912 prende l'avvio una nuova selezione di \"collie barbuti\" ad opera del primo club di tutela del bearded collie.\nCon la prima guerra mondiale, si rischi\u00f2 l'estinzione della razza ma grazie all'intervento di Mrs. Willinson il pericolo viene scongiurato; dopo varie difficolt\u00e0, si trovarono infatti due soggetti dalla cui unione discende l'attuale bearded collie. Nel 1964 viene ufficialmente riconosciuta come razza e viene approvato il primo standard.\nDescrizione.\nIl cane in genere nasce con una coda lunga, bassa e non torta. I colori sono grigio ardesia, fulvo, nero e blu, tutti i toni del grigio, marrone rossiccio e sabbia, con o senza macchie. Pelo di copertura piatto, ruvido, forte e ispido, di tessitura non lanuginosa, non a boccoli. Sottopelo morbido e fitto. Le orecchie di media dimensione e pendenti. In allerta, si rizzano alla base fino al livello della sommit\u00e0 del cranio. La testa \u00e8 proporzionata alla taglia. Cranio largo, piatto e quadrato. Stop moderato. Muso forte, di lunghezza pare a quella del cranio dallo stop all'occipite.\nCarattere.\n\u00c8 il cane ideale per tutte le et\u00e0. Affettuosissimo e mai aggressivo con i bambini; sempre pronto a correre e giocare con i giovani; calmo, coccolone e paziente con gli adulti. Socievole, attivo e vivace, il Bearded, anche se ormai lontano dai pascoli, conserva in s\u00e9 tutte le attitudini tipiche di un buon pastore.\nCure.\nPer tenerlo in ordine \u00e8 necessario spazzolarlo insistendo nelle zone dove si possono formare nodi: dietro le orecchie, sulle zampe e sul ventre. Per questo motivo, \u00e8 importante abituare il cane fin da cucciolo ad essere manipolato. Dato il ricco mantello, \u00e8 sempre bene prestare attenzione alla presenza di possibili parassiti.\nConsigli.\nIl bearded ubbidisce a tutti i membri della famiglia e accetta altri cani senza problemi. Il suo buon carattere e la spiccata intelligenza gli permettono perci\u00f2 di adattarsi facilmente ad ogni situazione di convivenza. Basta ricambiare l'affetto che dona a tutti i membri del \"branco umano\" e il gioco \u00e8 fatto.\nDiffusione.\nNel 2012 l'ENCI ha contato 20 cuccioli iscritti ai libri genealogici, la sua diffusione \u00e8 piuttosto in calo."}
{"id": "552933", "revid": "1318658", "url": "https://it.wikipedia.org/wiki?curid=552933", "title": "Arrondissement di \u00c9pernay", "text": "L\"arrondissement\" di \u00c9pernay \u00e8 una suddivisione amministrativa francese, situata nel dipartimento della Marna e nella regione del Grand Est.\nComposizione.\nL\"arrondissement\" di \u00c9pernay raggruppa 184 comuni in 11 cantoni:"}
{"id": "552935", "revid": "83395", "url": "https://it.wikipedia.org/wiki?curid=552935", "title": "Zagreb", "text": ""}
{"id": "552938", "revid": "1904508", "url": "https://it.wikipedia.org/wiki?curid=552938", "title": "Tommaso Acciaiuoli", "text": "Biografia.\nTra gli incarichi politici, fu Consigliere del Comune di Firenze nel 1278, deputato alla risoluzione delle controversie nell'ordine degli Umiliati nel 1278, Priore della Libert\u00e0 nel 1285, 1288 e 1295.\nPartecip\u00f2 alla guerra contro i ghibellini d'Arezzo nel 1290, in seguito fu Camerlengo deputato per il recupero dei diritti del Comune di Firenze nel 1295, gonfaloniere della Repubblica nel 1298 e ufficiale incaricato per il restauro delle vie nel 1299.\nDiscendenza.\nFu padre di:"}
{"id": "552939", "revid": "36426", "url": "https://it.wikipedia.org/wiki?curid=552939", "title": "Tommaso Acciaioli", "text": ""}
{"id": "552940", "revid": "36426", "url": "https://it.wikipedia.org/wiki?curid=552940", "title": "Mannino Acciaioli", "text": ""}
{"id": "552941", "revid": "36426", "url": "https://it.wikipedia.org/wiki?curid=552941", "title": "Mannino Acciaiuoli", "text": ""}
{"id": "552942", "revid": "196390", "url": "https://it.wikipedia.org/wiki?curid=552942", "title": "Caccia Notturna Tedesca", "text": ""}
{"id": "552946", "revid": "14149", "url": "https://it.wikipedia.org/wiki?curid=552946", "title": "Maria Rosaria Carfagna", "text": ""}
{"id": "552951", "revid": "75599130", "url": "https://it.wikipedia.org/wiki?curid=552951", "title": "Zastava 750", "text": ""}
{"id": "552952", "revid": "131358", "url": "https://it.wikipedia.org/wiki?curid=552952", "title": "Faustino Can\u00e8", "text": ""}
{"id": "552955", "revid": "916580", "url": "https://it.wikipedia.org/wiki?curid=552955", "title": "Placodermi", "text": "I Placodermi sono una classe completamente estinta di vertebrati simili ai pesci moderni. I Placodermi sono noti tra il Siluriano superiore ed il Devoniano superiore. Tra i placodermi ci sono animali di grandi dimensioni come \"Dunkleosteus\" appartenenti all'ordine degli artrodiri, che erano probabilmente grossi predatori dallo stile di vita simile a quello dei moderni squali.\nSecondo uno studio australiano sono stati i primi esseri viventi a compiere un atto sessuale con genitali.\nMorfologia.\nI Placodermi sono i primi gnatostomi (animali provvisti di mandibola e mascella) conosciuti. Essi erano dotati di un carapace osseo molto sviluppato nella regione del capo e nella regione toracica. Le due parti (dette rispettivamente scudo cefalico e scudo toracico) erano articolate tra loro permettendo il movimento della parte superiore della testa, probabilmente per favorire l'apertura della bocca. Quest'ultima era dotata di strutture ossee simili (ma non uguali) a denti, dette piastre gnatali.\nIl gruppo dei placodermi, probabilmente, \u00e8 parafiletico: comprende alcuni gruppi via via pi\u00f9 evoluti, alcuni dei quali sono i \"sister taxa\" di tutti i restanti vertebrati dotati di mascelle, forse originatisi proprio dai placodermi. Alcuni fossili provenienti dal Siluriano della Cina (\"Entelognathus\", \"Qilinyu\") possiedono il tipo di mascelle riscontrabili nei moderni pesci ossei, con un osso dentale, premascella e mascella. Le fauci di altri placodermi, invece, erano costituite da un singolo osso. I placodermi furono inoltre i primi pesci a sviluppare le pinne pelviche (quelle che poi diventeranno le zampe posteriori nei tetrapodi), cos\u00ec come veri e propri denti (anche se la maggior parte dei placodermi erano dotati di piastre gnatali) (Rucklin et al., 2012). Alcuni fossili del Devoniano, inoltre (\"Incisoscutum\", \"Materpiscis\", \"Austroptyctodus\"), rappresentano i pi\u00f9 antichi esempi di ovoviviparit\u00e0.\nDiversificazione.\nI placodermi erano un gruppo molto diversificato: comprendevano grandi forme predatrici dei mari aperti come anche abitanti del fondo marino, oppure rapidi nuotatori di acqua dolce. La forma pi\u00f9 primitiva \u00e8 considerata \"Stensioella\", uno strano \"pesce\" del Devoniano inferiore, a volte accostato addirittura agli olocefali. Tra le altre forme poco evolute, da ricordare gli ptictodontidi (ad es. \"Ctenurella\" e \"Rhamphodopsis\"), vagamente simili a chimere, dalla corazza quasi assente. I renanidi (ad es. \"Gemuendina\"), invece, assomigliavano a razze, e possedevano un corpo appiattito ideale per una vita sul fondale. Anche i fillolepidi possedevano un corpo schiacciato, ma esso era pesantemente corazzato. Gli antiarchi (ad es. \"Bothriolepis\" e \"Pterichthyodes\") comprendono invece attivi nuotatori dalla corazza complessa, dotati di lunghe strutture vagamente simili ad ali.\nI pi\u00f9 diffusi fra i placodermi erano per\u00f2 gli artrodiri, animali molto specializzati che dominarono i mari e i fiumi del Devoniano in una variet\u00e0 di forme. Vi erano forme minuscole come \"Groenlandaspis\" e forme leggermente pi\u00f9 grandi e predatrici, come \"Coccosteus\". Esistevano forme che tendevano agguati sul fondo come \"Homosteus\", oppure forme attive, come \"Eastmanosteus\". I giganti del gruppo erano \"Dunkleosteus\" e \"Gorgonichthys\", enormi predoni di mare aperto che raggiungevano la lunghezza di otto metri. Alcune forme giganti, come \"Titanichthys \"e \"Heterosteus\", che potevano superare i sei metri di lunghezza, divennero planctivore."}
{"id": "552956", "revid": "106908", "url": "https://it.wikipedia.org/wiki?curid=552956", "title": "Borbera", "text": "Il Borbera (\"Burb\u00e9ia\" o \"Borb\u00eba\" in ligure, \"Borbaja\" in piemontese) \u00e8 un grosso torrente del Piemonte lungo 38\u00a0km, principale affluente di destra del fiume Scrivia, che scorre interamente nella Provincia di Alessandria nella valle omonima.\nEtimologia del nome.\nAttestato dal 1183 nelle forme Bolbera, Bolberia, Bulberia, il nome trae forse origine dall'antica parola ligure \"Bor\" che significa acqua che scorre o fiume dalla divinit\u00e0 celtica BORM\u014c conosciuto con varianti locali come Borvo, Borm\u0101nus, Borbanus, ecc... \"il gorgogliante\" legato alla salute delle acque sorgive e alle fonti termali. Origine che lo accomuna al fiume Bormida e al torrente Borbore sempre in territorio piemontese, alla localit\u00e0 termale di Bormio, a Bourbon Les Bains (fonti termali) in alta Marna e varie altre localit\u00e0 in Francia.\nIl corso del torrente.\nNasce a circa 1400\u00a0m di quota tra il \"Monte Chiappo e l'Antola\", sull'Appennino ligure scorrendo in un alveo a forte pendenza sino a giungere al Ponte delle Baracche dove riceve da sinistra l'Agnellasca, suo primo notevole affluente e in localit\u00e0 Ponte delle Bocche, riceve da destra la Cosorella.\nDa qui la pendenza si fa meno accentuata e il suo greto ciottoloso si allarga notevolmente raggiungendo in alcuni punti anche i 400\u2013500\u00a0m di larghezza.\nIn questo tratto riceve svariati affluenti a regime stagionale: il torrente Liassa a Cabella Ligure e il torrente Albirola presso il centro di \"San Martino\", entrambi provenienti da destra e da sinistra il Sisola presso Rocchetta Ligure.\nAllargando sempre pi\u00f9 il proprio letto e incrementando progressivamente la portata lambisce poi l'abitato di Pertuso dove riceve da destra il torrente Besante.\nDopo questa ultima confluenza il suo letto si restringe poi bruscamente perch\u00e9 si appresta ad entrare nelle Strette di Pertuso, un tratto ingolato dove il Borbera scorre impetuoso sotto imponenti muraglioni di conglomerato di Savignone alternando pozze e rapide in successione.\nTerminate le gole dopo circa 6\u00a0km, il torrente entra poi in una piccola pianura di formazione cenozoica ampliando nuovamente il proprio letto (che in questo tratto raggiunge anche il mezzo km di larghezza) e sfiora l'abitato di \"Persi\".\nPi\u00f9 a valle bagna poi i comuni di Borghetto di Borbera e Vignole Borbera, dopodich\u00e9 confluisce da destra nello Scrivia.\nRegime idrologico.\nIl regime del Borbera \u00e8 quello tipico dei corsi d'acqua appenninici, cio\u00e8 nivo-pluviale con piene particolarmente impetuose e violente nella stagione autunnale (per le piogge) e in tarda primavera (per lo scioglimento delle nevi sull'Appennino) e accentuatissime magre nei periodi estivi.\nNonostante questo il torrente si differenzia da altri corsi d'acqua simili dato che la sua portata d'acqua \u00e8 perenne lungo tutto la sua asta fluviale.\nProprio per questa sua caratteristica il corso d'acqua \u00e8 importante anche per il vitale contributo d'acqua che fornisce allo Scrivia in piena estate.\nLa portata media annua si aggira presso la confluenza con lo Scrivia sui 6.5\u00a0m\u00b3/s.\nIl 23 settembre 1993, a seguito di forti piogge torrenziali, il torrente raggiunse una delle sue massime piene allagando gran parte dei paesi e delle frazioni situate nella sua valle, provocandoo la distruzione del ponte di legno di Cantalupo Ligure situato alla fine delle Strette. Una piena di minori proporzioni \u00e8 avvenuta il 26 novembre 2002 ma non ha provocato danni.\nTurismo e natura.\nLa Val Borbera \u00e8 meta di escursioni e di un consolidato turismo estivo e invernale.\nLe gole del fiume chiamate \"Le Strette\" sono una nota attrattiva anche per i turisti provenienti dalla vicina Liguria: il Borbera infatti \u00e8 un corso d'acqua ancora incontaminato e in estate \u00e8 molto frequentato dai bagnanti, mentre nelle stagioni piovose vengono praticati sport fluviali come il rafting e il kayak.\nStoria.\nNelle \"Strette\" durante la seconda guerra mondiale vi furono feroci scontri tra i partigiani (\"Repubblica Partigiana dell'Antola\") che controllavano l'alta valle e la Repubblica Sociale Italiana con i loro alleati tedeschi che controllavano la bassa valle."}
{"id": "552957", "revid": "228587", "url": "https://it.wikipedia.org/wiki?curid=552957", "title": "Weitek", "text": "L'azienda informatica californiana Weitek Corporation ha operato come produttore di unit\u00e0 di calcolo in virgola mobile (FPU) per workstation, supercomputer e personal computer dal 1981 al 1990-1991; come produttore di GPU e chipset per schede madri tra il 1991 e il 1996.\nCostituitasi nel 1981, Weitek Corporation produce per tutti gli anni ottanta, FPU ad alte prestazioni sia per schede video che per CPU (MIPS e PA-RISC) di workstation e supercomputer.\nPer il mercato PC, Weitek produce FPU da abbinare a processori Intel quali i286, i386 e l'i486 nella versione SX.\nCon la progressiva integrazione, nei primi anni '90, delle FPU all'interno delle CPU, Weitek perde il suo mercato di riferimento e cerca di riposizionarsi come produttore di framebuffer per workstation SPARC.\nSuccessivamente, nel 1991, Weitek inizia lo sviluppo e la produzione di GPU con la serie \"Power\" 9000, e di PC chipset con i modelli \"W464\" e \"W564\", entrambi con GPU integrata che sfruttano la RAM di sistema come memoria video, progettati per schede madri Intel 486 e Pentium compatibili.\nIn progressivo declino, verso la met\u00e0 degli anni '90, Weitek entra in crisi avviandosi verso il fallimento. Acquisita nel 1996, da parte del produttore di semiconduttori Conexant System, interessato alle tecnologie sviluppate da Weitek nel campo dei framebuffer, l'azienda viene disciolta e cessa ogni attivit\u00e0.\nWeitek.\nDopo l'esperienza nella progettazione di framebuffer, Weitek sviluppa un chipset grafico 2D SVGA per VESA Local Bus.\nIl chipset grafico, denominato \"Power System\", \u00e8 costituito da due chip dedicati: il \"P9000\" che svolge le funzioni di calcolo come acceleratore grafico 2D e il coprocessore \"VideoPower 5086\" (\"VP5086\") che, in un unico chip, contiene da 256 a 512 kilobyte di memoria DRAM e, oltre a svolgere le funzioni di framebuffer del chip grafico P9000, ne svolge, nella versione pi\u00f9 avanzata (\"VP5186\"), anche quelle di blitter, ovvero di chip dedicato alla gestione in memoria delle operazioni di disegno. Una versione successiva del coprocessore (\"VP5286\") estende la memoria DRAM a 1 MB permettendo il \"truecolor\" in SVGA; il framebuffer da 16 a 32 bit e aggiunge al blitter anche le funzioni di gestione in memoria delle operazioni sui colori.\nSuccessivamente, Weitek produce una variante del chipset per bus PCI, costituito dal P9001 (il P9000 modificato per funzionare col nuovo bus). Il P9001 (e relativo coprocessore) viene montato sulle schede video della linea \"Viper\" di Diamond Multimedia e Orchid Technology ottenendo un discreto successo commerciale nel 1994.\nNello stesso anno produce la versione finale del chipset Power che riunisce GPU (\"P9001\") e coprocessore (\"VP5286\") in un unico chip che gestisce una memoria DRAM da 1 fino a 8 MB, un quantitativo molto elevato per le schede video non dedicate al mercato professionale di quel periodo.\nIl nuovo chip, chiamato \"P9100\", viene utilizzato dai due produttori sopracitati per le schede video \"Viper Pro\".\nLe schede col chipset \"Power\" sono di ottima qualit\u00e0 e performanti, ma soffrono dei maggiori costi di produzione e della concorrenza delle schede video pi\u00f9 economiche; e l'azienda comincia a indebitarsi.\nWeitek prosegue lo sviluppo di due ulteriori versioni del \"Power\" (P9200 e P9146) che non vengono commercializzate, per la scelta di Weitek, nel 1995, di riposizionarsi nel mercato dei chipset per schede madri con grafica integrata, di cui produce due modelli."}
{"id": "552958", "revid": "2008079", "url": "https://it.wikipedia.org/wiki?curid=552958", "title": "Camilli", "text": "Nella religione romana il camillo (latino \"camillus\", femminile \"camilla\") \u00e8 il giovane che assiste il sacerdote durante il sacrificio. \nIl camillo doveva essere scelto tra i giovani in et\u00e0 pre-puberale, talvolta figli dei sacerdoti stessi, dovevano avere entrambi i genitori viventi (\"pueri patrimi et matrimi\") e dovevano essere di condizione libera. Fino al III secolo a.C. per\u00f2 dovevano essere nobili e comunque erano sempre scelti ragazzi di grande bellezza.\nNelle fonti iconografiche, i camilli sono spesso rappresentati con una tunica corta e in una mano l'incenso o la patera, nell'altra una piccola brocca, elementi caratterizzanti il rito sacrificale.\nLa statua bronzea di un camillo \u00e8 conservata nel Musei Capitolini a Roma.\nAnalogamente ai camilli, le camille erano le ragazzine che assistevano le sacerdotesse durante i riti e dovevano rispondere agli stessi requisiti previsti per i camilli.\nNel messale romano, il \"Camillus\" \u00e8 l'assistente alla celebrazione eucaristica, detto anche chierichetto."}
{"id": "552959", "revid": "104265", "url": "https://it.wikipedia.org/wiki?curid=552959", "title": "Donato Acciaiuoli il vecchio", "text": "Biografia.\nTra gli incarichi politici per la Repubblica Fiorentina si ricordano:\nDiscendenza.\nFu padre di:\nBibliografia.\ndata di morte 1332, come pu\u00f2 essere oratore della repubblica a Napoli nel 1333 e membro della magistratura dei doocici Buonomini per il Sesto di Borgo ?? "}
{"id": "552960", "revid": "36426", "url": "https://it.wikipedia.org/wiki?curid=552960", "title": "Donato Acciaioli il vecchio", "text": ""}
{"id": "552963", "revid": "1989", "url": "https://it.wikipedia.org/wiki?curid=552963", "title": "Cablaggio strutturato", "text": ""}
{"id": "552965", "revid": "100209328", "url": "https://it.wikipedia.org/wiki?curid=552965", "title": "Gruppo sporadico", "text": "In matematica, e in particolare in teoria dei gruppi, con gruppo sporadico si intende un gruppo semplice finito che \u00e8 uno dei 26 casi eccezionali del teorema di classificazione dei gruppi semplici finiti.\nQuesto teorema afferma infatti che, se formula_1 \u00e8 un gruppo semplice finito allora, formula_1 \u00e8 \nI primi cinque gruppi sporadici furono scoperti da Emile L\u00e9onard Mathieu nel 1861 e nel 1873. I successivi furono scoperti tra il 1965 ed il 1975, generalmente prendono il nome dai loro scopritori.\nPer via della loro struttura anomala, i gruppi sporadici sono oggetti matematici che presentano tuttora aspetti misteriosi e, presumibilmente ricchi di interessanti conseguenze. A tal proposito val la pena ricordare il problema del Monstrous Moonshine per il Mostro recentemente risolto da Richard Borcherds.\nLista ed ordini dei gruppi sporadici.\nI cinque gruppi di Mathieu: \nI quattro gruppi di Janko:\nI tre gruppi di Conway:\nIl gruppo di Higman-Sims:\nIl gruppo di McLaughlin: \nIl gruppo di Suzuki:\nIl gruppo di Held:\nIl gruppo di Lyons:\nIl gruppo di Rudvalis:\nIl gruppo di O'Nan:\nI tre gruppi di Fischer:\nIl gruppo di Harada-Norton:\nIl gruppo di Thompson:\nIl Baby Mostro:\nIl Mostro di Fischer-Griess:\nRelazioni tra i gruppi sporadici.\nPu\u00f2 essere interessante notare che, contrariamente a quanto il loro nome possa far supporre, i gruppi sporadici hanno diversi legami tra loro e con gli altri gruppi semplici finiti. Ad esempio formula_6 pu\u00f2 venire costruito a partire dall'automorfismo esterno eccezionale di formula_59 e tutti i gruppi di Mathieu possono essere costruiti ricorsivamente come gruppi di automorfismi di sistemi di Steiner. formula_28 \u00e8 il quoziente modulo un centro di ordine formula_61 del gruppo degli automorfismi del Reticolo di Leech (un reticolo intero formula_62-dimensionale di uno spazio euclideo di dimensione 24). Come stabilizzatori di certi sottoreticoli di dimensione formula_63 e formula_61 del Reticolo di Leech si possono trovare formula_26, formula_24, formula_67, formula_30, e come certi sottogruppi locali di formula_28, anche formula_18 e formula_34. Inoltre il Reticolo di Leech pu\u00f2 essere costruito a partire dal sistema di Steiner formula_72 associato a formula_14. Esclusi i formula_74 gruppi formula_16, formula_42, formula_20, formula_38, formula_40 e formula_22 (i cosiddetti Pariah), i restanti formula_81 gruppi sporadici sono contenuti come sezioni nel Mostro e molti di questi compaiono come fattori di composizione nei sottogruppi locali del Mostro: ad esempio il Baby Mostro e formula_28 compaiono come quozienti di centralizzanti di opportuni elementi di ordine formula_61 del Mostro, similmente nei normalizzanti dei sottogruppi di ordine formula_84 compaiono formula_48 e formula_34 e, per opportuni sottogruppi di ordine formula_5, formula_88 e formula_89 si possono trovare in modo analogo rispettivamente formula_18, formula_36 e formula_8. Allo stesso modo, nelle sezioni di sottogruppi locali del Baby Mostro si possono inoltre trovare: formula_26 e formula_50 nei centralizzanti di elementi di ordine formula_61, formula_44 nei normalizzanti di opportuni elementi di ordine formula_84 e formula_30 in quelli di ordine formula_5."}
{"id": "552969", "revid": "56620", "url": "https://it.wikipedia.org/wiki?curid=552969", "title": "Signor Malauss\u00e8ne", "text": "Signor Malauss\u00e8ne (\"Monsieur Malauss\u00e8ne\", 1995) \u00e8 il quarto romanzo del ciclo di Malauss\u00e8ne, scritto da Daniel Pennac.\nCome nei romanzi precedenti, il protagonista \u00e8 Benjamin Malauss\u00e8ne assieme alla sua numerosa famiglia. Nel romanzo, a met\u00e0 tra il giallo psicologico ed il grottesco, la drammaticit\u00e0 delle storie di vita quotidiana del clan Malaussene si intreccia con quella di meretrici pentite, riportate sulla retta via da una suora iperattiva che si trasforma in un poliziotto instancabile e determinato per far luce sulla misteriosa scomparsa di alcune delle sue pecorelle smarrite. \nIl romanzo \u00e8 un viaggio doloroso all'interno dell'animo umano, fatto attraverso i ricordi personali e collettivi dei personaggi che lo compongono, attraverso la loro umanit\u00e0 e compassione reciproca."}
{"id": "552972", "revid": "15431", "url": "https://it.wikipedia.org/wiki?curid=552972", "title": "Suns", "text": ""}
{"id": "552974", "revid": "128334", "url": "https://it.wikipedia.org/wiki?curid=552974", "title": "Gruppo mostro", "text": "In matematica, e in particolare in teoria dei gruppi, il gruppo mostro \"M\" (o \"IM\" o \"gruppo di Fischer-Griess\") \u00e8 un gruppo finito di ordine\nSi tratta di un gruppo semplice che quindi non ha nessun sottogruppo normale eccetto quelli composti dal solo elemento identit\u00e0 e dal gruppo \"M\" stesso.\nI gruppi semplici finiti sono stati interamente classificati: ci sono 18 famiglie infinite numerabili di gruppi semplici finiti, pi\u00f9 26 gruppi sporadici che non seguono nessuna struttura apparente. Il gruppo Monster \u00e8 il pi\u00f9 grande fra i gruppi sporadici.\nEsistenza e unicit\u00e0.\nIl gruppo Monster fu previsto da Bernd Fischer e Robert Griess nel 1973, e fu costruito da Griess nel 1980 come gruppo di automorfismi dell'algebra di Griess, un'algebra di 196 884 dimensioni, commutativa e non associativa. In seguito John Conway riusc\u00ec a semplificarne la costruzione. \nI lavori di Griess e Conway dimostrarono che il gruppo \"M\" esiste, mentre la sua unicit\u00e0 fu mostrata da John G. Thompson come conseguenza dell'esistenza di una rappresentazione fedele di 196 883 dimensioni. Una prova dell'esistenza di tale rappresentazione fu annunciata da Simon P. Norton nel 1982, ma non vennero pubblicati i dettagli. La prima dimostrazione documentata dell'unicit\u00e0 del gruppo mostro fu data nel 1990 da Griess, Meierfrankenfeld e Segev.\nI caratteri del gruppo \"M\" furono calcolati, gi\u00e0 nel 1979, ancor prima, quindi, che fossero dimostrate la sua esistenza e la sua unicit\u00e0. Il metodo di calcolo si \u00e8 basato sull'assunto che il grado minimo di una rappresentazione fedele \u00e8 196 883.\nMoonshine.\nIl gruppo Monster risulta il gruppo pi\u00f9 importante per la cosiddetta congettura del Monstrous moonshine che stabilisce un profondo collegamento fra la matematica discreta e la non discreta, congettura dimostrata da Richard Borcherds nel 1992.\nIn questo ambito il gruppo Monster gioca il ruolo di gruppo degli automorfismi del modulo Monster, un'algebra di operatori di vertice avente infinite dimensioni che contiene l'algebra di Griess e che agisce sull'algebra di Lie Monster, struttura questa che \u00e8 un'algebra di Kac-Moody generalizzata.\nCostruzione mediante computer.\nRobert A. Wilson ha esplicitamente trovato (con l'aiuto di un calcolatore elettronico) due matrici quadrate 196882 \u00d7 196882 sul campo di due elementi, che generano il gruppo \"M\". Tuttavia, effettuare i calcoli con queste due matrici \u00e8 troppo oneroso in termini di tempo e di spazio di memoria; quindi, Wilson e i suoi collaboratori hanno messo a punto un metodo pi\u00f9 veloce che permette di effettuare i calcoli necessari.\nSia \"V\" uno spazio vettoriale 196882-dimensionale nel campo di due elementi, e sia \"H\" un ampio sottogruppo (preferibilmente un sottogruppo massimale) del Monster, scelto in modo tale che sia facile effettuarvi i calcoli. Il sottogruppo scelto \u00e8 \n31+12.2.Suz.2, dove Suz indica il gruppo di Suzuki. Gli elementi del gruppo \"M\" sono immagazzinati come termini negli elementi di \"H\" e di un generatore aggiuntivo \"T\". \u00c8 ragionevolmente veloce calcolare l'azione di uno di questi termini su un vettore in \"V\". Usando questo metodo \u00e8 possibile effettuare i calcoli (dell'ordine di grandezza di un elemento del Mostro). Wilson ha mostrato che i vettori \"u\" e \"v\" che soddisfano la stabilit\u00e0 sono gruppi banali; di conseguenza si pu\u00f2 calcolare (ad esempio) il periodo di un elemento \"g\" del gruppo \"M\" trovando il pi\u00f9 piccolo esponente positivo \"i\" tale che \"giu = u\" e \"giv = v\".\nQuesta costruzione e altre simili (in differenti caratteristiche) sono state impiegate per provare alcune interessanti propriet\u00e0 del Mostro (per esempio per trovare alcuni dei suoi sottogruppi non localmente massimali)."}
{"id": "552980", "revid": "1516087", "url": "https://it.wikipedia.org/wiki?curid=552980", "title": "Zastava 101", "text": "La Zastava 101 \u00e8 un'automobile prodotta dalla Zastava dal 1971 al 2008. La produzione \u00e8 terminata a seguito dell'assorbimento della quota maggioritaria dell'azienda da parte della Fiat, con conseguente cessazione dell'esistenza del marchio Zastava.\nStoria.\nLa prima serie venne esportata in tutto l'est europeo e nel Regno Unito con il nome di Zastava Skala ed era fornita in numerose varianti con diverse sigle: \"Z101\", \"ZLM\", \"ZLC\", \"ZLX\", \"311\", \"411\", \"413\", \"511\", \"513\", \"Zastava GTL\", \"Comfort\", \"Mediterran\" in base alle motorizzazioni e agli allestimenti.\nEra uguale alla Zastava 128 (identica all'omonimo modello Fiat) a parte il baule che la faceva sembrare una via di mezzo tra una 2 volumi e una 3 volumi, era disponibile a 3 e 5 porte.\nNel 1991 sub\u00ec un restyling e un cambio di nome (Skala 55) oltre che di meccanica.\nVenne proposto un modello Pick-up, il 101 cabinato che continua ad essere prodotto con lo stesso nome.\nDal 2000 la 128 si \u00e8 unita alla Skala 55 diventando una sua versione a 3 volumi."}
{"id": "552981", "revid": "6923", "url": "https://it.wikipedia.org/wiki?curid=552981", "title": "Zastava Skala 55", "text": ""}
{"id": "552982", "revid": "80614", "url": "https://it.wikipedia.org/wiki?curid=552982", "title": "Zastava Skala", "text": ""}
{"id": "552984", "revid": "1904508", "url": "https://it.wikipedia.org/wiki?curid=552984", "title": "Jacopo Acciaiuoli", "text": "Biografia.\nTra gli incarichi politici si ricordano:\nCapitano nella Val di Greve nel 1336\nMatrimonio e discendenza.\nSi spos\u00f2 con Bartolomea Ricasoli e fu padre di 8 figli:"}
{"id": "552985", "revid": "36426", "url": "https://it.wikipedia.org/wiki?curid=552985", "title": "Vescovo di Firenze", "text": ""}
{"id": "552995", "revid": "1318658", "url": "https://it.wikipedia.org/wiki?curid=552995", "title": "Arrondissement di Cherbourg", "text": "L\"arrondissement\" di Cherbourg (o Cherbourg-Octeville) \u00e8 una suddivisione amministrativa francese, situata nel dipartimento della Manica e nella regione della Normandia.\nComposizione.\nL\"arrondissement\" di Cherbourg raggruppa 189 comuni in 15 cantoni:"}
{"id": "552996", "revid": "599013", "url": "https://it.wikipedia.org/wiki?curid=552996", "title": "Michael Redd", "text": "Caratteristiche tecniche.\nGuardia di 198 centimetri, \u00e8 un tiratore molto preciso dalla linea del tiro libero: nella stagione 2005-06 ha avuto quasi l'88% di realizzazioni, mentre nella partita contro i Washington Wizards nella stagione 2009-10 ha realizzato 15/15 tiri liberi.\nCarriera.\nNBA.\nNell'anno da rookie Redd non ha potuto contribuire alla causa dei Milwaukee Bucks, giocando poco e male. Nella stagione 2001-02 gli viene concesso pi\u00f9 spazio dall'allenatore George Karl. Realizza 11,4 punti a partita con il 44,4% da tre. La stagione successiva aumenta la sua media punti a 15,1 con il 43,4% da tre punti. Nel febbraio del 2003 Ray Allen, la star della squadra, viene mandato a Seattle in cambio di Desmond Mason e Gary Payton. Redd diventa cos\u00ec la guardia titolare dei Bucks.\nIl 2003-04 \u00e8 la stagione della consacrazione di Redd: il numero 22 dei Bucks segna 21,7 punti di media e viene convocato all'All Star Game del 2004. Nonostante tutto tra alcuni addetti ai lavori c'\u00e8 un po' di scetticismo, perch\u00e9 reputano il talento di Redd costruito e pensano che non appena i suoi avversari gli riserveranno attenzioni maggiori, le sue statistiche precipiteranno. Ma Redd non si ferma pi\u00f9: i suoi 23 punti a gara mettono a tacere gli scettici. Nell'estate del 2005 firma con i Bucks un contratto da 91 milioni di dollari in 6 stagioni, smentendo le voci che lo volevano a Cleveland, vicino alla sua citt\u00e0 natale, al fianco dell'astro nascente LeBron James.\nNella stagione 2005-06 \u00e8 il trascinatore dei Milwaukee Bucks all'ottavo posto nella Eastern Conference e quindi ai play-off: l'esperienza qui dura solo 5 partite (eliminazione per mano dei Detroit Pistons 4 a 1) ma le prove disputate da Redd sono a dir poco strepitose. Chiude con 27,2 punti, 5,4 rimbalzi, 1,8 assist e 0,8 rubate di media a partita.\nIl 25 gennaio 2009 si infortuna gravemente al ginocchio sinistro, riportando la rottura del legamento crociato anteriore e del collaterale mediale, infortunio che rende necessario un intervento chirurgico e che lo tiene fuori dai campi da gioco per il resto della stagione 2008-09.\nRientrato nella stagione successiva, gioca 18 partite con una media di 11,9 punti, circa la met\u00e0 della sua produzione abituale. La sfortuna, per\u00f2, torna a perseguitare il giocatore: nella partita contro i Los Angeles Lakers, infatti, si rompe ancora gli stessi legamenti del ginocchio sinistro, costringendolo anche stavolta a terminare in anticipo la stagione.\nIl 28 marzo 2011 torna in campo con i Milwaukee Bucks a 14 mesi dall'infortunio e mette a referto 4 assist. Due giorni dopo, nella partita contro i Toronto Raptors, segna il suo primo canestro dopo la lunga inattivit\u00e0. Chiude l'annata con 10 partite giocate.\nIl 28 dicembre 2011 firma un contratto annuale con i Phoenix Suns.\nNazionale.\nHa preso parte frequentemente alle nazionali giovanili. Durante l'estate 2007 ha partecipato al FIBA Americas Championship, torneo di qualificazione per le Olimpiadi di Pechino 2008. In questo ha fatto il record di triple segnate in una partita dell'intero torneo da sempre con 28 realizzazioni, sorpassando il precedente record appartenente a Penny Hardaway con 22. Si guadagna la medaglia d'oro ai Giochi della XXIX Olimpiade, in cui \u00e8 uno dei trascinatori, sconfiggendo in finale i campioni del mondo della Spagna."}
{"id": "552997", "revid": "46291", "url": "https://it.wikipedia.org/wiki?curid=552997", "title": "Tanacetum cinerariifolium", "text": "Il piretro della Dalmazia (Tanacetum cinerariifolium ) \u00e8 una pianta della famiglia delle Asteracee, coltivato per le sue propriet\u00e0 insetticide.\nDescrizione.\nAlta 40\u201360\u00a0cm, \u00e8 una specie erbacea perenne, cespugliosa, pelosa, cresce in gruppi, con foglie lobate e fiori raccolti in capolini solitari con disco giallo e ligule bianche, del diametro di circa 4\u00a0cm.\nDistribuzione.\nIl \"piretro della Dalmazia\" \u00e8 una specie autoctona dell'Europa sud-orientale (Croazia, Montenegro ed Albania), ma grazie alle sue propriet\u00e0 viene ampiamente coltivato in Europa (in particolare in Italia e Spagna), in Giappone, in Nord Africa, in Kenya e in Ruanda (dove le grandi piantagioni mettono a rischio il parco nazionale dei Virunga, habitat dei gorilla).\nUsi.\nDai capolini raccolti appena schiusi, fatti essiccare all'ombra e macinati si ottiene una polvere giallo-verdognola detta \"razzia\" o piretro dall'alto potere insetticida in quanto contenente particolari principi attivi (le piretrine) che agiscono sul sistema nervoso degli insetti. I due principi attivi attualmente pi\u00f9 utilizzati per la loro efficacia, sia nello stadio adulto che larvale dell'insetto, sono la tetrametrina e la cipermetrina."}
{"id": "553002", "revid": "123118171", "url": "https://it.wikipedia.org/wiki?curid=553002", "title": "Superficie geometrica", "text": "La superficie geometrica \u00e8 una nozione della geometria equivalente a quella di superficie.\nNell'ambito particolare della geometria descrittiva, rappresenta invece una superficie ottenuta da un movimento rigido e uniforme di una curva (\"generatrice\") lungo un'altra curva (\"direttrice\").\nTra queste ultime superfici geometriche sono annoverate le superfici sviluppabili e, pi\u00f9 in generale, le superfici rigate (la cui generatrice \u00e8 una retta)."}
{"id": "553004", "revid": "91078", "url": "https://it.wikipedia.org/wiki?curid=553004", "title": "Zastava 10", "text": ""}
{"id": "553005", "revid": "110157", "url": "https://it.wikipedia.org/wiki?curid=553005", "title": "Monte Monaco", "text": "Monte Monaco \u00e8 un massiccio roccioso situato in Sicilia, facente parte dei Monti di Trapani, nel territorio di San Vito Lo Capo.\nDeve il suo nome alla particolare forma che ricorda quella di un monaco in ginocchio e con le mani giunte in preghiera ben visibile dall'antica tonnara di San Vito Lo Capo.\nIl poeta C. Cusenza ha descritto in una sua opera la bellezza della vista con la quale si domina dalla sommit\u00e0 del monte posta a circa 532 m di altezza sul livello del mare.\nSulla sommit\u00e0 pianeggiante del monte erano un tempo numerose le abitazioni degli operai che lavoravano alla cava dal quale si estraeva un marmo pregiatissimo e che coltivavano la fertile terra contraddistinta da un colore rosso intenso. La cava di marmo \u00e8 stata abbandonata da quando la zona \u00e8 divenuta area protetta ma i segni lasciati nella roccia sono ancora ben visibili percorrendo la provinciale che collega San Vito alla vicina Castelluzzo. Durante l'estate a causa dei venti di scirocco ci sono molti incendi dolosi che vanno ad intaccare la flora del monte.\nAscensioni.\nIl Monte Monaco ed il suo satellite Pizzo Monaco sono tra le strutture rocciose pi\u00f9 famose e sfruttate per l'arrampicata in Sicilia. La prima via sulle sue pareti risale al 1981 ad opera di Roby Manfr\u00e8 Scuderi e Marco Bonamini. \nOltre alle elencate vie storiche esistono altri itinerari di arrampicata sportiva, sia monotiri che vie lunghe che raggiungono la difficolt\u00e0 di 7c.\nAl Pizzo Monaco:"}
{"id": "553008", "revid": "125874327", "url": "https://it.wikipedia.org/wiki?curid=553008", "title": "Massimiliano I del Messico", "text": "Con l'appoggio di Napoleone III (1852-1870) di Francia e di gruppi conservatori messicani, venne proclamato imperatore del Messico il 10 aprile 1864, ma molti governi stranieri (e buona parte degli stessi messicani) rifiutarono di riconoscere il suo governo. Nel 1867 venne fucilato dagli oppositori repubblicani. Questo evento colp\u00ec fortemente il pittore francese Manet, che gli dedic\u00f2 il celebre dipinto \"L'esecuzione dell'imperatore Massimiliano\".\nBiografia.\nInfanzia.\nNacque nel Palazzo di Sch\u00f6nbrunn, a Vienna, secondo figlio dell'arciduca Francesco Carlo d'Asburgo-Lorena e della principessa Sofia di Baviera. Mentre a lui spett\u00f2 il titolo di Principe Imperiale e Arciduca d'Austria, Principe Reale di Ungheria e Boemia, suo fratello Francesco Giuseppe divenne imperatore d'Austria e Re d'Ungheria. Dotato di particolare intelligenza, mostr\u00f2 particolare propensione per le arti e un fervente interesse per le scienze e, segnatamente, per la botanica.\nPromotore della flotta da guerra austriaca.\nAffascinato dalla marina militare, intraprese la carriera militare, raggiungendo presto alti gradi di ufficiale e intervenendo profondamente nel rinnovamento del porto di Trieste e nella costituzione della flotta dell'Impero austriaco, con cui l'ammiraglio Wilhelm von Tegetthoff, alcuni anni pi\u00f9 tardi, avrebbe vinto sull'ammiraglio Carlo Pellion di Persano alla battaglia di Lissa, nel corso della terza guerra di indipendenza.\nMatrimonio.\nIl 27 luglio 1857, Carlotta del Belgio e Massimiliano si sposarono a Bruxelles. Alla corte di Vienna, ella fu molto apprezzata da sua suocera Sofia di Baviera, che vedeva in lei l'esempio perfetto di moglie per un arciduca austriaco. Carlotta detestava la cognata, l'imperatrice Elisabetta (nota come Sissi, la moglie di Francesco Giuseppe I d'Austria, fratello maggiore del marito). Si diceva che all'arciduchessa non piacesse il profondo legame esistente tra l'imperatrice e Massimiliano, che erano confidenti e condividevano lo stesso gusto per molte cose, specialmente perch\u00e9 sua cognata era universalmente ammirata per la sua bellezza e fascino.\nGovernatore del Regno Lombardo-Veneto.\nParticolarmente influenzato dalle idee progressiste in voga all'epoca, si fece una reputazione da \"liberale\" che lo aiut\u00f2 a divenire, nel febbraio 1857, vicer\u00e9 del Lombardo-Veneto, in sostituzione del vecchio feldmaresciallo Radetzky che, per nove anni governatore generale, aveva dominato da vero autocrate il regno. Avvenuto il trapasso, il 10 marzo 1857, il fratello dell'imperatore giunse a Milano nel settembre successivo. Comandante generale del Regno fu nominato Ferenc Gyulay.\nMassimiliano era portatore di una nuova amnistia, del ritorno all'amministrazione civile e, soprattutto, offriva un volto meno inviso di quello del suo predecessore, tanto da fare temere per un momento a Cavour che l'Impero austriaco potesse uscire dal \"vicolo cieco\" nel quale Francesco Giuseppe e Radetzky l'avevano cacciato. Ma Massimiliano, sicuramente ben intenzionato, non recava n\u00e9 autonomia n\u00e9 libert\u00e0, e cos\u00ec l'Austria perdette l'occasione per una pace duratura.\nQuasi tutte le volte che l'arciduca tent\u00f2 di riprendere l'iniziativa politica, attraverso rinnovati investimenti pubblici, ovvero con la costituzione di commissioni consultive cui partecip\u00f2 parte della intellighenzia del regno (Cant\u00f9, Pasini, Jacini, e altri) che prefiguravano una maggiore autonomia amministrativa, egli si scontr\u00f2 (e perse) con la volont\u00e0 di Vienna e del fratello Francesco Giuseppe.\nL'anno successivo, nel 1859, l'armata austriaca, affidata a Ferenc Gyulay, affront\u00f2 una nuova guerra contro il Regno di Sardegna assistito, questa volta, da un nuovo e grande alleato, la Francia di Napoleone III, da cui venne sconfitta. L'Impero austriaco perdette la Lombardia e Francesco Giuseppe non pot\u00e9 opporsi alla successiva occupazione piemontese di Parma, Modena, Toscana, Bologna e, l'anno dopo, di Marche e Umbria. Inoltre nulla pot\u00e9 fare contro la spedizione dei Mille.\nDal ritiro all'offerta della corona del Messico.\nConcluso il conflitto contro il Regno di Sardegna, nel 1859 Massimiliano fu congedato dal suo incarico di Vicer\u00e9 del Lombardo-Veneto, e con la moglie si ritir\u00f2 a vita privata: soggiornarono principalmente a Trieste, dove fecero costruire il Castello di Miramare.\nNel 1859 Massimiliano venne dapprima avvicinato da membri della nobilt\u00e0 messicana guidati dal nobile messicano Jos\u00e8 Pablo Martinez del Rio con la proposta di diventare Imperatore del Messico, proposta allettante in quanto era improbabile una sua ascesa al governo di uno stato europeo a causa di suo fratello Francesco Giuseppe. Inizialmente non accett\u00f2, ma con la scusa della sua passione per la botanica part\u00ec per una spedizione scientifica alla volta del sud America nelle foreste del Brasile (1861).\nNel frattempo, tuttavia, era scoppiata la guerra di secessione americana e l'imperatore dei Francesi Napoleone III ne aveva profittato per intervenire in Messico: il generale Forey prese Citt\u00e0 del Messico e un plebiscito (di dubbia natura l\u00e0 ove si consideri che avvenne mentre le truppe francesi occupavano militarmente Citt\u00e0 del Messico) conferm\u00f2 la caduta del Presidente in carica, Benito Ju\u00e1rez, e la proclamazione dell'Impero.\nIn considerazione degli indubbi meriti guadagnati come governatore del Lombardo-Veneto e dell'evidente disagio maturato con il fratello imperatore, Massimiliano parve il candidato ideale alla instaurazione di una monarchia moderata. Accett\u00f2 la corona nel 1863. Francesco Giuseppe, che venne a conoscenza dei piani del fratello solo poco prima della partenza, si vendic\u00f2, imponendogli la perdita di tutti i titoli che a lui competevano presso la casa regnante austriaca.\nMassimiliano salp\u00f2 per il Messico assieme alla moglie dal castello di Miramare il 14 aprile 1864 a bordo del \"Novara\". Durante il viaggio, tuttavia, Massimiliano si sottrasse alla lettura di libri sul Messico, che gli erano stati messi a disposizione, preferendo impiegare il tempo scrivendo un manuale sull'etichetta di Corte.\nImperatore del Messico.\nMassimiliano sbarc\u00f2 a Veracruz il 28 maggio 1864, ma fin dall'inizio si trov\u00f2 coinvolto in serie difficolt\u00e0 con i liberali messicani, capeggiati dallo Ju\u00e1rez, che rifiutarono di riconoscerlo e continuarono a combattere le truppe francesi. L'Imperatore e l'Imperatrice Carlotta scelsero quale residenza il Castello di Chapultepec, sulla collina che sovrasta Citt\u00e0 del Messico e che era stato rifugio degli antichi sovrani aztechi. Massimiliano, inoltre, fece costruire una larga strada che da Chapultepec raggiungeva il centro della citt\u00e0; in origine chiamata \"El Paseo de la Emperatriz\" (\"Strada dell'Imperatrice\"), \u00e8 oggi nota come \"Paseo de la Reforma\" (\"Viale della Riforma\").\nPoich\u00e9 Massimiliano e Carlotta non avevano figli, adottarono Agust\u00edn de Iturbide y Green e suo cugino Salvador de Iturbide y de Marz\u00e1n, entrambi nipoti di Agustin I, che aveva brevemente regnato quale Imperatore del Messico nel 1820. Ad Agust\u00edn venne assegnato il titolo di \"Sua Altezza, il Principe di Iturbide\" e venne proclamato erede al trono. Con disappunto degli alleati conservatori, Massimiliano adott\u00f2 molte delle politiche liberali proposte dall'amministrazione Ju\u00e1rez, come la riforma terriera, la libert\u00e0 di religione e l'estensione del diritto di voto alle classi contadine. Massimiliano dapprima offr\u00ec a Juarez l'amnistia se si fosse alleato alla \"corona\", quindi, al suo rifiuto, ordin\u00f2 la fucilazione di tutti i suoi sostenitori arrestati: si tratt\u00f2 tuttavia di un grave errore tattico che ebbe il solo risultato di esacerbare gli oppositori al suo regime.\nIn Messico, Massimiliano fu membro di una loggia massonica di Rito scozzese antico ed accettato, e raggiunse il diciottesimo grado. Il 27 dicembre 1865, il Supremo Consiglio del Grande Oriente del Messico, appena formato, offr\u00ec a Massimiliano il titolo di Sovrano Gran Commendatore, ma egli rifiut\u00f2.\nFine di un fragile impero.\nDopo la fine della guerra di secessione americana (26 maggio 1865), gli Stati Uniti cominciarono a rifornire di armi i repubblicani giacch\u00e9, dal 1866, l'abdicazione di Massimiliano, almeno al di fuori del Messico, sembrava ormai cosa fatta. Massimiliano, di converso, stava tentando di arruolare, per il suo esercito, ufficiali dell'Esercito statunitense (in particolare generali) da contrapporre alle forze di Benito Ju\u00e1rez. Tra questi, ormai quasi convinto ad accettare, vi era anche George Armstrong Custer.\nNello stesso 1866, inoltre, Napoleone III, di fronte alla resistenza messicana e all'opposizione degli Stati Uniti (derivante dalla cosiddetta \"Dottrina Monroe\"), ritir\u00f2 le sue truppe. L'Imperatrice Carlotta torn\u00f2 in Europa per cercare appoggi al regime del marito dapprima a Parigi, poi a Vienna e a Roma dal Papa Pio IX, ma i suoi sforzi fallirono e, a causa di un profondo collasso emozionale (taluni parlano di infermit\u00e0 mentale), non rientr\u00f2 in Messico. Dopo un breve periodo di tempo trascorso al Castelletto nel parco del Castello Miramare di Trieste, fu ricondotta in Belgio, dove visse al Castello di Bouchout a Meise sino alla morte (avvenuta il 19 gennaio 1927).\nNonostante l'abbandono del Messico da parte dello stesso Napoleone III, il cui ritiro fu un duro colpo per la causa imperiale, Massimiliano si rifiut\u00f2 di abbandonare a sua volta i suoi sostenitori e, ritiratosi nel febbraio 1867 a Santiago de Quer\u00e9taro, vi sostenne un assedio durato alcune settimane. L'11 maggio l'imperatore Massimiliano decise di tentare una fuga attraverso le linee nemiche, ma venne intercettato e, sottoposto a una corte marziale, condannato alla fucilazione.\nMolti sovrani d'Europa e altre preminenti figure (tra cui Victor Hugo e Giuseppe Garibaldi) inviarono messaggi e lettere in Messico affinch\u00e9 fosse risparmiata la vita a Massimiliano, ma Ju\u00e1rez rifiut\u00f2 di commutare la sentenza, ritenendo che fosse necessario inviare il segnale che il Messico non avrebbe mai pi\u00f9 tollerato governi imposti da potenze straniere. In particolare, si rifiut\u00f2 di intervenire il \"padrino politico\" di Ju\u00e1rez, ovvero il presidente statunitense Andrew Johnson, il quale volle dare una manifesta riaffermazione della Dottrina Monroe. Memorabile, in quanto truce e sanguinosa, ma del tutto inutile, perch\u00e9 gi\u00e0 il ritiro di Napoleone III sarebbe bastato a ricordare agli Europei la potenza degli Stati Uniti.\nLa sentenza venne eseguita il 19 giugno 1867 da un plotone di esecuzione composto da sette unit\u00e0; insieme con Massimiliano vennero fucilati i generali Miguel Miram\u00f3n e Tom\u00e1s Mej\u00eda. Il corpo di Massimiliano I venne imbalsamato ed esposto in Messico, dove lo and\u00f2 a vedere anche Ju\u00e1rez (il suo unico commento fu: \"Credevo fosse pi\u00f9 alto\"). In seguito fu ricondotto l'anno successivo a Trieste a bordo della stessa fregata su cui aveva fatto il viaggio del 1864. Fu da l\u00ec trasportato a Vienna e sepolto nella Cripta Imperiale."}
{"id": "553011", "revid": "125800849", "url": "https://it.wikipedia.org/wiki?curid=553011", "title": "Campionati europei di atletica leggera 1990", "text": "I XV campionati europei di atletica leggera si tennero dal 26 agosto al 2 settembre 1990 presso lo Stadio municipale di Poljud a Spalato, in Jugoslavia. "}
{"id": "553013", "revid": "1745361", "url": "https://it.wikipedia.org/wiki?curid=553013", "title": "Scarlet (Marvel Comics)", "text": "Scarlet (\"Scarlet Witch\"), il cui vero nome \u00e8 Wanda Maximoff, \u00e8 un personaggio immaginario dei fumetti, creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"X-Men\" (vol. 1) n. 4 (marzo 1964).\nPotentissima superumana dotata di immense capacit\u00e0 di alterazione della realt\u00e0, Scarlet \u00e8 la sorella gemella di Quicksilver; inizialmente una supercriminale avversaria degli Avengers, \u00e8 successivamente diventata una supereroina tra i principali membri dei Vendicatori. \u00c8 ritenuta la mutante pi\u00f9 potente del multiverso, spiccando nella classifica dei mutanti di livello omega. Nonostante per anni si sia creduto che lei e il fratello fossero mutanti figli di Magneto, tale parentela \u00e8 stata successivamente smentita ed \u00e8 stato rivelato come in realt\u00e0 i poteri dei due derivino dagli esperimenti dell'Alto Evoluzionario.\nStoria editoriale.\nApparsa per la prima volta ed opera del team creativo composto da Stan Lee e Jack Kirby su \"X-Men\" (vol. 1) n. 4, datato marzo 1964, Scarlet, assieme al fratello Quicksilver, \u00e8 successivamente divenuta una dei personaggi principali della testata dedicata ai Vendicatori fin dal numero 16 (maggio 1965), intrecciando, nel corso della serie, una relazione sentimentale con l'androide Visione che lo sceneggiatore Roy Thomas ha giustificato dicendo: \u00abSentivo che una storia d'amore di qualche tipo avrebbe aiutato lo sviluppo del personaggio in \"The Avengers\", e Visione era un ottimo candidato, perch\u00e9 \u00e8 apparso solo in quella rivista... come ha fatto Wanda, per quello che conta. Cos\u00ec sono diventati una coppia, per semplici considerazioni pratiche\u00bb.\nDopo il matrimonio tra i due personaggi in \"Giant-Size Avengers\" n. 4, del giugno 1975, \u00e8 stata loro dedicata una miniserie di quattro numeri scritta da Bill Mantlo e disegnata da Rick Leonardi, \"Vision and the Scarlet Witch\" (novembre 1982-febbraio 1983), seguita da una breve testata dal titolo omonimo pubblicata per 12 numeri (ottobre 1985-settembre 1986), disegnata da Richard Howell e scritta da Steve Englehart, che nel frattempo prende le redini di \"The Avengers\" concentrandosi molto sul personaggio di Scarlet, espandendo considerevolmente i suoi poteri e spiegando che: \u00abAvendo deciso che sarebbe stata un giocatore a pieno titolo, poi ha sviluppato naturalmente una personalit\u00e0 pi\u00f9 assertiva, e volevo sapere di pi\u00f9 sui suoi poteri definiti piuttosto vagamente da quando li utilizzava pi\u00f9 spesso. Potrei certamente averla spinta pi\u00f9 verso il limite dello spettro mutante, ma sembrava che il nome 'strega' potesse essere pi\u00f9 di un semplice nom de guerre da supereroe, cos\u00ec sono andato in quella direzione\u00bb. Nel 1998 George P\u00e9rez realizza un nuovo costume per il personaggio caratterizzandolo con una forte influenza rom che tuttavia viene dismesso poco dopo dal suo successore ai disegni della testata, Alan Davis.\nScarlet ha un ruolo chiave negli eventi delle saghe \"Avengers Disassembled\" e \"House of M\", che incidono pesantemente su tutto l'Universo Marvel, tanto che proprio per i suoi poteri il critico Don Markstein l'ha definita diversa da qualunque altro supereroe. Dopo qualche anno di assenza dalle pubblicazioni, Scarlet ritorna sulle pagine di \"Avengers: The Children's Crusade\" (settembre 2010-maggio 2012) divenendo poi una dei protagonisti della serie \"Uncanny Avengers\", dove lo sceneggiatore Rick Remender opera una manovra di ret-con che modifica drasticamente le sue origini e il suo status di mutante. Con il riavvio delle testate Marvel Comics consequenziale al crossover \"Secret Wars\", il personaggio ottiene una testata autonoma scritta da James Robinson.\nBiografia del personaggio.\nOrigini.\nNati sul Monte Wundagore, in Transia, adottati dai rom Django e Marya Maximoff, Wanda e Pietro sono la seconda nascita gemellare della coppia dopo Ana e Mateo. Al momento della loro nascita il demone Chthon (sigillato sotto il monte) provoca una tempesta mistica che influenza il loro genoma, in particolar modo quello di Wanda, che diviene predisposta alla magia poich\u00e9 designata come suo futuro corpo ospite. Tempo dopo l'Alto Evoluzionario li rapisce e compie su di loro esperimenti che li dotano di poteri latenti ma, rimanendo insoddisfatto dei risultati, incarica poi una sua creatura, Bova, di riportarli alla loro famiglia. Durante il tragitto, l'essere assiste al parto della supereroina avvelenata da radiazioni Miss America senza riuscire a salvare n\u00e9 lei n\u00e9 i bambini, motivo per il quale cerca di convincere suo marito Robert Frank che Pietro e Wanda siano i suoi figli sopravvissuti ma egli, sconvolto, fugge via. Restituiti ai Maximoff, i gemelli sono comunque costretti a separarsi dai genitori poich\u00e9 i poteri di manipolazione delle probabilit\u00e0 di Wanda iniziano a manifestarsi in maniera del tutto casuale e incontrollata provocando un incendio nel loro campo rom da cui essi sono i soli a salvarsi grazie alla provvidenziale manifestazione della velocit\u00e0 supersonica di Pietro.\nConfraternita dei Mutanti Malvagi.\nPer anni i gemelli vivono attraversando l'Europa dell'Est, nascondendosi e scappando da un villaggio all'altro finch\u00e9, a causa dei suoi poteri, Wanda viene accusata di essere una strega e, come tale, quasi messa al rogo, non fosse per il provvidenziale intervento di Magneto che, in seguito, li recluta nella sua Confraternita dei mutanti malvagi. Wanda e Pietro, inizialmente spinti dalla gratitudine nei confronti di Magneto, accettano, e insieme affrontano gli X-Men in numerose occasioni, pur nutrendo una certa riluttanza verso le ideologie del leader. Wanda dimostra fin dai primi numeri un carattere dolce e gentile, non priva per\u00f2 di una forte determinazione che la porta a contrastare Magneto perch\u00e9 non uccida gli avversari. \nNel momento in cui il gruppo si scioglie per via della sparizione di Magneto e Toad (rapiti dallo Straniero), Pietro e Wanda decidono che il loro debito di gratidudine nei confronti del signore dei metalli \u00e8 ripagato appieno.\nVendicatori.\nPoco tempo dopo, i gemelli vengono contattati da Tony Stark, che propone loro di entrare nella seconda formazione dei Vendicatori, assieme a Capitan America e Occhio di Falco, che col tempo diviene il migliore amico di Wanda. I due rimangono nella squadra per diverso tempo venendo reputati, all'epoca, i primi e per diverso tempo gli unici membri mutanti del gruppo.\nDurante la militanza con il gruppo, inoltre, i gemelli hanno modo di comprendere la malvagit\u00e0 di Magneto e di riappacificarsi con gli X-Men. A lungo convalescente dopo essere stata ferita in missione, e in seguito rapita da Arkon, tornata operativa, Scarlet si innamora del nuovo membro della squadra, l'androide noto come Visione (originariamente un'arma creata da Ultron); la relazione che ne nasce, seppur travagliata, finisce per essere accettata dall'intera squadra, tanto da culminare in un insolito matrimonio.\nContemporaneamente i suoi poteri continuano a crescere, motivo per il quale viene addestrata all'uso della magia da una vera strega: Agatha Harkness. Parallelamente all'arrivo alla base dei Vendicatori di Trottola (Robert Frank), che afferma di essere il padre biologico dei due (come dettogli da Bova anni prima), Scarlet viene posseduta da Chthon secondo il progetto messo in atto alla sua nascita; una volta cacciato il demone, viene rivelato che Frank non ha alcuna parentela con i due e Magneto, convintosi a sua volta di essere il padre dei gemelli, si presenta alla nascita di Luna, figlia di Quicksilver e dell'inumana Crystal, mettendoli al corrente della notizia.\nPresasi un periodo di pausa assieme al marito, Wanda si ritira in New Jersey e d\u00e0 alla luce due gemelli: Thomas e William, questo nonostante il marito non fosse umano ma un androide. Con la nascita dei figli, Scarlet e Visione decidono di stabilirsi definitivamente in New Jersey ed entrano nei Vendicatori della Costa Ovest.\nA seguito di una missione che lascia Visione privo di emozioni umane, viene rivelato che i figli di Wanda sono stati concepiti grazie ai suoi poteri: essa infatti ha infuso nei loro corpi delle anime inconsciamente sottratte al signore degli inferi Mefisto che, furioso per lo stratagemma di Scarlet, la affronta per riavere i bambini riuscendo apparentemente a ucciderli nella battaglia sebbene in realt\u00e0, gli spiriti dei bambini si trasferiscano in due nuovi corpi nati in luoghi diversi e, una volta cresciuti, diventino Speed e Wiccan dei Giovani Vendicatori.\nIl ricordo dei due figli viene rimosso dalla memoria di Wanda grazie a un incantesimo di Agatha Harkness, tuttavia una serie di eventi drammatici, tra cui essere lasciata da Visione, la portano a cadere in stati di depressione profonda architettati da Immortus per poterla indebolire, catturare ed usare come fonte di energia. Soccorsa dalle grinfie del criminale grazie ai Vendicatori, Scarlet, come effetto collaterale, recupera la memoria e perde temporaneamente il controllo dei propri poteri che, tuttavia, le viene restituito poco dopo dal Dottor Strange e da Agatha Harkness. Brevemente nominata leader dei Vendicatori della Costa Ovest, lascia in seguito il gruppo e fonda la fallimentare squadra Force Works, che in seguito scioglie per tornare nei Vendicatori assieme a Occhio di Falco, riconciliandosi finalmente con Visione.\nNel frattempo per\u00f2, il pensiero costante dei due bimbi perduti porta Scarlet alla follia, in un'escalation di distruzione involontaria che provoca lo scioglimento dei Vendicatori e la morte di alcuni membri. Involontariamente i suoi poteri iniziano a riscrivere la realt\u00e0, dapprima in maniera innocua: provoca in Iron Man i sintomi di una sbornia mentre tiene un discorso alle Nazioni Unite, seduce Capitan America e altera la personalit\u00e0 di Falcon facendo riemergere alcuni lati del suo passato criminale. In seguito il suo potere attacca i Vendicatori direttamente: fa esplodere la loro base uccidendo Scott Lang (il secondo Ant-Man), crea un'orda di copie di Ultron dal corpo di Visione, uccidendolo, e modifica il cervello di She-Hulk tramutandola in una creatura selvaggia e aggressiva quanto il cugino, per poi aizzarla contro i compagni ferendo gravemente Wasp e la nuova Capitan Bretagna (Kelsey Leigh). Infine crea dal nulla un'intera armata di aerei Kree nel centro di Manhattan provocando nello scontro successivo la coraggiosa dipartita di Occhio di Falco.\nSolo grazie all'aiuto del Dottor Strange, i Vendicatori riescono a farle rinsavire temporanemante, trasportandola poi a Genosha per metterla sotto osservazione da parte di Magneto, Charles Xavier e lo stesso Strange, nella speranza che possa recuperare il controllo sui suoi poteri di manipolazione della realt\u00e0.\nHouse of M e Decimation.\nMentre i Vendicatori e gli X-Men decidono del suo destino a New York, Pietro, temendo per la sua vita, la convince a cambiare radicalmente la realt\u00e0, trasformando la Terra in un mondo in cui i mutanti sono una maggioranza e gli uomini normali una minoranza, dove la casata di M (la famiglia di Magneto, appunto) \u00e8 unita ed \u00e8 la pi\u00f9 potente del mondo.\nLayla Miller e Wolverine riescono per\u00f2 a ricordare gli eventi della loro vita precedenti al mutamento causato da Scarlet e, ritenendo Magneto responsabile di quanto accaduto, ripristinano i ricordi di alcuni eroi e tentano di sconfiggerlo.\nDurante la battaglia, Strange e il redivivo Occhio di Falco (resuscitato da Wanda stessa) si accorgono per\u00f2 che Scarlet non si rende nemmeno pi\u00f9 conto di quanto sta avvenendo o di ci\u00f2 che ha fatto; ma quando Magneto scopre quanto ordito da Quicksilver e lo uccide davanti agli occhi di Wanda essa, distrutta dal dolore e dalla rabbia per il padre, fa ritornare il mondo com'era, eliminando per\u00f2 i poteri mutanti dalla quasi totalit\u00e0 della popolazione mondiale.\nWanda si ritira dunque in Transia, sulle montagne esteuropee che le hanno dato i natali, nascondendosi da chi la cerca. Viene in seguito rintracciata prima da Occhio di Falco, desideroso di scoprire perch\u00e9 lei lo avesse prima ucciso e poi riportato in vita, e poi dalla Bestia; ma entrambi si accorgono che Wanda ha perso ogni ricordo della sua vita passata.\nLa Crociata dei Bambini.\nDopo aver scoperto che la Scarlet residente su Wundagore altri non \u00e8 che un Doombot, i Giovani Vendicatori e Magneto si recano a Latveria seguiti dai Vendicatori e da Quicksilver. Qui trovano la vera Wanda, priva di poteri e memoria, ed in prossimit\u00e0 di nozze col Dottor Destino; Iron Lad la accompagna dunque nel passato per farle ritornare la memoria e, sebbene nell'alterazione temporale conseguita dal viaggio riesca a salvare la vita di Scott Lang, Wanda cade in uno stato di profonda depressione, sentendosi in colpa per quello che ha fatto ai Vendicatori, a suo fratello e a suo padre. Dissuasa dal suicidio dai Giovani Vendicatori, Wanda scopre che Magneto, Quicksilver e i suoi figli sono ancora vivi e, riconosciuti in Wiccan e Speed i propri bambini, decide di farsi aiutare da loro a riparare ai danni fatti in passato. Bestia e X-Factor, sopraggiunti, le chiedono dunque se sia in grado di annullare l'incantesimo \"basta mutanti\" ed essa, incerta, fa un tentativo riuscendo a restituire i poteri al mutante depotenziato Rictor. La successiva battaglia tra X-Men e Vendicatori per decidere cosa farne di Wanda, costringe la donna a tornare da Destino, il quale rivela che l'aumento di poteri di Wanda \u00e8 derivato dall'aver tentato di usare la Forza Vitale per resuscitare i suoi figli, ma l'eccessiva potenza richiesta da tale entit\u00e0 magica ha fatto s\u00ec che Wanda perdesse il controllo. Con l'aiuto di Wiccan, Destino cerca di estrarre l'entit\u00e0 da Wanda allo scopo di ridare i poteri ai mutanti ma, raggiunto dai Giovani Vendicatori, diviene evidente che il vero scopo di Destino \u00e8 appropriarsi dei poteri illimitati di Scarlet che, una volta ottenuti, lo rendono paragonabile all'Arcano o a chi brandisce il Cubo Cosmico; in seguito perde questi poteri grazie all'intervento dei Giovani Vendicatori, i quali convincono poi sia i Vendicatori che gli X-Men a lasciare in pace Wanda poich\u00e9 incolpandola non si risolverebbe nulla. Ciclope acconsente e si dichiara d'accordo ma ammonisce Wanda che, semmai si rivoltasse di nuovo contro gli eroi, la ucciderebbe.\nUncanny Avengers.\nPassato un po' di tempo da sola nel tentativo di riscoprire se stessa prima di decidere che cosa fare della sua vita, Wanda tenta in seguito di tornare nei Vendicatori accompagnata da Miss Marvel e dalla Donna Ragno ma, nonostante il sostegno delle due, giunta alla villa del gruppo viene allontanata dall'ex-marito, il quale le intima non ci sia pi\u00f9 posto per lei tra gli eroi. Nonostante tale brusco allontanamento per\u00f2, Wanda rimane fedele alla squadra correndo in loro soccorso durante la guerra tra Vendicatori e X-Men, soccorrendo Hope Summers ed aiutandola a sconfiggere la Forza della Fenice annullando contemporaneamente l'incantesimo che aveva depotenziato i mutanti nell'M-Day. Successivamente viene reclutata nella nuova formazione di Vendicatori detta \"Squadra Unione\", assieme a Wasp e Wonder Man.\nQuando Teschio Rosso entra in possesso dei poteri di Onslaught Wanda tenta di sconfiggerlo eseguendo, assieme al Dottor Strange, un incantesimo che finisce per convertire la bussola morale di numerosi eroi presenti nei paraggi, tra cui la stessa Scarlet, che dunque diviene malvagia finch\u00e9 non viene annullato. Durante tale periodo riesce a scoprire, grazie alla magia, che Magneto non \u00e8 veramente padre suo e di Quicksilver, motivo per il quale fa un viaggio a Wundagore insieme al fratello e scopre la verit\u00e0 sulle sue origini dall'Alto Evoluzionario.\nPoteri e abilit\u00e0.\nWanda \u00e8 dotata di immensi poteri (a lungo ritenuti di natura mutante) relativi alla distorsione della realt\u00e0 spazio-temporale e all'alterazione delle probabilit\u00e0; inoltre, essendo nata durante un evento soprannaturale legato al demone Chthon, i suoi poteri sono stati accresciuti mischiandosi a innate facolt\u00e0 magico-mistiche. Come conseguenza Wanda pu\u00f2 intervenire sulla realt\u00e0 per modellarla a suo piacimento, sebbene per molti anni tale capacit\u00e0 si sia limitata ad interventi relativamente ristretti, circoscritti al suo raggio visuale, piuttosto caotici e incontrollabili, tanto che lei stessa li definisce \"Magia del Caos\", sebbene il Dottor Strange neghi che esista tale definizione della magia. Inizialmente i suoi \"colpi d'incanto\" (\"Hex Bolt\"), manifestati tramite raggi o sfere di energia rossa, agivano in maniera piuttosto imprevedibile, modificando soprattutto le probabilit\u00e0 legate alla buona e alla cattiva fortuna ma, negli anni, Wanda ha imparato a focalizzare ed indirizzare meglio il suo potere, in colpi \"magici\" quali: deviare le traiettorie di proiettili o raggi d'energia, incendiare o far esplodere le cose, creare scudi o campi di forza, manipolare l'aria (ad esempio svuotando un ambiente dell'ossigeno), levitare e spostare gli oggetti con la mente. Nonostante per abitudine accompagni l'utilizzo del suo potere a gesti o frasi, esso dipende unicamente dal suo pensiero. Wanda pu\u00f2, inoltre, creare illusioni usando la telepatia e usare magie come rune o incantesimi.\nIl pi\u00f9 grande punto debole di Scarlet risiede tuttavia proprio nell'instabilit\u00e0 dei suoi poteri magici di livello cosmico potenzialmente illimitati; difatti la sua instabilit\u00e0 mentale e i suoi eccessi emotivi possono portare a stravolgimenti della realt\u00e0. L'esempio pi\u00f9 noto \u00e8 in \"House of M\" dove crea un mondo governato dai mutanti per poi cancellare tutto in un momento di rabbia con la frase \u00abBasta mutanti\u00bb (in originale: \u00ab\"No more mutants\"\u00bb), riducendo drasticamente la popolazione mutante sulla Terra privandone diversi milioni del gene mutante e, in alcuni casi, uccidendoli. Ci\u00f2 ha portato Wanda ad avere molto timore dei suoi poteri; tuttavia dopo gli eventi de \"La Crociata dei Bambini\", sembrerebbe che le capacit\u00e0 di Scarlet siano tornate a livelli molto pi\u00f9 bassi.\nOltre alle sue capacit\u00e0 mutanti, Wanda \u00e8 una esperta combattente, istruita personalmente da Capitan America e Occhio di Falco, nonch\u00e9 un'abile stratega formatasi nel corso di numerosi anni tra i Vendicatori, partecipando ad una infinit\u00e0 di missioni.\nPrima che la paternit\u00e0 di Magneto e il suo status di mutante fossero definitivamente smentiti, Wanda era inoltre considerata la pi\u00f9 potente mutante donna dell'universo Marvel, oltre ad essere la seconda mutante pi\u00f9 potente in assoluto sotto solo a Franklin Richards.\nAltre versioni.\n1602.\nIn \"1602\", suor Wanda e suo fratello Petros sono i figli dell'inquisitore della Chiesa Spagnola Enrique.\nAmalgam.\nScarlet \u00e8 stata usata, assieme a dei personaggi DC Comics, per creare due personaggi Amalgam Comics:\nL'era di Apocalisse.\nNella saga \"L'era di Apocalisse\", Wanda \u00e8 un membro degli X-Men di Magneto e muore cercando di difendere la base della squadra sul monte Wundagore. Le sue ultime parole, rivolte all'ultima arrivata in squadra, Rogue, sono di prendersi cura di suo padre.\nRinascita degli Eroi.\nEssendo una dei Vendicatori che hanno affrontato Onslaught, per un certo periodo Scarlet \u00e8 rimasta intrappolata nell'universo alternativo de \"La Rinascita degli Eroi\", in cui \u00e8 la figlia adottiva di Agatha Harkness e l'Incantatrice si dichiara sua madre biologica.\nExiles.\nSulla testata \"Exiles\" ha fatto la sua apparizione una versione alternativa di Wanda proveniente dalla Terra-8823 e, per un certo periodo, ha fatto parte del team di viaggiatori interdimensionali ma \u00e8 successivamente morta sul campo ed \u00e8 stata sostituita, a insaputa degli altri membri, da un ulteriore versione alternativa.\nVendicatori/JLA.\nNel crossover \"Vendicatori/JLA\" Scarlet esordisce sconfiggendo Starro con l'aiuto di Ms. Marvel e Visione; scopre in seguito che nell'Universo DC la \"Magia del Chaos\" \u00e8 pi\u00f9 forte che nell'Universo Marvel ma come effetto collaterale la fa star male. Dopo aver impedito, grazie all'aiuto di Lanterna Verde, che Krona riuscisse a fondere i due universi si unisce alla Justice League nella battaglia finale.\nMarvel Noir.\nNella serie \"X-Men Noir\", Wanda Magnus \u00e8 l'altolocata figlia dell'ispettore capo Eric Magnus.\nMarvel Zombi.\nNella serie \"Marvel Zombi\", Scarlet viene zombieficata nella prima miniserie e, in seguito ricompare nel terzo spin-off.\nMC2.\nNel futuro alternativo di \"MC2\", compare una versione invecchiata di Scarlet la quale, caduta in coma dopo uno scontro al fianco dei Vendicatori, viene risvegliata da Loki e manipolata per attaccare i vecchi compagni ma riesce in seguito a tornare in s\u00e9.\nUltimate.\nNell'universo Ultimate Wanda Lensherr/Scarlet ha inizialmente combattuto contro gli Ultimate X-Men al fianco di Magneto e, in seguito, lei e suo fratello Quicksilver (con cui ha una relazione incestuosa) si sono uniti agli Ultimates. Apparentemente uccisa da Ultron, l'androide creato da Hank Pym e innamoratosi di lei, che in seguito si scopre aver agito sotto il controllo del Dottor Destino, Wanda ricompare diverso tempo dopo a Wundagore assieme a Teddy (figlio mutante di Blob) e Mystica, ma si scopre poi trattarsi solo di un'illusione creata, al pari della ricomparsa di Magneto in Egitto, da Apocalisse.\nLa differenza principale tra i poteri della versione classica di Scarlet e quella Ultimate \u00e8 che per farli funzionare, la Scarlet Ultimate deve \"fare i conti\", ossia deve calcolare matematicamente la probabilit\u00e0 che qualcosa accada per poterlo modificare, e maggiore \u00e8 l'improbabilit\u00e0 della sua manipolazione maggiore \u00e8 la difficolt\u00e0 della formula matematica di cui dovr\u00e0 servirsi.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se gli X-Men fossero morti tutti eccetto la Bestia nella loro prima missione, Scarlet e Quicksilver sono due alleati del mutante nel momento in cui deve combattere gli Ani-Uomini del Conte Nefaria. Al termine della missione Bestia propone loro di unirsi a lui ma essi rifiutano dicendosi per\u00f2 disposti a altre collaborazioni future.\nAltri media.\nCinema.\nProgetti non realizzati.\nNel film del 2003 \"X-Men 2\", il nome di Wanda e quello del fratello compaiono nella lista che Mystica sfoglia nell'ufficio di Stryker; inoltre, in \"X-Men - Giorni di un futuro passato\", il personaggio sarebbe dovuto comparire in una scena, in seguito tagliata.\nMarvel Cinematic Universe.\nNel franchise del Marvel Cinematic Universe, Wanda Maximoff/Scarlet \u00e8 interpretata da Elizabeth Olsen. In tale versione lei e il fratello Pietro sono due orfani originari di Sokovia che hanno ottenuto i loro poteri in seguito ad alcuni esperimenti compiuti su di loro dall'HYDRA. Infatti i produttori del film hanno spiegato di non poter fare alcun riferimento al fatto che i due fossero figli di Magneto perch\u00e9 negli anni novanta, la Marvel aveva venduto tutti i diritti dei personaggi degli X-Men alla Fox, sebbene Quicksilver appaia sia nella saga cinematografica degli \"X-Men\", sia in \"\". Prima dell'introduzione di Carol Danvers nel film \"Captain Marvel\", Scarlet era una delle donne pi\u00f9 potenti fra i personaggi del Marvel Cinematic Universe, secondo Kevin Feige. Nonostante ci\u00f2, ha pi\u00f9 avanti affermato che Wanda \u00e8 la pi\u00f9 potente fra i personaggi dell'MCU, riferendosi al suo scontro con Thanos."}
{"id": "553014", "revid": "2194416", "url": "https://it.wikipedia.org/wiki?curid=553014", "title": "Pennone", "text": "Il pennone, nella nautica, indica una robusta asta in legno, perpendicolare all'albero (o fuso), destinata a sostenere le vele quadre di un'imbarcazione.\nDescrizione.\nIl \"pennone\" \u00e8 fissato all'albero tramite uno snodo, detto trozza, che consente di modificare il suo orientamento rispetto all'albero, ossia il suo brandeggiamento, manovrandolo con opportune cime.\nNei velieri sotto al pennone si trova un cavo detto \"marciapiede\" sul quale si appoggiano i piedi per mollare o issare le vele."}
{"id": "553017", "revid": "125153852", "url": "https://it.wikipedia.org/wiki?curid=553017", "title": "Gnuteca", "text": "Gnuteca \u00e8 un software libero per l'automatizzazione e l'amministrazione delle biblioteche, distribuito con licenza GNU GPL.\nNascita e sviluppo.\nLa prima versione nasce nel 2001 presso l'universit\u00e0 Univates, a Porto Alegre, in Brasile, come modulo operativo di MIOLO, sistema informativo integrato dell'universit\u00e0 (SAGU-Sistema Aberto Gest\u00e3o Unificada).In particolare Gnuteca soddisfa i requisiti operativi definiti con l'analisi delle esigenze del sistema bibliotecario dell'Univates, composto, allora, da circa 30.000 volumi, distribuiti su 4 sedi.Agli inizi del 2006 l'Universit\u00e0 Lyon II, di Lione, Francia ha istituito un team di lavoro per valutare l'adozione del sistema e tradurlo in francese, in piena collaborazione con la casa madre SOLIS (Cooperativa de Solu\u00e7\u00f5es Livres).Oggi il sistema pu\u00f2 essere utilizzato sia in piccole realt\u00e0 locali che in reti con pi\u00f9 di 100.000 esemplari, senza alcun limite alle stazioni di lavoro collegate al sistema."}
{"id": "553020", "revid": "287204", "url": "https://it.wikipedia.org/wiki?curid=553020", "title": "Fuhrerbunker", "text": ""}
{"id": "553026", "revid": "14806", "url": "https://it.wikipedia.org/wiki?curid=553026", "title": "Masta Five", "text": ""}
{"id": "553029", "revid": "983767", "url": "https://it.wikipedia.org/wiki?curid=553029", "title": "Pentateuco samaritano", "text": "I giudei samaritani dispongono di una propria versione della Torah e del Libro di Giosu\u00e8 che si sono fissate a partire dal IV secolo a.C. Ritengono che solo i \"libri scritti da Mos\u00e8\" (il Pentateuco) siano ispirati, rigettando Profeti e Scritti. Non si tratta di una traduzione essendo il testo in ebraico, seppure scritto in alfabeto samaritano, simile all'alfabeto fenicio (e ancor pi\u00f9 all'alfabeto paleo-ebraico) e diverso dalla normale scrittura quadrata ebraica, derivata dall'alfabeto assiro e adottata dagli ebrei dopo l'esilio. \nI testimoni pi\u00f9 antichi datano al XIII secolo. In particolare, sono tre le copie antiche a noi pervenute, datate 1212 (conservata a Manchester) e 1232 (New York). La terza copia, conservata nella sinagoga samaritana di Nablus, \u00e8 dai samaritani ritenuta opera di Aronne, fratello di Mos\u00e8, risalente dunque al XII secolo a.C. Studi paleografici hanno invece mostrato la sua origine al XIII secolo d.C. [Senza fonte]\nDifferenze col testo masoretico.\nSono circa 6.000 le varianti riscontrabili tra il testo masoretico e quello samaritano. Tali alterazioni sono dovute:\nIn circa 2.000 casi, fra i 6.000 in cui vi \u00e8 discordanza tra testo masoretico e testo samaritano, la traduzione greca della Septuaginta segue il testo samaritano."}
{"id": "553038", "revid": "1935652", "url": "https://it.wikipedia.org/wiki?curid=553038", "title": "Francesco Cacucci", "text": "Biografia.\nNasce a Bari, citt\u00e0 capoluogo di provincia e sede arcivescovile, il 26 aprile 1943.\nFormazione e ministero sacerdotale.\nCompiuti gli studi ginnasiali nel seminario minore arcidiocesano di Bari, quelli liceali e filosofici nel Pontificio Seminario Regionale Pugliese \"Pio XI\" di Molfetta, segue il corso teologico presso la Facolt\u00e0 \"San Luigi\" di Posillipo, ottenendovi la licenza.\nIl 29 giugno 1966 \u00e8 ordinato presbitero dall'arcivescovo Enrico Nicodemo; inizia il suo ministero presso l'allora arcidiocesi di Bari e Canosa.\nDopo l'ordinazione sacerdotale consegue la laurea in sacra teologia presso la Pontificia Universit\u00e0 Gregoriana e quella in scienze politiche presso l'Universit\u00e0 degli Studi di Bari.\nIn diocesi ricopre gli uffici di viceparroco, vice-rettore del Seminario minore e parroco della parrocchia del \"Buon Pastore\" a Bari. Insegna, inoltre, religione presso il Liceo Scientifico A. Scacchi di Bari, Teologia dogmatica presso l'Istituto superiore di teologia per laici e presso la Facolt\u00e0 di teologia ecumenica a Bari. \u00c8 incaricato della formazione permanente del clero, membro del consiglio presbiterale e del collegio dei Consultori, assistente diocesano dell'Azione Cattolica.\nMinistero episcopale.\nIl 16 aprile 1987 papa Giovanni Paolo II lo nomina vescovo ausiliare di Bari-Bitonto e vescovo titolare di Castel Mediano. Il 13 giugno successivo riceve l'ordinazione episcopale, nella cattedrale di San Sabino a Bari, dall'arcivescovo Andrea Mariano Magrassi, co-consacranti l'arcivescovo Michele Mincuzzi ed il vescovo Domenico Padovano.\nL'8 aprile 1993 lo stesso pontefice lo nomina arcivescovo di Otranto; succede a Vincenzo Franco, dimessosi per raggiunti limiti di et\u00e0.\nIl 3 luglio 1999 \u00e8 nominato arcivescovo metropolita di Bari-Bitonto; succede ad Andrea Mariano Magrassi, dimessosi per motivi di salute. L'8 settembre seguente prende possesso dell'arcidiocesi. Il 29 giugno 2000 riceve il pallio dal papa, in piazza San Pietro.\nIl 29 gennaio 2008 succede all'arcivescovo Cosmo Francesco Ruppi alla presidenza della Conferenza episcopale pugliese.\nNel 2018, al compimento del 75\u00ba anno di et\u00e0, presenta la rinuncia al governo pastorale della sede di Bari-Bitonto ma papa Francesco lo conferma per altri due anni alla guida dell'arcidiocesi.\nIl 29 ottobre 2020 lo stesso papa accoglie la sua rinuncia e nomina suo successore Giuseppe Satriano, fino a quel momento arcivescovo di Rossano-Cariati. Rimane amministratore apostolico dell'arcidiocesi fino all'ingresso del successore, avvenuto il 25 gennaio 2021.\nL'11 febbraio 2022 papa Francesco lo nomina amministratore apostolico di Cerignola-Ascoli Satriano, dopo il trasferimento del vescovo Luigi Renna all'arcidiocesi di Catania, con effetto dal 19 febbraio successivo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "553042", "revid": "1543377", "url": "https://it.wikipedia.org/wiki?curid=553042", "title": "Blessed Are the Sick", "text": "Blessed Are the Sick \u00e8 il secondo album in studio del gruppo musicale death metal statunitense Morbid Angel, pubblicato nel 1991 dalla Earache Records in Europa e dalla Relativity Records negli U.S.A..\nIl disco.\nLo sviluppo delle canzoni \u00e8 pi\u00f9 lento rispetto al disco precedente. Pur contenendo riff molto veloci, infatti, l'album rivela un sound pi\u00f9 profondo e, per certi versi, paragonabile al doom, e riferimenti alla musica classica (il compositore principale, Trey Azagthoth, dedic\u00f2 il disco a Mozart, da lui ritenuto una delle sue pi\u00f9 grandi fonti di ispirazione). Per l'alta qualit\u00e0 delle composizioni e per le numerose sfaccettature musicali il disco viene generalmente considerato una pietra miliare del death metal.\nLe canzoni \"Unholy Blasphemies\" \"Abominations\" e \"The Ancient Ones\" (col titolo \"Azagthoth\") vennero precedentemente incise, in versione diversa, sul demo \"Abominations of Desolation\", mentre la traccia \"Thy Kingdome Come\" apparve gi\u00e0 nel 1987 sull'omonimo demo.\nLa copertina dell'album \u00e8 il dipinto \"Les Tresors de Satan\", i tesori di Satana, realizzato dal pittore simbolista belga Jean Delville. L'opera d'arte raffigura Caronte mentre traghetta le anime dei dannati tra le fiamme dell'inferno.\nNel 2009 venne ristampato dalla Earache Records su CD in formato digipack con l'aggiunta di un DVD bonus. Quest'ultimo contiene un documentario con delle interviste alla band e a chi collabor\u00f2 con loro per la realizzazione di questo lavoro. Due anni dopo fu ristampato in edizione limitata, sia in CD (digipack) che in LP, con l'aggiunta di un poster in omaggio.\nCuriosit\u00e0.\nLa title track dell'album (traccia 7) \u00e8 composta da due brani uniti, ovvero \"Blessed Are the Sick\", un tipico pezzo death metal, e \"Leading the Rat\", un'inquietante nenia medievale della durata di circa 20 secondi. Questo pezzo si ispira a \"Il pifferaio di Hamelin\" ed \u00e8 presente nella dissolvenza finale della traccia, suonata alla tastiera con un effetto flauto."}
{"id": "553043", "revid": "1601148", "url": "https://it.wikipedia.org/wiki?curid=553043", "title": "Elsa Lanchester", "text": "Biografia.\nLa Lanchester si avvicin\u00f2 al mondo dello spettacolo fin da bambina, studiando danza con la celeberrima Isadora Duncan. Dotata di un forte temperamento, dopo aver esordito nel \"music-hall\" come ballerina, a vent'anni inizi\u00f2 a lavorare come attrice sui palcoscenici londinesi, debuttando nello spettacolo \"Thirty Minutes in a Street\" (1922). \nNel 1927 conobbe l'attore Charles Laughton, che spos\u00f2 due anni pi\u00f9 tardi. Con lui si trasfer\u00ec negli Stati Uniti, dove inizi\u00f2 a lavorare nel cinema, talvolta al fianco del marito: nel 1933 interpret\u00f2 il ruolo di Anna di Cl\u00e8ves, una delle mogli del tirannico Enrico VIII (interpretato da Laughton stesso) nel film \"Le sei mogli di Enrico VIII\" (1933) di Alexander Korda. Nel 1935 interpret\u00f2 quello che probabilmente rimane il suo ruolo pi\u00f9 celebre, quello della bizzosa e insofferente moglie di Frankenstein nell'acclamato horror \"La moglie di Frankenstein\" (1935) di James Whale, accanto a Boris Karloff. \nCon il prosieguo della carriera, la Lanchester si specializz\u00f2 in ruoli di vivace caratterista. In tale veste apparve accanto a Cary Grant e Loretta Young in \"La moglie del vescovo\" (1947), al fianco di Ray Milland e Maureen O'Sullivan nel noir \"Il tempo si \u00e8 fermato\" (1948), nel ruolo di un'eccentrica pittrice, mentre l'anno seguente si guadagn\u00f2 una candidatura all'Oscar per la sua interpretazione nel film \"Le due suore\" (1949).\nTorn\u00f2 ad affiancare suo marito al cinema nel 1957, quando interpret\u00f2 il ruolo dell'onnipresente e ossessiva Miss Plimsoll, la querula infermiera di un avvocato (interpretato appunto da Laughton) in \"Testimone d'accusa\" (1957) di Billy Wilder, per cui ottenne un'altra candidatura all'Oscar. \nA partire dagli anni sessanta si dedic\u00f2 principalmente alla televisione, ma continu\u00f2 a ritagliarsi ruoli secondari in film come il disneyano \"Mary Poppins\" (1964) di Robert Stevenson, in cui interpret\u00f2 un'insofferente governante, e il thriller farsesco \"Invito a cena con delitto\" (1976) di Robert Moore, in cui imperson\u00f2 un'eccentrica detective. Mor\u00ec a causa di una broncopolmonite all'et\u00e0 di 84 anni."}
{"id": "553053", "revid": "118230586", "url": "https://it.wikipedia.org/wiki?curid=553053", "title": "Talbot Express", "text": "Il Talbot Express \u00e8 un furgone di grosse dimensioni prodotto dalla Talbot dal 1984 al 1993 e venduto solo nel Regno Unito.\nLa Peugeot decise di marchiare Talbot il furgone Peugeot J5 frutto della collaborazione PSA-Fiat nella produzione di veicoli commerciali.\nEra prodotto in svariati allestimenti ma non riscosse successo neanche in madrepatria.\nDal 1993 scomparve il marchio Talbot e il mezzo originale da cui derivava venne sostituito, nel 1994, dal Peugeot Boxer."}
{"id": "553055", "revid": "1632387", "url": "https://it.wikipedia.org/wiki?curid=553055", "title": "Covenant (Morbid Angel)", "text": "Covenant \u00e8 il terzo album in studio del gruppo musicale death metal statunitense Morbid Angel, pubblicato nel 1993 dalla Earache Records in Europa e dalla Giant Records negli Stati Uniti d'America.\nIl disco.\nQuesto disco rappresenta il primo tentativo dei Morbid Angel di entrar nel \"mainstream\", avendo fatto un videoclip per le canzoni \"God of Emptiness\" e \"Rapture\". Musicalmente, per\u00f2, rappresenta un distacco dalle ispirazione \"Slayeriane\" degli esordi, acquistando cos\u00ec un proprio sound, diventato ancora pi\u00f9 estremo e ai confini del brutal death metal"}
{"id": "553060", "revid": "399", "url": "https://it.wikipedia.org/wiki?curid=553060", "title": "Riserva naturale delle Baragge", "text": "La riserva naturale delle Baragge \u00e8 un'area naturale protetta, pi\u00f9 precisamente una riserva naturale a gestione regionale, che si estende comprendendo comuni delle provincie di Biella, Novara e Vercelli, in Piemonte.\nNe fanno parte:\nL'area gode di particolari caratteristiche archeologiche, paesaggistiche, naturalistiche, floristiche e storiche e riguarda ventidue comuni di tre province: Biella, Vercelli e Novara.\nDieci sono le sub-aree interessate dalla macro-definizione.\nIl territorio delle riserve naturali \u00e8 prevalentemente pianeggiante o collinare, ideali per escursioni podistiche (trekking) o a cavallo oppure ancora in bicicletta.\nEnte di gestione.\nL'ente preposto alla gestione, salvaguardia e valorizzazione delle zone protette \u00e8 l'\"Ente di gestione delle Aree Protette del Ticino e del Lago Maggiore\", con sede a Cameri (provincia di Novara).\nParte delle aree godevano da data antecedente dello status di zone protette:\nLe tre riserve naturali.\nBaragge.\nLa Riserva naturale delle Baragge \u00e8 costituita da sette porzioni differenti di territorio attraversate da strade statali, provinciali e comunali che ne facilitano l'accesso da uno qualsiasi dei ventidue comuni interessati. Tali aree sono attraversate inoltre da una fitta rete di percorsi ciclabili.\nLa fitta brughiera caratterizzata da felci aquiline e brugo, alternata a vaste distese di prateria, che fa apparire la zona simile per certi versi alla savana africana, \u00e8 posizionata su un altopiano ad un'altitudine che varia dai 150 ai 340 metri fra le province di Biella, Vercelli e Novara. Offre incomparabili scenari che, movimentati dalla presenza di numerose greggi di pecore, mutano nei colori con il mutare delle stagioni.\nIl Baraggione che si estende fra Candelo e Cossato \u00e8 quello pi\u00f9 vasto e conosciuto, anche per la presenza di un antico ricetto - il Ricetto di Candelo - costituito da un nucleo fortificato in epoca medioevale all'interno del quale si svolgono manifestazioni culturali e rievocazioni storiche. La zona \u00e8 riconosciuta come Sito di interesse comunitario cod. IT1130003 (\"Baraggia di Candelo\").\nVerso le Baragge vercellesi, a Castellengo, presso Cossato, \u00e8 ubicato l'Ecomuseo del Cossatese e delle Baragge. Di rilievo l'antica chiesa dei santi Pietro e Paolo e il castello che la sovrasta.\nInclusi nel territorio delle Baragge biellesi sono anche la brughiera che sorge attorno a Verrone e il centro storico di Masserano (con il castello edificato dell'XI, il priorato cluniacense di Castelletto Cervo (XIII secolo). Il castello di Rovasenda e l'area nei pressi dell'omonimo torrente sono invece parte della provincia di Vercelli e sono riconosciute come Sito di interesse comunitario cod. IT1120004 (\"Baraggia di Rovasenda\")..\nLa Baraggia novarese del Piano Rosa si estende sul lato orientale del fiume Sesia, nel triangolo Gattinara - Ghemme - Romagnano Sesia; \u00e8 riconosciuta come SIC cod. IT1150007 (\"Baraggia di Piano Rosa\").\nLuoghi di particolare interesse storico-turistico sono, a Roasio, la chiesa romanica di Sant'Eusebio dei Pecurilli e, vicino a Gattinara, il santuario della Madonna di Rado.\nBessa e Serra Morenica.\nLa Riserva naturale speciale della Bessa della Regione Piemonte, situata nella valle dell'Elvo, si sviluppa per circa 7 chilometri quadrati ad una quota che oscilla fra i 270 e i 430 metri di altitudine. Territorialmente corre per tutta la sua estensione sul fianco biellese della collina morenica della Serra (tra le pi\u00f9 estese d'Europa).\nIn tempo lontani fu sede di attivit\u00e0 di ricerca dell'oro nei corsi d'acqua che scendono dalle vicine montagne, attivit\u00e0 che prosegue anche oggigiorno ad opera di numerosi appassionati.\nSi calcola che in epoca romana - fra il II secolo a.C. e il I secolo a.C. - migliaia di persone lavorassero gi\u00e0 nella zona. Ne sono testimonianza antichi scritti e numerosi manufatti e reperti archeologici ritrovati anche in tempi recenti.\nNonostante il paesaggio quasi lunare - fatto di ciottoli accatastati dal tempo (i cosiddetti \"ciapei\") e profondi e lunghi valloni (le \"bunde\") - \u00e8 meta di escursioni sia a piedi che in mountain bike.\nMolto apprezzata \u00e8 la visita ai numerosi casali della zona, in particolare a quelli della frazione di Vermogno di Zubiena - sede del Centro visite e dell'Area attrezzata della riserva e dell'Ecomuseo dell'oro - e di Mongrando.\nNel borgo medioevale di Magnano sono visitabili l'antico ricetto e la chiesa romanica intitolata a San Secondo, ove si svolgono in estate rassegne di musica classica.\nLa Bessa \u00e8 raggiungibile dall'autostrada A4 Torino-Milano, uscita a Santhi\u00e0 e statale n. 143 per Biella.\nBrich Zumaglia-Mont Pr\u00e9ve.\nL'area attrezzata del Brich di Zumaglia e del Mont Pr\u00e8ve \u00e8 distinguibile dalle doppie cime gemelle del \"Brich\" propriamente inteso (\"brich\" \u00e8 termine che indica un territorio impervio) e del Mont Pr\u00e8ve, due asperit\u00e0 a nord-est della citt\u00e0 di Biella, proprio allo sbocco della Valle Cervo.\nOltre al comune di Zumaglia, interessa quello di Ronco Biellese.\nLa riserva \u00e8 raggiungibile dall'autostrada A4 Torino-Milano, con uscita al casello di Santhi\u00e0 e prosecuzione lungo la strada statale 143 fino alla deviazione per Ronco Biellese.\nL'altitudine massima \u00e8 posta a 669 metri, ove sorge il castello fatto ricostruire in epoca fascista sui resti di un'antica rocca. Il castello - aperto in particolari circostante e sede di spettacoli teatrali itineranti estivi - \u00e8 circondato da un boscoso parco nel quale \u00e8 gradevole compiere passeggiate, ricco di particolari specie esotiche. Particolarmente apprezzabili sono gli elementi architettonici - monumenti, fioriere ed epigrafi - che decorano i viali che salgono alla cima del colle.\nL'altra cima del complesso naturalistico \u00e8 data dal Mont Pr\u00e8ve, collina \"gemella\" del Brich zumagliese. Fitti boschi di castagno e robinia caratterizzano la tipica macchia di questa parte del biellese. LIPU ed ente di gestione dell'area hanno allestito, nei pressi della Cascina Al\u00e8 (luogo di allevamento di numerose specie animali), una stazione di ambientamento per uccelli rapaci. Un percorso ginnico attrezzato completa la scenografia della riserva naturale."}
{"id": "553063", "revid": "123065894", "url": "https://it.wikipedia.org/wiki?curid=553063", "title": "Edward Said", "text": "Fu anglista, docente di inglese e letteratura comparata alla Columbia University, teorico letterario, critico e polemista, particolarmente noto per la sua critica del concetto di Orientalismo. Fu, tra gli altri, influenzato dalle letture di Antonio Gramsci, Frantz Fanon, Aim\u00e9 C\u00e9saire, Michel Foucault e Theodor W. Adorno.\nBiografia.\nEdward Wadie Said nacque a Gerusalemme (allora parte del Mandato britannico della Palestina) il 1\u00ba novembre 1935. Suo padre, Wadie Said, fu un cittadino statunitense protestante di origini palestinesi, un uomo d'affari che aveva servito sotto il generale John Pershing durante la Prima guerra mondiale e che si spost\u00f2 poi al Cairo nel decennio che precedette la nascita di Edward. Sua madre era nativa di Nazaret, anch'essa di fede protestante e di origine cristiana palestinese. La storica e scrittrice Rosemarie Said Zahlan era sua sorella.\nSaid visse tra il Cairo e Gerusalemme fino all'et\u00e0 di 12 anni e, nel 1947, frequent\u00f2 la Anglican St. George's Academy di Gerusalemme. Verso la fine degli Anni quaranta Said studi\u00f2 presso la sede egiziana del Victoria College di Alessandria d'Egitto fino alla sua espulsione nel 1951. Successivamente frequent\u00f2 la Northfield Mount Hermon School del Massachusetts, eccellendo negli studi ma soffrendo un periodo di alienazione sociale e culturale che influenzer\u00e0 molto la sua produzione futura.\nSaid entra a far parte della Columbia University nel 1963, dove lavora e insegna fino al 2003.\nConcetto di Orientalismo.\nSaid \u00e8 particolarmente conosciuto per la sua critica al concetto di \"Orientalismo\", introdotta nell\u2019omonimo saggio \"Orientalism\" (1978), definito dallo studioso come strumento attraverso il quale l\u2019Occidente esercita la sua influenza e il suo controllo sull\u2019Oriente, producendo rappresentazioni culturali lontane dalla realt\u00e0 effettiva.\nIn \"Orientalism\", Said suggerisce una nuova metodologia di studio del colonialismo: un modo di pensare il cosiddetto Oriente da parte degli studiosi occidentali costituito da un insieme di concezioni false e stereotipate. Concezioni dovute a una visione del mondo di tipo eurocentrico, che ha come naturali conseguenze la creazione di opposizioni radicali fra ci\u00f2 che \u00e8 europeo e ci\u00f2 che non lo \u00e8, al fine di creare un concetto di alterit\u00e0 e di ossessiva diversit\u00e0 nei confronti di tutto ci\u00f2 che non \u00e8 \"occidentale\".\nQuesto tipo di visione \u00e8 stato reso possibile da una rappresentazione distorta, non sempre intenzionale ma comunque fattuale, dell'Oriente (vicino, medio ed estremo). Un simile tipo di rappresentazione di realt\u00e0 fittizia appare lampante in diversi scrittori, politici e personaggi della cultura occidentale che si sono succeduti nel corso dei secoli; iniziando da Dante per passare a Shakespeare, Byron, Napoleone, Henry Kissinger e cos\u00ec via. Tale rappresentazione non \u00e8 quindi circoscrivibile a un solo paese, ma appartiene ad un'intera cultura. La tesi proposta nel saggio di Said sostiene dunque l\u2019esistenza di un \"sottile e persistente pregiudizio eurocentrico nei confronti dei popoli arabo-islamici e delle loro culture che trova la sua origine nella lunga e sedimentata tradizione occidentale di rappresentare l\u2019oriente attraverso immagini fittizie e romanzate dell\u2019Asia e, in maggior misura, del Medio Oriente.\nTra le varie rappresentazioni diffuse nell\u2019immaginario occidentale troviamo quella che vede i popoli d\u2019Oriente dipinti come irrazionali, violenti, selvaggi, moralmente corrotti e intellettualmente inferiori rispetto alle loro controparti occidentali. La relazione tra Occidente e l\u2019Altro si viene a creare in modo contrastivo, manifestandosi in binomi come razionale/irrazionale, virile/effeminato, giustizia/crudelt\u00e0, bene/male, in modo tale da generare una percezione di disuguaglianza legata alle caratteristiche culturale innate dei popoli orientali. Durante il colonialismo del XIX e XX secolo l\u2019ideologia razzista intesa come teoria pseudoscientifica sosteneva la suddivisione della specie umana in razze distinte, alcune di esse caratterizzate da una superiorit\u00e0 congenita rispetto ad altre. In questo modo svolgeva la funzione di giustificazione ideologica alla schiavit\u00f9 e alla discriminazione di razze considerate inferiori a quella occidentale.\nSaid spiega che questo processo si \u00e8 realizzato mediante una conoscenza superficiale di ci\u00f2 che \u00e8 in effetti l'Oriente. In tal senso riporta l'esempio dello studioso Edward William Lane il quale pass\u00f2 dai due ai tre anni in Egitto al termine dei quali scrisse un libro intitolato \"Manners and Customs of the Modern Egyptians\" (\"Usi e costumi dei moderni Egiziani\"), pubblicato nel 1836 dalla \"Society for the Diffusion of Useful Knowledge\", che conobbe una rapida diffusione per la dovizia d'informazioni fornite al lettore in tutto il mondo occidentale, divenendo ben presto una sorta di prisma tramite il quale veniva recepita la cultura tradizionale egiziana. Secondo Said sono quattro gli elementi che hanno reso possibile uno sviluppo cos\u00ec omogeneo dello studio dell'Oriente in Europa: espansione, confronto storico, simpatia e classificazione. Da questi quattro elementi dipendono le strutture del moderno Orientalismo.\nCritiche.\nNon mancarono reazioni anche vibranti di studiosi che replicarono come le argomentazioni di Said fossero eccessivamente generalizzate, non distinguendo minimamente fra gli orientalisti, ben diversi tra loro quanto a provenienza geografica, a formazione politica e a cultura religiosa. Senza considerare che molti di loro percepirono le argomentazioni mosse da Said come un attacco diretto alla loro integrit\u00e0 intellettuale e alla validit\u00e0 degli studi Orientalisti.\nFra i principali critici si possono citare William Montgomery Watt, Bernard Lewis e Francesco Gabrieli, Albert Hourani, Nikki R. Keddie e Kanan Makiya.&lt;br&gt;\nTra quanti hanno avversato le tesi di Said \u00e8 possibile ricordare anche il britannico Robert Graham Irwin e Ibn Warraq, pseudonimo di un intellettuale pachistano, apostata, autore di \"Defending the West. A Critique of Edward Said's Orientalism\" (2007).\nIrwin, ad esempio, scrive:\nAncora, la storica Nikki R. Keddie sostiene che il lavoro di Said ha causato nel campo accademico degli studi orientalistici:\n\u00ab [\u2026] Alcune sfortunate conseguenze\u2026 Penso che ci sia stata una tendenza ad adottare il termine Orientalismo nel campo degli studi sul Medio Oriente come un\u2019ingiuria generalizzata, riferendosi in modo particolare a coloro che si prendono le parti sbagliate nella disputa arabo-israeliana, o a coloro che vengono giudicati troppo conservativi. [\u2026] Orientalismo \u00e8 dunque un termine che spinge alcuni a respingere il lavoro di alcuni studiosi. Penso che sia un peccato. Questo potrebbe non essere ci\u00f2 che Edward Said intendesse nel modo pi\u00f9 assoluto, ma il termine \u00e8 diventato suo malgrado una sorta di slogan. \u00bb\n\u2014 Approaches to the History of the Middle East (1994), pp. 144\u201345.\nAnche l\u2019orientalista anglo-americano Bernard Lewis esprime il suo dissenso nel confronti del pensiero di Said, rispondendo alle critiche rivolte contro di lui in \"Orientalism\", accusando l\u2019autore della politicizzazione degli studi scientifici sul Medio Oriente.\nLo studio di Said sulla questione palestinese \u00e8 inoltre considerato fondamentale per l'approfondimento del problema dei rapporti tra palestinesi ed ebrei da un punto di vista storico e culturale.\nControversie riguardanti la vita di Edward Said.\nNel 1999, Justus Reid Weiner, ricercatore del \"Jerusalem Center for Public Affairs\", pubblic\u00f2 un articolo in \"Commentary\", sostenendo che la famiglia di Said non era vissuta a Talbiya durante gli ultimi mesi del Mandato britannico e che quindi i Said non potevano essere considerati come rifugiati. Secondo Weiner, solo la zia di Said era proprietaria di una casa a Talbiya e la famiglia di Said si recava a Gerusalemme solo occasionalmente. La tesi per\u00f2 fu decisamente ridimensionata dallo stesso Said.\nEdward Said e Joseph Conrad.\nProfondo studioso delle opere di Conrad, Edward Said scrisse nel 1966 il suo primo libro: \"Joseph Conrad e la finzione autobiografica\", opera che costituiva un'espansione della tesi di dottorato che aveva presentato per conseguire il titolo di dottore di ricerca. In questa monografia, un classico in tutto il mondo, Said guida il lettore attraverso l'epistolario di Conrad, la sua vita, fatta di una lingua che non gli appartiene e le sue discrasie, in un percorso strutturato in cui ci aiuta ad acquisire consapevolezza su un uomo che ci ha lasciato otto volumi di lettere in cui analizza, racconta, rielabora, costruisce e distrugge il suo passato, la sua storia di uomo e scrittore, di migrante e di straniero."}
{"id": "553066", "revid": "33689", "url": "https://it.wikipedia.org/wiki?curid=553066", "title": "Riserva naturale regionale", "text": ""}
{"id": "553068", "revid": "75893", "url": "https://it.wikipedia.org/wiki?curid=553068", "title": "Acido carbolico", "text": ""}
{"id": "553070", "revid": "52953", "url": "https://it.wikipedia.org/wiki?curid=553070", "title": "Rital", "text": "Rital (al plurale \"ritals\") \u00e8 un termine dell'argot popolare francese che indica una persona italiana o di origini italiane. Esso possiede una connotazione peggiorativa e ingiuriosa e venne applicato agli operai italiani immigrati in massa in Francia e Belgio prima e dopo la seconda guerra mondiale per lavoro.\nEtimologia.\nSecondo alcune fonti esso deriva dal fatto che, nonostante anni di residenza Oltralpe, gli italiani non riuscissero a pronunciare correttamente la \"r\" francese.\nSecondo altre fonti deriverebbe dall'abbreviazione di \"R\u00e9fugi\u00e9 Italien\" (rifugiato italiano).\nLetteratura e saggistica.\nIl termine, a causa del suo potere evocativo, \u00e8 stato spesso usato nel titolo di opere di narrativa o saggistica variamente correlate all'emigrazione italiana in Francia. Ad esempio \"Voyage en Ritalie\" (1993), dello storico Pierre Milza (1993) o \"Les ritals\" (1978) di Fran\u00e7ois Cavanna, scrittore di successo e fondatore del periodico di satira Charlie Hebdo; quest'ultimo \u00e8 ispirato alla sua vicenda biografica e familiare di rital \"meticcio\", figlio di padre italiano e di madre francese, nella Francia fra le due guerre mondiali."}
{"id": "553071", "revid": "287204", "url": "https://it.wikipedia.org/wiki?curid=553071", "title": "Classe California", "text": "Le navi classe California erano CGN, ovvero incrociatori missilistici nucleari, della United States Navy, e pur essendo costruite in soli due esemplari (USS \"California\" e USS \"South Carolina\", mentre gli altri tre previsti vennero cancellati e i fondi dirottati verso altre unit\u00e0) rappresentarono la prima classe di navi da guerra nucleari riprodotte \"in serie\".\nDerivate dai classe Belknap, anzi dall'USS \"Truxtun\", esse avevano alcune migliorie, come il raddoppio dei cannoni e delle rampe di lancio missili. Erano destinate alla scorta delle portaerei nucleari, per la loro autonomia analoga (anche se la velocit\u00e0 era un poco inferiore come valore di punta).\nInizialmente la loro designazione era \"Fregate missilistiche\" (FFGN), ma il confronto con le analoghe unit\u00e0 europee aveva consigliato di considerarle ben pi\u00f9 potenti, ovvero incrociatori. Prima di questo cambiamento ufficiale, per\u00f2, i California ricevettero la designazione sullo scafo \"D\", che significa cacciatorpediniere.\nCostruzione.\nLe unit\u00e0 navali di questa classe avevano uno scafo con poppa a specchio, dotato di murate di altezza costante, e di un ponte continuo da estrema prua fino all'altra estremit\u00e0.\nLe sovrastrutture erano raggruppate in una cittadella assai compatta, con il solito largo torrione di comando, e 2 blocchi di sovrastrutture ravvicinati, con un massiccio albero per ciascuna, l'anteriore con gli scarichi dei motori ausiliari, anche se non si trattava di veri e propri fumaioli, in quanto le navi, a propulsione nucleare, non abbisognavano di tali strutture.\nOgni albero era un supporto per vari radar ed attrezzature elettroniche, con un radar tridimensionale\" SPS-48\" sull'anteriore, un radar bidimensionale da scoperta aerea (torrione posteriore) \"SPS-40\", un radar \"SPS-10\" da scoperta aerea a bassa quota ed altro ancora: praticamente la dotazione standard delle navi US Navy dell'epoca.\nMotori.\nI motori erano apparentemente gli stessi del Truxtun, 2 reattori \"GE D2G\" da 60.000Hp complessivi per una velocit\u00e0 di 30 nodi tramite i 2 turboriduttori abbinati ad altrettanti assi. In realt\u00e0 i noccioli dei reattori erano dotati di una vita utile tre volte superiore, con intuibili benefici complessivi.\nArmi e sensori.\nOltre al radar \"SPS-48\" e all\"SPS-40\", i California avevano anche 2 coppie di radar \"SPG-51\" per i missili standard, ma le rampe installate erano quelle del tipo Mk 13, che, sebbene fossero dotate di compattezza, affidabilit\u00e0, leggerezza ben maggiori di quelle del vecchio tipo \"Mk 10\" erano inabili a maneggiare i missili \"SM-1ER\", limitandosi a quelli del tipo \"SM-1MR\" (senza booster di accelerazione). Dopotutto, esse erano presenti, con una sola unit\u00e0, come dotazione per i cacciatorpediniere americani.\nIn pratica, esse erano installate per dare un volume di fuoco elevato, grazie alla cadenza di 4-6 armi al minuto, scegliendo di sacrificare la lunga gittata e l'elevato raggio d'impiego, per un volume di fuoco a corto e medio raggio (max 46\u00a0km), ma questo riduceva a quasi zero le probabilit\u00e0 di ingaggiare i vettori di missili antinave, limitando maggiormente l'azione a quella di colpire i missili di per s\u00e9. Una rampa Mk 13 e 2 radar \"SPG-51\" erano presenti sia a poppa che a prua, con 80 missili in totale. Le rampe erano installate a filo del ponte principale, con i depositi rotanti per le armi immediatamente sotto, solidali con l'impianto.\nLa rampa ASROC, con 8 armi pronte al lancio, era tornata ad essere differenziata dai lanciatori dei SAM, come sulle navi classe Leahy. Gli ASROC, con gittata di 9\u00a0km e testata nucleare da 5Kt o siluro \"Mk 46\", erano presenti con 3 ricariche complete. Il deposito era sul ponte per le armi di pronto impiego, e sotto coperta per le altre. In pratica, sembra che una delle ricariche fosse nel lanciatore ottuplo, una nella riservetta sul ponte e una nel deposito sottostante. Totale missili originariamente installati: 104 (88 sui Leahy, 60 sui Belknap).\nI cannoni erano i nuovi \"Mk 45\", calibro 5 pollici (127\u00a0mm), armi leggere e affidabili (20 ton.), totalmente automatizzate, con un radar \"SPG-60\" a prua, mentre le torri (singole) erano a prua, dietro l\"Mk 13\" e davanti all\"ASROC\", e a poppa, sulla sovrastruttura poppiera, davanti all\"Mk 13\".\nI tubi di lancio siluri erano \"Mk 32\", 3 tubi da 324mm. Con 16 armi Mk 46, validi ordigni che erano lo standard delle navi USA e gran parte di quelle occidentali (11\u00a0km di portata, 45\u00a0kg di testata, 45 nodi, ma alla max. profondit\u00e0 di 450 metri solo 40 nodi e 5,5\u00a0km di corsa utile.).\nI sensori ASW erano limitati al sonar di prua, a bassa frequenza, \"SQS-26\", nel classico bulbo prodiero. Nonostante la portata di 18\u00a0km in linea diretta e 64 nello sfruttamento (quando possibile) del fondo o delle zone di convergenza, esso era quasi inutilizzabile alle velocit\u00e0 di crociera delle portaerei, per le quali queste navi usualmente operavano come scorta, ma non era disponibile n\u00e9 un sonar a profondit\u00e0 variabile n\u00e9 elicotteri (solo una piattaforma poppiera), malgrado un dislocamento di ben 10.000 tonnellate.\nNon mancavano le \"ECM\", con lanciatori Super RBOC per chaff, sistemi ESM e forse disturbatori attivi della serie SLQ-32. Tutta l'architettura di tale ammontare di armi e sensori era coordinata dal sistema Mk 86, per il controllo delle situazioni in combattimento e il fuoco sugli obiettivi. Lo scambio delle informazioni tattiche vedeva i data link del sistema \"JTDS\", e un sistema analogo era presente per le operazioni anfibie. Infine, presenti le comunicazioni, base dell'elettronica di ogni nave, con radio di varie frequenze e parabole satellitari.\nServizio.\nEntrati in linea met\u00e0 degli anni 1970, i California erano navi valide, ma rispetto al numero crescente di portaerei nucleari da scortare esse erano davvero troppo poche (usualmente erano necessari 2 incrociatori, teoricamente 4, per nave). Esse furono preziose per valutare i costi e l'efficienza ottimale per la classe definitiva di incrociatori nucleari, la classe Virginia, che sarebbe stata per\u00f2 assai meno soddisfacente.\nDurante le loro carriere, i California, con le loro sovrastrutture squadrate tipiche dei disegni americani dell'epoca (che in pratica, significavano molto spazio e molta semplicit\u00e0 di costruzione, mentre problemi come la riduzione dell'RCS non erano presi nemmeno in considerazione) furono uno dei simboli del potere navale USA, impiegati come scorta portaerei nucleari.\nEbbero armi migliorate, come gli \"SM-1MR B\", da 67\u00a0km di gittata, poi gli \"SM-2MR\", che equivalevano gli \"SM-1ER\" in gittata pur pesando solo 600\u00a0kg contro 1400, e avevano un sistema di guida capace di migliori prestazioni, inclusa la possibilit\u00e0 di pilotaggio automatico dei missili, illuminati solo nella parte finale (aumentando il numero di bersagli ingaggiabili simultaneamente alle distanze pi\u00f9 lunghe).\nMissili Harpoon e Tomahawk, in lanciatori quadrupli, comparvero per la lotta antinave, fino ad allora pertinenza della secondaria modalit\u00e0 dei SM-1 e dei cannoni da 127mm, come anche per l'attacco di obiettivi in profondit\u00e0 con armi nucleari (Tomahawk). Ciws Phalanx vennero posti per migliorare la deficitaria capacit\u00e0 di difesa contro missili a volo radente (ufficialmente gli \"SM\" hanno una quota minima di 45m, poi progressivamente migliorata) e in generale contro obiettivi ravvicinati visto che i cannoni da 127mm erano un modello scelto pi\u00f9 come arma leggera da bombardamento in superficie che come sistema antiaereo/antimissile (cadenza max: 20 c.Min.) in quanto armi ad alto volume di fuoco, come l'Oto Melara Compatto, avrebbero richiesto troppo spazio e peso.\nAlla fine della Guerra Fredda, la riduzione della flotta Usa non influenz\u00f2 inizialmente la carriera dei California, ma verso la fine degli anni 1990 tocc\u00f2 anche a loro uscire di scena. Non prima che lo stesso fosse accaduto ai loro successori Virginia, considerati meno soddisfacenti.\nIn definitiva, i California erano navi potenti, ma con alcuni problemi solo parzialmente risolti e ne vennero costruiti solo due, il che portava la classe appena sopra la soglia della prototipicit\u00e0, e che era motivato da precise ragioni circa i limiti del progetto emersi, che costrinsero a rivedere i piani originali per almeno 6 unit\u00e0 del genere: erano dotati di armi solo a medio raggio, e inizialmente non ebbero armi antinave o capaci di difendere da missili \"SSM\" a distanze ridotte (non ancora disponibili per nessuna nave USA). Soprattutto, anche quando missili \"SSM\" e \"Ciws\" vennero installati, come anche le versioni degli \"SM\" pi\u00f9 recenti, mancarono sempre di elicotteri e di sonar a profondit\u00e0 variabile. Per questo i loro successori vennero ad essere i Virginia, nel bene e nel male.\nBibliografia.\nEnciclopedia Armi da guerra N. 30"}
{"id": "553072", "revid": "1414061", "url": "https://it.wikipedia.org/wiki?curid=553072", "title": "Whitehorse", "text": "Whitehorse \u00e8 una citt\u00e0 del Canada, capoluogo del territorio dello Yukon.\nWhitehorse \u00e8 situata al \"Miglio storico 918\" dell\"'Alaska Highway\" ed \u00e8 l'antico terminale della ferrovia \"White Pass and Yukon Route Railway\", proveniente da Skagway, Alaska. La citt\u00e0 \u00e8 situata sul fiume Yukon e fu un importante centro di rifornimento durante la corsa all'oro del Klondike. \nDivenne capitale del territorio dello Yukon nel 1953, dopo lo spostamento della sede dalla citt\u00e0 di Dawson, successivo alla costruzione della \"Klondike Highway\".\nLa citt\u00e0 deve il suo nome alle \"rapide di White Horse\", che si dice assomigliassero alla criniera di un cavallo bianco (\"white horse\" in inglese). Le rapide scomparvero sotto al lago Schwatka in seguito alla costruzione, terminata nel 1958, di una diga per la produzione di energia idroelettrica.\nAd oggi risulta essere la citt\u00e0 nota nel mondo per la competizione di corse su neve con slitte trainate da cani, come la Yukon Quest tra Whitehorse e Fairbanks (Alaska), e la Skikj\u00f6ring chiamata \" Road Runner 100\", sulla distanza di 100 miglia."}
{"id": "553075", "revid": "648716", "url": "https://it.wikipedia.org/wiki?curid=553075", "title": "Classe Virginia (incrociatore)", "text": "La classe Virginia era una classe di incrociatori lanciamissili in servizio con la United States Navy da met\u00e0 anni settanta a met\u00e0 anni novanta.\nCostituita da una serie di 4 unit\u00e0, dal lungo e confuso iter progettuale, ma considerate subito giustamente incrociatori missilistici a propulsione nucleare, CGN, secondo la denominazione della US Navy. Originariamente avrebbero dovuto essere una versione nucleare dei cacciatorpediniere classe Spruance, ma finirono per diventare una versione migliorata dei classe California, nel frattempo decurtati di 3 unit\u00e0 sulle 5 previste. La loro struttura, nel progetto messo in essere, era simile a quella della classe California, ma i Virginia erano navi rimaneggiate nelle dotazioni e nell'armamento.\nOriginariamente, la USS \"Virginia\" (CGN-38) era addirittura la terza unit\u00e0 della classe California, ma il progetto venne rifatto con la disponibilit\u00e0 dei nuovi lanciatori Mk 26, un sistema che rivoluzion\u00f2 le dotazioni di bordo delle navi antiaeree statunitensi.\nCostruzione.\nDotate di larghe e basse sovrastrutture sistemate al centro nave, con un ottimo campo di tiro per i missili e le artiglierie, e uno scafo a ponte continuo, i Virginia avevano 2 torrioni con i radar principali, e un grande blocco anteriore con la plancia di comando.\nData la soppressione dell'ASROC, \u00e8 stato possibile sistemare in uno scafo di ragionevoli dimensioni anche una rimessa per elicotteri, con elevatore a poppa per l'hangar sottocoperta. Anche cos\u00ec, con l'aggiunta dell'hangar, lo scafo \u00e8 pi\u00f9 corto di 3,35 m rispetto ai classe \"California\", mentre la larghezza \u00e8 sensibilmente aumentata.\nI motori erano simili a quelli dei \"California\", ma con una potenza portata a 70.000 CV per 31 nodi di velocit\u00e0, nonostante lo scafo pi\u00f9 corto, era meno idrodinamico e leggermente pi\u00f9 pesante.\nArmamento e elettronica.\nIn generale le navi di questa classe erano simili a quelle precedenti, ma esistevano delle differenze notevoli, che i lanciamissili antiaerei. Questi erano adesso i Mk 26 binati, dal disegno moderno ed aggressivo, quasi futurista, con le rampe dotate di 2 bracci dalle sembianze di lunghe lame, servite dal deposito sottostante da 36 armi. Esso pu\u00f2 maneggiare missili di vario genere, non solo Standard SM-1, ma anche SM-2, Harpoon e ASROC. Questo fatto ha eliminato il lanciatore dedicato a questo tipo di arma ASW (Anti-Submarine Warfare). La meccanica \u00e8 indubbiamente evoluta, tanto da superare anche quanto possibile al leggero modello Mk 13. La cadenza di tiro \u00e8 molto alta: ben 12 missili al minuto, fermo restando l'affidabilit\u00e0 del sistema. La velocit\u00e0 di brandeggio, ben 90 gradi al secondo, e l'elevazione, 50 al secondo, sono almeno altrettanto sorprendenti. Il peso a vuoto nel mod. 1, usato per i classe \"Virginia\", \u00e8 di ben 95 tonnellate. 26 Standard e 10 ASROC erano presenti in ogni lanciatore come carico normale.\nPer il resto, erano presenti i cannoni Mk 45 e i lanciasiluri Mk 324 per 14 armi complessive, come sui classe \"California\" (con 16 siluri), ma ben presto se non subito, si sono resi disponibili i missili RGM-84 Harpoon, BGM-109 Tomahawk (8 armi per tipo) e i CIWS Phalanx, che ancora a met\u00e0 anni ottanta non erano stati installati.\nL'aspetto sconcertante dei classe \"Virginia\" dal punto di vista dell'armamento era la direzione tiro, con 2 soli radar (a poppa) tipo SPG-51. Sarebbero state navi quasi perfette, ma imbarcare 2 rampe per 24 missili al minuto come massimo, quando non era possibile seguire pi\u00f9 di 2-4 bersagli aerei per volta rappresentava una drastica limitazione al potenziale bellico: i precedenti classe \"California\" con 12 missili al minuto disponevano 4 radar. Ad aggravare questi aspetto la presenza, verso prua, di un considerevole angolo cieco per i radar guidamissili, pur essendovi una rampa Mk 26.\nPer il resto l'elettronica era simile a quella dei classe \"California\", con radar a lungo raggio tridimensionali SPS-48, bidimensionali SPS-40, radar minori per la scoperta in superficie e navigazione etc. I sistemi tattici Mk 86 ed NTDS erano pure presenti, mentre nel campo dei sonar vi era il nuovo SQS-53 a prua, ma un brutto colpo al programma Virginia venne dato dal fatto che, causa il rumore irradiato dall'apparato propulsivo, il sistema trainato SQR-19 originariamente programmato venne abolito per via di un rendimento insufficiente.\nServizio.\nQueste navi, dalla fine degli anni settanta hanno ricoperto il ruolo di unit\u00e0 combattenti di prima linea, soprattutto come scorte per portaerei nucleari, raggiungendo un buon livello di successo complessivo.\nTuttavia, dopo appena una quindicina d'anni sono state radiate quando, all'inizio degli anni novanta, la flotta statunitense ha cominciato a contrarsi. Persino i precedenti classe \"California\" sono rimasti in servizio pi\u00f9 a lungo. \nI classe \"Virginia\", che pure ad un certo punto della loro carriera sembravano candidati a ricevere anche il sistema di combattimento Aegis, erano solo 4 vascelli, ancora troppo pochi per le reali esigenze della marina statunitense, e la disponibilit\u00e0 di uno scafo pi\u00f9 corto dei classe \"California\", e soprattutto 2 soli radar SPG-51, li hanno fatti considerare come navi non del tutto riuscite, n\u00e9 facilmente ammodernabili.\nSe infatti un ipotetico avversario si fosse avvicinato verso poppa o i fianchi della nave, sarebbe stato sottoposto al fuoco micidiale dei lanciamissili Mk 26, ma se si fosse presentato sul quarto di prua avrebbe dovuto essere ingaggiato con il solo Mk 45 di prua, e in seguito uno dei CIWS Phalanx.\nLe problematiche relative ai sonar rimorchiati rappresentavano un'altra pecca di queste unit\u00e0. A velocit\u00e0 di oltre 10-15 nodi, le prestazioni dei sonar a scafo si degradano cos\u00ec tanto che \u00e8 difficile localizzare qualche sottomarino, e in missioni di scorta alle portaerei la velocit\u00e0 raramente scende sotto i 18-21. Questo lasciava ai classe \"Virginia\" l'apporto dell'unico elicottero di bordo come unico mezzo pratico per scoprire un sottomarino in maniera autonoma. Rispetto ai 2 elicotteri e al sonar VDS degli classe \"Spruance\", non vi \u00e8 dubbio come i classe \"Virginia\" deludessero nell'impiego antisommergibile.\nDopo di loro fin\u00ec anche la saga delle navi di superficie nucleari americane, con la cancellazione della classe \"Virginia migliorata\" e la standardizzazione sulle unit\u00e0 classe \"Ticonderoga\" (AEGIS) con turbine a gas. Evidentemente, la propulsione nucleare finisce per essere poco vantaggiosa se non applicata a sottomarini o a grandi portaerei."}
{"id": "553085", "revid": "212348", "url": "https://it.wikipedia.org/wiki?curid=553085", "title": "The Lays of Beleriand", "text": "The Lays of Beleriand (\"I lai del Beleriand\") \u00e8 il terzo volume, pubblicato nel 1985 in lingua inglese, della \"The History of Middle-earth\", una raccolta postuma di scritti di J. R. R. Tolkien curata dal figlio Christopher Tolkien. \u00c8 inedito in italiano, come i volumi successivi.\nIl volume contiene due lunghi poemi. Il primo, \"The Lay of the Children of H\u00farin\" (\"Il Lai dei figli di H\u00farin\"), \u00e8 composto in versi allitterativi; fu scritto tra il 1920 e il 1925, e narra delle vicende di T\u00farin Turambar attraverso due versioni della storia.\nIl secondo poema \u00e8 \"The Lay of Leithian\" (\"Il Lai di Leithian\") in distici ottosillabici in rima baciata, scritto tra il 1925 e il 1931. Anche questo esistente in due versioni, narra della storia di Beren e L\u00fathien, modificata da Tolkien dopo la fine della stesura de \"Il Signore degli Anelli\". In particolare questo poema \u00e8 accompagnato da un commento di C. S. Lewis, grande amico di Tolkien, scritto in chiave comica.\nInfine il volume contiene i brevi abbozzi di tre poemi mai scritti, poich\u00e9 la loro stesura fu presto abbandonata: \"The Flight of the Noldoli \" (\"La fuga dei Noldoli\"), \"The Lay of Earendel \" (\"Il Lai di Earendel\") e \"The Lay of the Fall of Gondolin\" (\"Il Lai della Caduta di Gondolin\").\nLe prime versioni dei lunghi poemi corrispondono cronologicamente agli anni dei primi scritti di Tolkien, pi\u00f9 o meno contemporanei ai \"Racconti perduti\", mentre la versione pi\u00f9 tarda di \"The Lay of Leithian\" \u00e8 contemporanea alla stesura del \"Signore degli Anelli\"."}
{"id": "553087", "revid": "70647", "url": "https://it.wikipedia.org/wiki?curid=553087", "title": "Peoria (Illinois)", "text": "Peoria \u00e8 una \"city\" degli Stati Uniti d'America, capoluogo dell'omonima contea nello Stato dell'Illinois.\nStoria.\nPeoria fu resa famosa dal celebre discorso di Abraham Lincoln il 16 ottobre 1854. Il suo intervento, in risposta al comizio del rivale politico democratico Stephen A. Douglas, partiva da una critica serrata alla legge schiavista Kansas-Nebraska e fu il primo vero ed accorato intervento a difesa dei diritti degli afroamericani.\nSport.\nCalcio.\nA Peoria ha sede la squadra di calcio del Peoria City."}
{"id": "553098", "revid": "2060519", "url": "https://it.wikipedia.org/wiki?curid=553098", "title": "USS Long Beach (CGN-9)", "text": "Il USS \"Long Beach\" (CGN-9) doveva essere il prototipo delle navi da battaglia propulse da reattori nucleari. Entrato in servizio nel 1961, era una nave di grandi dimensioni, caratterizzata da massicce sovrastrutture che la rendevano facilmente riconoscibile, come l'imponente torrione di comando. A causa degli elevati costi di acquisizione e gestione, il \"Long Beach\" \u00e8 stato l'unico incrociatore di questa classe a essere stato varato.\nCostruzione.\nRealizzata con un lungo ed elegante scafo, capace di competere con le dimensioni di navi come la classe \"Prinz Eugen\" del periodo bellico, la carena del \"Long Beach\" era molto affinata affinch\u00e9 la velocit\u00e0 potesse raggiungere valori elevati, con un ponte continuo fin quasi a poppa, mentre le grandi sovrastrutture si trovavano al centro dello scafo, specie il torrione, sgraziato e sproporzionato rispetto alla forma dello scafo che lo ospitava. Sebbene le navi statunitensi post-belliche siano note per avere sovrastrutture 'a scatola', nessun'altra unit\u00e0 ha mai vantato sovrastrutture di tali dimensioni.\nTuttavia la necessit\u00e0 di costruire una unit\u00e0 dalle forme tanto bizzarre aveva un motivo ben preciso: ospitare il rivoluzionario ed enorme radar di scoperta di tipo \"phased array\" (nel quale \u00e8 il fascio elettronico che viene fatto muovere modulando opportunamente il segnale delle schiere di antenne elementari di cui \u00e8 composto, che sono invece fisse).\nL'apparato motore era costituito da 2 reattori del tipo Westinghouse C1W abbinati ad altrettanti turboriduttori con 80.000\u00a0CV di potenza complessiva e sistemati a met\u00e0 scafo sotto il torrione di comando.\nLa dotazione elettronica invece era basata principalmente su di un radar \"phased array\" del tipo Hughes Frescan SPS-32 composto di elementi a schiera dotati di Antenne a dipolo in fase che emettevano radiazioni verso un dato settore dello spazio e localizzavano il bersaglio, piuttosto che un radar con una sola grande antenna a rotazione meccanica che 'spazza' attorno all'orizzonte.\nGrazie a questo apparato, per l'epoca innovativo, era quindi possibile localizzare numerosi bersagli simultaneamente, con una copertura di 360 gradi.\nIl sistema radar del \"Long Beach\" era quindi l'antesignano dei moderni sistemi tipo AEGIS ma era basato sulle tecnologie degli anni cinquanta e non si dimostr\u00f2 completamente soddisfacente. Era presente anche la primissima versione del datalink NTDS per l'interscambio delle informazioni tra le unit\u00e0 della flotta.\nLe armi comprendevano 2 rampe Mk 10 sistemate entrambe sul lungo ponte prodiero alle quali si aggiungevano 4 radar di tiro del tipo SPG-55 (2 sul torrione) e un arsenale di ben 120 missili. Inizialmente furono impiegati i missili RIM-2 Terrier a medio raggio successivamente sostituiti da sistemi pi\u00f9 moderni. A centro nave furono installate 2 torrette con un cannone da 127/38 (cio\u00e8 127\u00a0mm di calibro e 127x38= 4.832\u00a0mm di lunghezza della canna) ciascuna.\nNella zona poppiera era presente invece una rampa dotata di 52 missili a lungo raggio del tipo Talos a statoreattore ai quali si aggiungevano ulteriori due radar e una piattaforma per elicotteri.\nIl \"Long Beach\" era stato concepito per non essere pi\u00f9 armato di alcun tipo di cannone, ma pare che l'installazione di un paio di questi fu invece imposta alla Marina dal presidente Kennedy in persona, dopo una sua visita a bordo della nave nel 1962, mentre inizialmente sulla nave era stata prevista, come sull'incrociatore della Marina Militare Italiana \"Garibaldi\" la presenza di quattro tubi di lancio per missili balistici Polaris che avrebbero dovuto occupare lo spazio a centronave, dove successivamente venne installato il lanciatore ASROC e, lateralmente e un poco spostati, le due torrette singole da 127\u00a0mm/38 risalenti alla seconda guerra mondiale.\nServizio.\nIl \"Long Beach\" ebbe una lunga e prestigiosa carriera operativa nella US Navy. Tra le molte operazioni condotte durante la sua carriera operativa, questa unit\u00e0 venne anche schierata durante la Guerra del Vietnam, dove impieg\u00f2 i missili Talos a lungo raggio che nel frattempo godevano di una gittata di 185\u00a0km, e che utilizz\u00f2 in almeno sette occasioni distinte per sorprendere i MiG in volo sopra il Vietnam.\nSebbene questa attivit\u00e0 potesse essere potenzialmente pericolosa anche per i propri apparecchi, in almeno due occasioni pare che abbatt\u00e9 almeno sette apparecchi nemici. Non \u00e8 neanche del tutto escluso che il \"Long Beach\" avesse lanciato alcuni Talos contro bersagli al suolo quali postazioni SAM o installazioni radar.\nSuccessivamente a questi episodi, a partire dal 1969 il \"Long Beach\" ottenne un sistema di tiro digitale dei missili Talos, ma alla fine degli anni settanta queste armi, oramai obsolete nonostante la loro potenza, vennero sbarcate e sostituite da due lanciatori quadrupli per missili Harpoon. Anche i missili Terrier vennero successivamente sostituiti, agli inizi degli anni ottanta, con i missili standard SM-1R e SM-2ER.\nLa struttura dell'SPS-32, con i suoi elementi planari, venne sostituita da pannelli di corazze, mentre la dotazione radar venne standardizzata con un sistema SPS-48 e SPS-49. In seguito il \"Long Beach\" fu dotato di un sistema Phalanx CIWS e ulteriori pannelli di corazze antischegge in kevlar furono installati, mentre le dotazioni elettroniche furono costantemente incrementate a partire dagli anni sessanta.\nNave di grande successo e prestigio, il \"Long Beach\" anche soprannominato l'\"incrociatore con grattacielo\" era indubbiamente una nave estremamente innovativa, ma allo stesso tempo anche molto costosa, e cos\u00ec rimase ineguagliata dalle classi successive. La classe Leahy ad esempio disponeva di un quarto del dislocamento del \"Long Beach\", non era dotato di missili Talos e SPS-32 e non disponeva di un reattore nucleare. Durante la sua lunga vita operativa il \"Long Beach\" oper\u00f2 prevalentemente con la flotta del Pacifico."}
{"id": "553099", "revid": "1369234", "url": "https://it.wikipedia.org/wiki?curid=553099", "title": "Egocentrismo", "text": "L'egocentrismo \u00e8 l'atteggiamento e comportamento del soggetto che pone s\u00e9 stesso e la propria problematica al centro di ogni esperienza, trascurando la presenza e gli interessi degli altri. La parola deriva dal termine greco \"\u1f10\u03b3\u03ce\" (\"eg\u00f2\") che significa \"Io\".\nUna persona egocentrica non possiede la teoria della mente e non riesce a provare empatia con gli altri individui. Gran parte dei soggetti autistici sono anche egocentrici.\nJean Piaget (1896-1980) sosteneva che tutti i bambini piccoli fossero egocentrici, in quanto incapaci di differenziare il proprio punto di vista da quello altrui. Secondo Piaget il \"linguaggio egocentrico\", tipico dei bambini dai tre ai sei anni, accompagna le attivit\u00e0 solitarie e i giochi simbolici e soddisfa un'intima necessit\u00e0 di espressione fine a s\u00e9 stessa. L'egocentrismo nel linguaggio del bambino si pu\u00f2 rilevare quando viene utilizzata insistentemente la parola \"io\" (egocentrismo verbale) o nel monologo collettivo (ogni bambino continua il suo discorso, incurante delle parole degli altri).\nIl bambino, sempre secondo la teoria di Piaget, inizier\u00e0 a superare il proprio egocentrismo con l'inizio del periodo delle operazioni concrete (dai sette ai dodici anni). Da questo momento in poi, il bambino sar\u00e0 in grado di porsi dal punto di vista altrui.\nIl linguaggio egocentrico si pu\u00f2 ritrovare anche negli adulti, soprattutto in caso di stress prolungato o in situazioni di grande euforia.\nIn filosofia Max Scheler all'inizio del Novecento reinterpret\u00f2 la riduzione fenomenologica come messa fra parentesi dell'egocentrismo."}
{"id": "553101", "revid": "57342", "url": "https://it.wikipedia.org/wiki?curid=553101", "title": "Rifugio Zilioli", "text": ""}
{"id": "553103", "revid": "287204", "url": "https://it.wikipedia.org/wiki?curid=553103", "title": "Classe Sverdlov", "text": "La classe Sverdlov (progetto 68B), derivata dalla precedente classe Chapayev di progettazione prebellica, era un tipo di incrociatore di modello convenzionale, con artiglieria numerosa ma nessuna concessione a soluzioni innovative. Gli Sverdlov erano navi molto grandi e potenti, con uno scafo lunghissimo ed elevata velocit\u00e0.\nCostruzione.\nQuesti incrociatori avevano uno scafo di elevata finezza, con una velocit\u00e0 assai alta (32,5\u00a0nodi) data da 2 turboriduttori a vapore su 2 assi, da ben 110.000\u00a0hp, dotati ciascuno di gruppi di bruciatori collegati ad un fumaiolo di largo diametro e robusta fattura.\nLe caratteristiche essenziali erano quelle di grande un incrociatore leggero della fine della seconda guerra mondiale: armamento da 152 mm, protezione verticale ed orizzontale adeguate contro proiettili di questo calibro, numeroso armamento antiaereo e 10 tubi lanciasiluri antinave la cui inutilit\u00e0 era stata generalmente riconosciuta gi\u00e0 nel 1945.\nL'armamento principale consisteva in 12 cannoni da 152 mm in 4 torri trinate, 2 a prua e 2 a poppa, capaci di oltre 24\u00a0km di gittata e di 10 colpi al minuto come massima cadenza, che potevano essere usati come armi antiaeree per il solo fuoco di sbarramento. Il loro radar di tiro era sistemato direttamente sopra le torri, anche se solo una di ciascuna coppia l'aveva. \nL'armamento secondario consisteva in 12 cannoni da 100\u00a0mm, in 6 torri binate, con funzione di armi antiaeree e di superficie, su un raggio di circa 15\u00a0km e con una cadenza di 15 colpi per minuto. Armi minori erano previste, e sono state costituite da vari numeri di torri binate automatiche da 30 o 37\u00a0mm (fino a 32, dipendente dall'aggiornamento).\nPer ci\u00f2 che concerne l'elettronica, a parte i radar e le apparecchiature aggiuntive per le navi \u2018speciali\u2019, la dotazione standard era:\nServizio.\nIl progetto originario era di costruire 24 di questi incrociatori leggeri, ma solo 21 scafi vennero impostati, 18 varati e 14 completati fra il 1952 ed il 1955.\nDelle 14 navi completate, l\"Ord\u017eonikidze\", venne venduto all'Indonesia di Sukarno nel 1962 e ribattezzato \"Irian\". Esso non trov\u00f2 molto impiego, specie dopo la salita al potere del filo-occidentale Suharto nel 1966 che porto` alla mancanza di ricambi, e venne demolito 10 anni dopo a Taiwan.\nDue navi vennero convertite in unit\u00e0 lanciamissili nel primo periodo della loro vita.\nLa prima conversione fu fatta in funzione antinave: nel 1957 l\"Admiral Nakimov\" ebbe lanciatori per missili SSM SS-N-1 antinave in sostituzione delle torri prodiere, ma venne demolito, per ragioni non chiare, gi\u00e0 nel 1961, prima unita` ad esserlo.\nLa seconda fu fatta in funzione antiaerea: nel 1960-1962 il \"Dzer\u017einskij\" ricevette un sistema SA-N 2 derivato dal SA-2 (S-75) dell'esercito, con una rampa binata al posto della torre X (la sopraelevata poppiera) ma con una dotazione di solo otto missili. L'idea era di provvedere alla copertura d'area della flotta sovietica con missili a lungo raggio, ma incappo` in problemi tecnici irrisolvibili per la tecnologia dell'epoca, dato l'impegnativo ambiente navale in cui armi e sensori erano chiamati ad operare. L'incrociatore passo` quindi in riserva e lo scotto fu tale che da allora i sovietici rinunciarono a prescindere ai sistemi di difesa aerea d'area, ovvero non dedicati a proteggere solo le navi che li imbarcavano. In seguito questo concetto venne infatti rifiutato anche quando le tecnologie l'avrebbero permesso e la strategia rimase quella dell\u2019\"ognuno per s\u00e9\", con ogni nave che doveva provvedere alla propria difesa aerea.\nDegli altri undici, due vennero trasformati in navi comando all'inizio degli anni settanta, grazie alla disponibilit\u00e0 di grandi volumi interni: lo \"\u017ddanov\" divenne nave ammiraglia della Flotta del Mar Nero e l\"Admiral Senyavin\": della Flotta del Pacifico. Entrambi ebbero un armamento migliorato contro bersagli aerei, con la rimozione di una o due torri, con una rampa di SA-N 4 con 18 missili e cannoni aggiuntivi da 30\u00a0mm con radar 'Drum Tilt'.\nQuindi solo nove unita` sovietiche rimasero incrociatori convenzionali, destinati specialmente al supporto di sbarchi anfibi, sebbene avessero solo una limitata capacit\u00e0 di difesa da attacchi moderni; esse vennero ripartiti fra le quattro flotte del Pacifico (quattro), dell'Artico (Atlantico) (due), del mar Nero (due) e del Baltico (uno).\nAlla fine degli anni ottanta quasi tutte queste 11 unit\u00e0 erano state relegate nella riserva o radiate, se non gi\u00e0 demolite. La demolizione \u00e8 stata completata nel decennio seguente, fatta eccezione per il \"Mikhail Kutuzov\" che \u00e8 attualmente conservato come nave museo a Novorossiysk.\nValutazione.\nFu l'ultima classe di incrociatori convenzionali del mondo, che nella seconda guerra mondiale sarebbero stati classificati come incrociatori leggeri in termini di calibro dei cannoni e come navi pesanti viste le dimensioni ed il dislocamento, non dissimilmente dalle classi Cleveland e Worcester dell'US Navy.\nSebbene costituita da navi evolute e potenti (almeno per l'epoca precedente al missile ed all'aereo a reazione), era tuttavia una sorta di dinosauro per il periodo di servizio che le aspettava: \u00e8 vero che nel 1955 non vi erano ancora classi di incrociatori missilistici n\u00e9 missili efficienti, ma presto ne sarebbero arrivati, perch\u00e9 il futuro sarebbe stato loro. Kruscev ferm\u00f2 la costruzione di queste ed altre classi di navi 'tutte cannoni', che non si potevano dimostrare adeguate nel nuovo contesto. In particolare, egli defini` gli Sverdlov \"buoni solo per portare in visita di cortesia i capi politici\".\nSi noti, fra l'altro, che l' US Navy prefer\u00ec tenere in servizio gli incrociatori pesanti (con cannoni da 203 mm) per l'appoggio di fuoco agli sbarchi, escludendo i due Worcester che rappresentavano l'evoluzione finale dell'incrociatore leggero americano classico con 12 cannoni da 152 mm a doppio scopo AA/AN (almeno contro gli aerei del 1945).\nNegli anni sessanta si tent\u00f2 di valorizzarne due con armi missilistiche, fallendo per l'inadeguatezza della tecnologia disponibile all'epoca e della limitata attitudine delle navi convenzionali a questo tipo di ammodernamento. Tuttavia erano molte, grandi e costose, pertanto i sovietici continuarono a cercare di valorizzarle come poterono, in particolare trasformandone due in navi comando. Una vera rivalutazione sarebbe stata possibile negli anni ottanta, ad esempio installando 4-8 CIWS antimissile da 30\u00a0mm (piuttosto che torri binate vere e proprie AK230), 4-8 lanciamissili SSN-9/12 e 2-4 lanciamissili SA-N 4 (effettivamente installati sulle unit\u00e0 comando, assieme a un elicottero Kamov Ka-25). Il ricordo dei primi fallimenti e la necessit\u00e0 di navi di nuova costruzione lasciarono evidentemente cadere i tentativi in merito, per cui gli 'Sverdlov', ormai molto vulnerabili alle minacce moderne, rimasero utili solo come navi comando e per l'appoggio anfibio, grazie alle loro batterie d'artiglieria numerose e potenti. \u00c8 pur vero che le corazzate americane \"Iowa\" , sebbene ancora pi\u00f9 vecchie, vennero utilmente aggiornate negli anni ottanta, ma con un dislocamento triplo avevano ben maggiori capacit\u00e0 di sopravvivenza e potevano montare sistemi d'arma che ne facevano potenti proiettori di potenza in settori lontani ed esposti a minacce secondarie (necessit\u00e0 probabilmente non sentita dalla marina sovietica).\nUnit\u00e0 costruite.\nComplessivamente venne decisa la costruzione di almeno 24 unit\u00e0, ma la morte di Stalin (1953) prima rallent\u00f2 e poi ridimension\u00f2 il programma. La fine ufficiale dei lavori (apparentemente sospesi da tempo) \u00e8 il 9 febbraio 1959, quando tre unit\u00e0 erano ancora da impostare, tre solo impostate e quattro gi\u00e0 varate ma ancora incomplete. Queste sono le informazioni di base sulle 21 unit\u00e0 che appaiono impostate ed aver ricevuto un nome."}
{"id": "553104", "revid": "2166030", "url": "https://it.wikipedia.org/wiki?curid=553104", "title": "Donato Acciaiuoli di Cassano", "text": "Era figlio di Jacopo Acciaiuoli e di Bartolomea Ricasoli.\nEra anche fratello di Neri Acciaiuoli I duca d'Atene, Giovanni Acciaiuoli, arcivescovo di Patrasso, Angelo Acciaiuoli vescovo di Firenze e cardinale.\nBiografia.\nFu barone di Cassano e di Castagno, in Abruzzo, su investitura del Re di Napoli (dal 1392).\nDopo aver preso parte attiva nel tumulto dei Ciompi, fu nominato Cavaliere dalla plebe fiorentina il 20 luglio 1378.\nAltri incarichi furono:\nMor\u00ec a Roma nel 1405 circa e fu sepolto nella Certosa di Firenze.\nMatrimoni e discendenza.\nSi spos\u00f2 due volte, la prima con:\nLa seconda volta con:"}
{"id": "553105", "revid": "514736", "url": "https://it.wikipedia.org/wiki?curid=553105", "title": "Antonio Maria Trigona", "text": "Biografia.\nFu ordinato presbitero il 20 settembre 1783.\nil 31 marzo 1806 papa Pio VII lo nomin\u00f2 vescovo ausiliare di Catania e vescovo titolare di Gerocesarea. Ricevette l'ordinazione episcopale il 19 ottobre seguente dal vescovo Corrado Maria Deodato Moncada.\nIl 28 luglio 1817 lo stesso Papa lo elev\u00f2 alla dignit\u00e0 di arcivescovo trasferendolo all'arcidiocesi di Messina.\nIl 22 novembre 1819 si dimise dall'incarico e il 17 dicembre successivo, sempre Pio VII lo nomin\u00f2 arcivescovo titolare di Cesarea di Cappadocia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "553108", "revid": "125750425", "url": "https://it.wikipedia.org/wiki?curid=553108", "title": "Campionato Nazionale Under-15", "text": "I campionati di calcio della categoria Under-15 sono tornei a livello giovanile organizzati dal Settore Giovanile e Scolastico della FIGC. Gi\u00e0 chiamati ai tempi \"Campionato Giovanissimi Nazionali\", vi prendono parte i calciatori Under-15 delle societ\u00e0 iscritte alle categorie professionistiche della Serie A e della Serie B da una parte, e della Serie C dall\u2019altra. La partecipazione \u00e8 obbligatoria.\nSolo per la stagione 2007-08, su richiesta, avevano potuto prendere parte anche le squadre di societ\u00e0 di Serie D.\nSupercoppa Under-15.\nPer mantenere una forma di unitariet\u00e0 nella categoria, si disputa la Supercoppa Under-15, gi\u00e0 \"Supercoppa Giovanissimi\", tra la societ\u00e0 campione d'Italia di Serie A e B e quella campione d'Italia di Serie C\nCoppa Giovanissimi Professionisti.\nLa Coppa Giovanissimi Professionisti \u00e8 stata organizzata dal 1999 al 2011 dal medesimo settore della F.I.G.C. e si \u00e8 disputata tra le vincenti regionali dei minitornei disputati dalle squadre professionistiche non partecipanti al Campionato Nazionale, possibilit\u00e0 in seguito abolita.\nCampionato Giovanissimi Dilettanti.\nI Giovanissimi Dilettanti sono i giocatori Under-15 delle societ\u00e0 della Lega Nazionale Dilettanti e di puro settore giovanile, e sono raggruppati in tornei locali organizzati dai Comitati Regionali, cui segue una fase finale nazionale."}
{"id": "553111", "revid": "287204", "url": "https://it.wikipedia.org/wiki?curid=553111", "title": "Zastava Florida", "text": "La Zastava Florida (Yugo Sana sul mercato britannico) \u00e8 un'automobile prodotta dal 1988 al 2008 dalla Zastava.\nPrima serie (1988-2002).\nFu lanciata nel 1988 per affiancare le 128 e Zastava Skala 55 come berlina del segmento c ed era disponibile solo in versione 5 porte.\nPur mantenendo (durante il lancio) gli interni e i motori della \"128\", presenta una carrozzeria di tipo hatchback in linea con la pi\u00f9 moderna produzione dell'epoca.\nIl progetto stilistico, realizzato dalla Italdesign Giugiaro, era stato ripreso dalla proposta studiata per la Fiat Tipo, cui era stata preferita la soluzione presentata dalla I.De.A Institute.\nErano disponibili anche le versioni pick-up e Poly (pick-up con una copertura di 2 metri bianca).\nSeconda Serie (2002-2008).\nNel 2002 anche in Serbia si not\u00f2 l'invecchiamento della Florida, quindi si decise di farne una nuova versione. Due le varianti: Berlina 5 porte e Caravan.\nLa Seconda serie in confronto alla prima ha subito notevoli cambiamenti: nuovi fari anteriori doppi sporgenti e fari posteriori tripli a cerchio per la berlina e per la caravan doppi fari anteriori piccoli ma personali e fari posteriori raccolti in ogni lato.\nDurante il periodo di ripresa della produzione, dopo il bombardamento della fabbrica di Kragujevac di aprile 1999, la FIAT sospese la fornitura di motori per ricuperare i 77 milioni $ di crediti lasciati dai dirigenti serbi prima del conflitto. Allora la Zastava cerc\u00f2 di rivolgersi presso altri costruttori e fece un tentativo con nuovi motori 1.3 Peugeot da 60cv e 1.9 diesel Peugeot da 70cv. Con la ripresa di buone relazioni con la Fiat, i motori Fiat tornarono su tutti i modelli Yugo/Zastava.\nL'ultimo modello \u00e8 uscito dalla fabbrica il 20 novembre 2008. Globalmente sono stati prodotti meno di 30.000 esemplari."}
{"id": "553112", "revid": "1437331", "url": "https://it.wikipedia.org/wiki?curid=553112", "title": "Vosgi", "text": "I Vosgi (in francese \"Vosges\", in tedesco \"Vogesen\", \"D'Vogese\" nel locale dialetto alsaziano) sono una catena montuosa dell'Europa centro-occidentale, che si estende lungo il lato occidentale della valle del Reno in direzione nord-ovest, da Belfort a Magonza (Germania).\nDal punto di vista geografico i Vosgi sono compresi completamente nel territorio francese, con il Col de Saverne che li separa dal \"Pf\u00e4lzer Wald\", la Foresta Palatina. Tuttavia, se si considera l'aspetto geologico, alcune sezioni della Foresta Palatina appartengono ai Vosgi e infatti la sezione francese del \"Pf\u00e4lzer Wald\" \u00e8 comunemente vista come parte del gruppo settentrionale dei Vosgi.\nCaratteristiche.\nDal 1871 al 1918 l'area meridionale dei Vosgi, dal Ballon d'Alsace al Monte Donon, ha svolto funzioni di separazione (anche linguistica) tra la Francia e la Germania. Ci sono notevoli somiglianze fra questa catena e i rilievi corrispondenti situati nell'altro versante della valle del Reno, nella Foresta Nera: entrambi i gruppi montuosi si innalzano alla stessa latitudine e presentano la stessa conformazione geologica ed entrambi si caratterizzano per le foreste presenti nei loro versanti pi\u00f9 bassi, sopra le quali si estendono pascoli e cime arrotondate di un'altezza pressoch\u00e9 uniforme. Entrambe le catene presentano rive scoscese verso il fiume Reno, mentre scollinano pi\u00f9 dolcemente nel versante opposto. La sezione meridionale dei Vosgi \u00e8 costituita principalmente da granito, con alcune rocce porfiriche di un tipo di arenaria rossa che hanno fatto attribuire al versante occidentale il nome francese di \"gr\u00e8s Vosgien\".\nImportanti corsi d'acqua che nascono in questa regione sono il Saar (fiume) e il Bruche.\nSuddivisioni.\nLa catena \u00e8 suddivisa da sud a nord in quattro sezioni: i \"Grandes Vosges\", che si estendono da Belfort alla valle di Bruche; i Vosgi centrali, tra Bruche e il Col de Saverne; i Vosgi inferiori, tra il Col de Saverne e la sorgente del fiume alsaziano Lauter; e infine il sottogruppo Hardt. Le cime arrotondate dei Grandes Vosges vengono chiamate \"ballons\".\nI dipartimenti dei Vosgi e dell'Alta Saona sono divisi dall'Alsazia e dal territorio di Belfort dal \"Ballon d'Alsace\" o \"St Maurice\" (1250\u00a0m s.l.m.). Da questa zona verso nord l'altitudine media della catena \u00e8 915\u00a0m s.l.m., con la cima pi\u00f9 alta, il Ballon de Guebwiller, nell'est della catena alto 1424\u00a0m s.l.m. Il Col de Saales, tra i Grandes Vosges e la sezione centrale, \u00e8 un colle vicino ai 580\u00a0m s.l.m.; quest'ultimo \u00e8 molto pi\u00f9 basso dei rilievi dei Grandes Vosges, con il Mont Donon (1008\u00a0m s.l.m.) che ne rappresenta il punto pi\u00f9 elevato.\nLa ferrovia che da Parigi conduce a Strasburgo, il Canale del Reno e dalla Marna attraversano il Col de Saverne. Non ci sono ferrovie lungo i Vosgi tra Saverne e Belfort, ma ci sono strade percorribili lungo i valichi di Bussang da Remiremont a Thann, il passo della Schlucht (1149\u00a0m) da G\u00e9rardmer a Munster, il Col du Bonhomme da St Di\u00e9 a Colmar e il passo da St Die a Sainte-Marie-aux-Mines. I Vosgi inferiori sono costituiti da un altopiano di arenaria compreso tra i 305\u00a0m e i 565\u00a0m e sono attraversati dalla ferrovia che da Hagenau conduce a Sarreguemines e difesi dalla fortezza di Bitche.\nClima.\nDal punto di vista meteorologico la differenza tra i versanti orientali e occidentali dei Vosgi \u00e8 molto marcata, in quanto le precipitazioni annuali sono molto maggiori nella sezione occidentale mentre le temperature sono maggiori in quella orientale . Nelle pendenze orientali la vite riesce a produrre uva ad un'altezza di 396\u00a0m; dal versante opposto l'unico fiume presente \u00e8 l'Ill, con alcuni corsi d'acqua minori. La Mosella, il fiume Meurthe e la Saar si sviluppano tutti sul lato della Lorena. Morene e rocce lucide e levigate testimoniano l'esistenza nel passato di ghiacciai, che un tempo coprivano i rilievi dei Vosgi. I laghi, attorniati da abeti, pini, faggi e aceri, i verdi prati che garantiscono il pascolo per numerosi capi di mucche e i paesaggi sulla valle del Reno, la Foresta Nera e le montagne svizzere ricoperte di neve rendono questo distretto montuoso pittoresco.\nCastelli.\nLungo le alture pi\u00f9 basse della catena lungo il lato alsaziano sono numerosi i castelli, di solito in rovina. In molti punti della cresta principale, specialmente a St Odile presso Ribeauvill\u00e9 (\"Rappoltsweiler\"), si possono notare i resti di un muro costruito a secco, chiamato il vallo pagano (\"Mur Pa\u00efen\"). Il muro \u00e8 stato utilizzato per difesa durante il Medioevo e gli archeologi non concordano se esso sia stato costruito dai Romani o prima del loro arrivo.\nLaghi, stagni e torbiere lacustri.\nGli specchi d'acqua si presentano sotto forme diverse, siano esse di origine naturale o dovute a creazioni artificiali mediante sbarramenti, pi\u00f9 o meno recenti.\nI principali, in ordine di altezza sul livello del mare (tra parentesi), sono: "}
{"id": "553113", "revid": "125918239", "url": "https://it.wikipedia.org/wiki?curid=553113", "title": "Classe Moskva", "text": "Gli incrociatori portaelicotteri classe Moskva erano navi di grandi dimensioni, realizzate dai sovietici per tentare di contrastare la nuova minaccia dei sottomarini lanciamissili statunitensi, armati con i missili Polaris e Poseidon.\nLe due unit\u00e0 della classe che avrebbe dovuto comprendere parecchie (forse 12) navi vennero realizzate nel 1967 e 1969.\nLa classificazione sovietica per questo tipo di navi era PKR (\u041f\u0440\u043e\u0442\u0438\u0432\u043e\u043b\u043e\u0434\u043e\u0447\u043d\u044b\u0439 \u043a\u0440\u0435\u0439\u0441\u0435\u0440 translitterato Protivolodo\u010dnyj Krejser), ovvero incrociatore antisommergibile.\nCaratteristiche.\nIl progetto prevedeva unit\u00e0 simili a quelle della classe Andrea Doria, ma ben pi\u00f9 grandi anche del Vittorio Veneto. Esse avevano uno scafo a ponte continuo senza nessuna sensibile elevazione del bordo libero prodiero. Una progettazione dello scafo che verteva su di un basso rapporto lunghezza-larghezza, circa 7:1, per ospitare il largo ponte di volo e l'hangar.\nL'apparato motore era costituito da 2 turboriduttori a vapore, su 2 assi, per un totale di 100.000\u00a0hp stimati, con una velocit\u00e0 peraltro limitata a circa 30 nodi.\nLe sovrastrutture erano costituite da un alto torrione piramidale a gradoni, con davanti un ponte prodiero dotato di una selva di armi e torrette varie. Il torrione aveva una grande quantit\u00e0 di sensori elettronici di vario genere, oltre a 2 torri d'artiglieria. Nella parte posteriore di esso era sistemato, letteralmente a filo della superficie poppiera della sovrastruttura, il complesso dei fumaioli, perfettamente integrato con il torrione al punto da far risultare difficilmente distinguibile anche il \"camino\" alla sommit\u00e0 della straordinaria sovrastruttura progettata per queste navi. Tra le canne fumarie principali era ricavato un hangar con una lunghezza di 15 metri, capace di 2 elicotteri.\nGruppo di volo.\nLa parte posteriore della nave era dedicata solo all'attivit\u00e0 di volo del gruppo di Kamov Ka-25, compatti ed efficienti elicotteri a doppio rotore controrotante (detti anche \"elicotteri a rotore coassiale\"), che potevano disporre di un ponte di diverse migliaia di metri quadrati, con 2 elevatori da 16,5 \u00d7 4 metri che servivano per il passaggio tra la coperta e il sottostante hangar da 24x65 metri, capace di 18 elicotteri, che con gli altri 2 dell'hangar nella sovrastruttura sarebbero stati un totale, molto rispettabile, di 20 unit\u00e0. Ma in pratica, per movimentare gli elicotteri con pi\u00f9 facilit\u00e0, normalmente ne venivano imbarcati non pi\u00f9 di 14. \u00c8 verosimile che l'hangar superiore sia stato usato solo per operazioni di manutenzione per sistemare gli elicotteri senza portarli sotto coperta.\nArmamento.\nIn termini di armamento, le navi avevano anzitutto una capacit\u00e0 di difesa aerea di tutto rispetto, con 2 lanciatori binati per missili SA-N-3 Goblet e 48 armi complessive, sistemati sul gradino pi\u00f9 basso della sovrastruttura.\nPi\u00f9 in avanti, all'estrema prua, vi era una rampa per il lancio di missili FRAS-1, con 20 armi complessive, inizialmente dotate di sole cariche nucleari, poi integrate con missili dotati di siluri ASW (cio\u00e8 antisommergibile). Il loro progetto \u00e8 derivato direttamente da quello dei FROG terrestri, pertanto si possono considerare come equivalenti dell'ASROC, ma essendo armi di grandi dimensioni, per un raggio di oltre 30\u00a0km, non avevano rampe multiple ma un sistema di lancio a rampa con sottostante deposito. Tutto sommato, erano sistemi ragionevolmente meno costosi e complessi dei successivi per i missili SS-N-14 Silex.\nPi\u00f9 avanti ancora, all'estrema prua erano presenti 2 RBU-6000, lanciarazzi con 250\u00a0mm di calibro, 6\u00a0km di gittata, 120\u00a0kg di peso e 21\u00a0kg di testata. Lanciabili in salve contro i sottomarini, questi razzi possono essere usati anche per intercettare siluri avvistati con sufficiente anticipo.\nI cannoni delle navi, soprattutto usati in azioni antiaerei, erano 2 torri da 57mm con un disegno moderno e prestazioni soddisfacenti, anche se la mancanza di spolette di prossimit\u00e0 rendeva poco efficace il loro impiego contro bersagli come i missili.\nLe navi disponevano inizialmente di due lanciasiluri quintupli da 533mm, poi rimossi senza rimpiazzo. \nLa dotazione elettronica verteva su un radar tridimensionale \"Head Net\", e 1 \"Top Sail\", alla sommit\u00e0 della piramide, ad oltre 30 metri dal livello del mare, fino all'altezza di oltre 40 metri.\nIn pi\u00f9, radar guidamissili \"Head Light\" per SA-N 3, sui gradini della sovrastruttura, 2 \"Muf Cob\" per il tiro dei 57mm, 3 radar di navigazione \"Don-2\", apparati radio di vario genere.\nLe ECM erano, tipicamente, 1 serie ESM \"Side globe\" per l'ascolto di emissioni radar ostili, ben 4 sistemi serie \"Bell\", di 2 tipi diversi, 2 lanciatori di \"chaff\" (disturbo visivo antimissile). Una dotazione completa, per ogni settore della guerra elettronica, per difendere la nave, che non aveva cannoni CIWS n\u00e9 missili antinave a bordo.\nI sonar comprendevano un apparato a bassa frequenza a prua, e uno a media, capace di minore portata, ma a profondit\u00e0 variabile, utilizzabile in ogni condizione di velocit\u00e0 e mare.\nServizio.\nTeoricamente, le Moskva erano adatte ad ogni forma di guerra ASW (\"Anti-Submarine Warfare\", antisommergibile). Avevano una gamma di sensori e di armi per la caccia ASW, e soprattutto possedevano una squadriglia di volo con macchine assai efficienti, specializzate nella lotta ASW.\nTuttavia, esse non ebbero un giudizio favorevole: troppo difficile tracciare i silenziosi sottomarini lanciamissili (SSBN) occidentali, e troppo numerosi per affrontarli (sarebbe stato necessario produrre un elevato numero di navi di tale costo e complessit\u00e0 e con 850 uomini di equipaggio ciascuna).\nLe Moskva vennero impiegate per lo pi\u00f9 nel mare Mediterraneo e nel mar Nero, e diedero se non altro agli equipaggi un servizio pi\u00f9 confortevole di quanto accadeva con le navi in servizio nelle altre flotte sovietiche.\nLa loro carriera le vide partecipare allo sminamento del canale di Suez dopo la guerra del 1973, ospitando elicotteri Mil Mi-8 specializzati, anche se non vi era modo di portarli in hangar (non avevano le pale del rotore ripiegabili). Usate talvolta anche nell'Oceano Indiano, esse hanno dato alla Marina Sovietica una buona esperienza per l'uso di mezzi aerei imbarcati, anche se non ebbero mai aerei a decollo verticale come il caccia supersonico Yakovlev Yak-38.\nDopo la caduta dell'URSS, queste navi sono passate in riserva e poi, durante gli anni '90, radiate. Esse sono state certamente utili nello sviluppo dei pi\u00f9 grandi Kiev, vere e proprie semi-portaerei."}
{"id": "553115", "revid": "1652635", "url": "https://it.wikipedia.org/wiki?curid=553115", "title": "Pastin", "text": "Il past\u00ecn (o \"past\u00ecm\", localmente in alcune zone dell'Agordino) \u00e8 una pietanza tipica bellunese a base di carne tritata alla grossa di maiale e manzo, simile alla salsiccia, salata e speziata, o pi\u00f9 semplicemente l'impasto del salame appena fatto e non stagionato ma con una specifica e corretta percentuale di sale (Belluno). Il pastin \u00e8 inserito nell'elenco dei prodotti tradizionali regionali.\nComposizione.\nIl pastin di Zoldo \u00e8 composto di carne tritata di maiale e manzo nella quale si aggiunge la \"conza\" (condimento) fatta di un infuso di vino bianco aglio e spezie. Viene solitamente fatto alla griglia nella forma di \"rod\u00e9la de pastim\". Noto fin dal medioevo, \u00e8 un cibo prevalentemente invernale, ed abbinato alla classica polenta, veniva un tempo consumato al momento dell'abbattimento del maiale. Pu\u00f2 essere consumato crudo, spalmato sul pane o alla griglia o pu\u00f2 essere parte di ricette pi\u00f9 complesse.\nTipico bellunese \u00e8 il famoso panino con pastin e formaggio alla piastra, classica pietanza servita nelle sagre paesane del bellunese."}
{"id": "553117", "revid": "1318658", "url": "https://it.wikipedia.org/wiki?curid=553117", "title": "Crispelle di riso", "text": "Le crispelle di riso (o zeppole di San Giuseppe), sono dei tipici dolci fritti catanesi, a base di riso, che vengono generalmente preparati nel periodo di San Giuseppe (19 marzo), tanto da essere un dolce tipico della festa del pap\u00e0.\nA Messina vengono preparate le sfinci di riso, molto simili alle crispelle catanesi; a fine cottura i dolci messinesi vengono spolverati con lo zucchero, mentre i dolci catanesi sono irrorati con il miele. Nel resto della Sicilia questi dolci sono noti anche come zeppole di riso. \nSembra che a realizzare questo dolce siano state per prime le monache benedettine del monastero di Catania nel XVI secolo, come risulta da antichi testi di cronisti catanesi, tant'\u00e8 che le zeppole vengono a volte chiamate \"benedettine\"."}
{"id": "553120", "revid": "15756", "url": "https://it.wikipedia.org/wiki?curid=553120", "title": "Luchs", "text": "L'autoblindo pesante Sp\u00e4hpanzer 2 Luchs (definizione tecnica tedesca \"Sp\u00e4hpanzer 2 Luchs\") \u00e8 un veicolo assai originale nell'ambito della produzione della categoria, in quanto dispone di due posti di pilotaggio, uno in posizione anteriore e uno in posizione posteriore.\nSviluppo.\nDurante gli anni cinquanta del XX secolo fu autorizzata la ricostituzione dell\u2019esercito della Germania Occidentale, che inizialmente fu equipaggiato con mezzi corazzati in gran parte di provenienza statunitensi. Per soddisfare l\u2019esigenza di un moderno mezzo corazzato da ricognizione fu acquistato un veicolo trasporto truppe francese di costruzione Hotchkiss, equipaggiato con una torretta armata con un cannone automatico Hispano-Suiza HS cal. 20 mm.\nQuesto veicolo, conosciuto come Sp\u00e4hpanzer 11-2 (Spz-11), non risult\u00f2 del tutto soddisfacente, perch\u00e9, in quanto non era anfibio e disponeva di un motore a benzina che garantiva un\u2019autonomia di 400 km. Nel corso degli anni sessanta l'industria nazionale studi\u00f2 nuovi prototipi per vari compiti, tra cui un veicolo blindato da esplorazione con trazione 8x8. Quest\u2019ultimo veicolo fu messo in progettazione nel 1968 da un consorzio di aziende del settore denominato Ufficio progettazione congiunta, con capofila la Daimler-Benz.\nNel 1971 venne scelto per la realizzazione in serie il modello elaborato dalla la Daimler-Benz, ma la produzione fu affidata alla Thyssen-Henschel, la quale realizz\u00f2 408 mezzi tra il maggio 1975 e il 1978, che furono designati ufficialmente Sp\u00e4hpanzer 2 Luchs.\nTecnica.\nIl Sp\u00e4hpanzer 2 Luchs \u00e8 una autoblindo \"acht-rad\", cio\u00e8 dispone di 8 ruote su quattro assi, tutte motrici. Lo scafo \u00e8 in acciaio saldato, con la parte anteriore, cos\u00ec come quella della torretta, dotate di una corazzatura in grado di resistere ai colpi da 20 mm. La rimanente blindatura garantisce la protezione da colpi sparati dalle armi leggere e dalla schegge prodotte dai proiettili esplosivi.\nLa disposizione interna dell'equipaggio, composto da 4 persone, vede il posto di pilotaggio posto in posizione avanzata sulla sinistra, mentre il secondo pilota, che funge anche da radiofonista, si trova posizionato nella parte posteriore, sulla sinistra dello scafo. In tal modo, in caso di gravi danni, egli pu\u00f2 assumere il controllo del veicolo e sottrarre il mezzo al combattimento.\nLa torretta Rheinmetall TS-7 ospita il capocarro e il cannoniere, ed \u00e8 armata con un cannone a doppia alimentazione Rheinmetall Mk 20 Rh 202 cal. 20\u00a0mm. Essa \u00e8 brandeggiabile su 360\u00b0, e l'arma dispone di una elevazione da -15\u00b0 a + 69\u00b0. Sia il brandeggio che l\u2019elevazione possono essere effettuati manualmente o elettricamente. Il munizionamento disponibile in torretta comprende 375 proiettili, e 1000 per la mitragliatrice contraerea MG 2 cal. 7,62\u00a0mm, posizionata sul tetto della torretta cal. 7,62\u00a0mm. Ai lati della torretta sono posizionati quattro lanciagranate nebbiogeni ad azionamento elettrico. La dotazione standard comprende l'apparato di visione notturna IR passivo, sistema di protezione NBC, e preriscaldatore per le batterie, l\u2019olio motore e quello della trasmissione, e per il liquido di raffreddamento.\nIl motore, posto in posizione posteriore, sul lato destro \u00e8 un policombustibile sovralimentato Daimler-Benz OM403A a 10 cilindri che eroga la potenza di 395 CV (291\u00a0kW) quando alimentato a gasolio, e 324 CV (239\u00a0kW) se funzionante a benzina. La presenza del servosterzo consente un raggio di sterzata, 11,5 metri con la trazione integrale inserita, e di 19,5 m con soltanto 4 ruote della trazione innestate. La velocit\u00e0 massima raggiungibile \u00e8 pari a 90 km/h in entrambi i sensi di marcia, e la trincea superabile \u00e8 pari a 1,9 m.\nIl mezzo \u00e8 completamente anfibio, con le due eliche orientabili, posizionate sotto lo scafo, che garantiscono una velocit\u00e0 di 9 km/h.\nLe radio VHF inizialmente in dotazione erano le Lorenz SEM 25/SEM 35 FM per comunicazioni a breve distanza, e la AN/GRC 9 HF a lunga distanza, dotata di amplificatore RF LV 80 da 100 Watt per il codice Morse. Quest\u2019ultima \u00e8 stata poi sostituita dalla radio Rohde &amp; Schwarz XK 405 100 Watt SSB HF realizzata da in Germania. L\u2019adozione della nuova radio VHF a breve raggio SEM 80/90, avvenuta nel 1986, ha dato vita alla sottoversione denominata SpPz 2 Luchs A2.\nImpiego operativo.\nI primi mezzi entrarono in servizio a partire dal mese di settembre del 1975, e inizialmente la SpPz 2 Luchs venne usata nei reparti da esplorazione dell'esercito tedesco schierati lungo il confine con i paesi del Patto di Varsavia. Nel 1985 mezzi hanno ricevuto nuovo sistema di visione notturna all\u2019infrarosso di tipo passivo, e l\u2019anno successivo nuove radio a corto raggio SEM 80/90, dando vita alla sottoversione denominata SpPz 2 Luchs A2. L'aumento di peso, relativo alle numerose modifiche installate, port\u00f2 alla perdita delle capacit\u00e0 anfibie senza preparazione. \nLa SpPz 2Luchs A2 non ebbe mai occasione di essere impiegata in combattimento, ma prese parte a numerose missioni di pace internazionali, come la IFOR in Croazia, Bosnia e Kosovo, alla KFOR per missioni di scorta ai convogli, e alla SFOR in Bosnia-Erzegovina nel contesto del mantenimento della pace. Alcuni dei veicoli vennero utilizzati anche in Macedonia."}
{"id": "553125", "revid": "690118", "url": "https://it.wikipedia.org/wiki?curid=553125", "title": "Fiat 6616", "text": "La FIAT Tipo 6616 \u00e8 un'autoblindo leggera degli anni settanta, sviluppata sulla meccanica del veicolo trasporto truppe (APC) Fiat 6614. Essa \u00e8 stata prodotta per esigenze nazionali, a differenza dell'APC, in 52 esemplari assegnati ai plotoni blindati dei battaglioni mobili dei Carabinieri, mentre almeno altri 70 esemplari furono acquistati dall'Esercito peruviano. Secondo alcune fonti furono costruite in totale 185 autoblindo Tipo 6616 (prototipi compresi) ed alcune decine sono state consegnate a Libia e Somalia agli inizi degli anni '80 del XX secolo\nSviluppo.\nNel secondo dopoguerra, nonostante la tradizione di autoblindo leggere e medie dell'esercito Italiano, nelle Forze Armate nazionali non vennero mantenuti mezzi da esplorazione corazzati, in quanto si credeva che non ve ne fosse un bisogno assoluto. Negli anni sessanta del XX secolo, comunque, le industrie FIAT e OTO Melara iniziarono lo sviluppo di una nuova famiglia di mezzi corazzati ruotati, 4x4, che nella variante APC venne chiamata 6614, mentre la versione blindata ebbe la denominazione di 6616. Il primo prototipo del modello 6616 fu completato nel 1972, e il governo italiano emise subito un ordine per 52 esemplari da consegnare l'arma dei Carabinieri, che dovevano essere realizzati presso lo stabilimento FIAT-IVECO di Bolzano.\nTecnica.\nLo scafo del veicolo era costituito da piastre di acciaio balistico saldate, inclinate per fornire la massima protezione pratica, dotate di uno spessore massimo di 8 mm.\nLa disposizione interna dell'equipaggio, composto da 3 persone, era quella classica, con il posto di pilotaggio posto in posizione avanzata sulla sinistra e dotato di periscopi per l'osservazione sul davanti e ai lati. La torretta ospita il capocarro e il cannoniere, posti rispettivamente a sinistra e a destra, dotati di sedili regolabili, iposcopi per l'osservazione esterna e di un unico portello per l'uscita. La torretta prodotta dalla Oto Melara \u00e8 armata con un cannone Rheinmetall MK 20 Rh 202 cal. 20\u00a0mm, che ha brandeggio elettrico per un valore di 40 gradi al secondo in azimut e 25 in elevazione. L'alzo \u00e8 variabile tra \u20135\u00b0 e + 35\u00b0. Il munizionamento disponibile comprende 400 proiettili, di cui 250 di pronto impiego e 150 di riserva, e 1000 per la mitragliatrice Rheinmetall MG 3 cal. 7,62\u00a0mm. Ai lati della torretta sono posizionati tre lanciagranate nebbiogeni ad azionamento elettrico. Tra i sistema disponibili di serie vi \u00e8 un verricello, installato anteriormente, con portata di 4.500 kg.\nIl motore, posto in posizione posteriore, \u00e8 un Diesel sovralimentato Fiat Modello 8062.24 da 162 CV (119,4\u00a0kW), per un rapporto peso:potenza 20:1 CV/t. La trasmissione dispone di cambio a cinque marce avanti e una indietro, con riduttore. Il mezzo \u00e8 completamente anfibio, con le ruote che danno il movimento garantendo una velocit\u00e0 di 5 km/h, quindi idonea solo in acque calme. A differenza di altri mezzi, non necessita di una piastra frangiflutti data la forma dello scafo.\nImpiego operativo.\nIl mezzo ha conosciuto in discreto successo di vendita, venendo esportato in Libia, Per\u00f9 e Somalia. La versione armata con cannone Cockerill Mk.3 da 90\u00a0mm avrebbe potuto aiutare questo mezzo a trovare un mercato di esportazione, ma il modello non ha trovato acquirenti, nonostante il completamento, agli inizi degli anni ottanta, di un prototipo.\nItalia.\nAssegnato inizialmente ai reparti dei Carabinieri, il modello 6616 fu usato in due esemplari dal 1\u00ba Squadrone Esplorante del 15\u00ba Gruppo Squadroni \"Cavalleggeri di Lodi\" della Divisione corazzata \"Centauro\" durante la missione di pace in Libano del 1982-1983. \nIn termini di servizio, in Italia, la 6616 ha svolto un lavoro poco noto, trovando impiego nell'ambito della vigilanza esterna dei carceri di massima sicurezza durante il periodo del terrorismo, all'inizio degli anni novanta venne anche presa in considerazione la trasformazione del 1\u00ba Battaglione Carabinieri Paracadutisti \"Tuscania\" in unit\u00e0 blindo/esplorante della Brigata paracadutisti \"Folgore\" con il trasferimento di tutte le 6616 al citato reparto. Alcuni esemplari di 6616 vennero schierati a Genova durante gli eventi del G8 del luglio 2001. L'autoblindo 6616 non \u00e8 pi\u00f9 in servizio con i Carabinieri e ne sono rimasti solo 3 esemplari con funzioni di gate guardian.\nPer\u00f9.\nTra il 1980 e il 1981 l'Esercito peruviano ha acquistato 70 esemplari armati con cannone Rheinmetall MK 20 Rh 202 da 20 mm, e due mitragliatrici Browning M1919 calibro 7,62 mm. In seguito ad un programma di ammodernamento sono stati installati due lanciatori per missili controcarro HJ-73C Hongjian (copie cinesi migliorate del sovietico AT-3 Sagger) e modernizzati i sistemi di condotta del tiro."}
{"id": "553126", "revid": "2212566", "url": "https://it.wikipedia.org/wiki?curid=553126", "title": "Campionato Nazionale Under-17", "text": "I campionati giovanili della categoria Under-17 costituiscono un insieme di manifestazioni della FIGC riservate ai calciatori minorenni. Le squadre delle societ\u00e0 professionistiche sono gestite direttamente dal Settore Giovanile Scolastico, mentre le altre sono delegate ai Comitati Regionali della Lega Nazionale Dilettanti.\nEsso affonda le sue radici nel 1959, quando avvenne la trasformazione dell'allora campionato \"Ragazzi\" in \"Allievi\", nome questo ultimo mantenuto fino alla stagione 2014-2015. Le societ\u00e0 sportive, essendo nel 1959 state suddivise dalla Federazione Italiana Giuoco Calcio in \"Professionisti\", \"Semipro\" e \"Dilettanti\", disputarono dei campionati regionali misti di qualificazione che davano perci\u00f2 alle migliori classificate l'accesso alle finali nazionali a seconda del campionato disputato dalla prima squadra: \"Allievi Professionisti\", \"Allievi Semipro\" e \"Allievi Dilettanti\". Solo a partire dal 1980, con l'eliminazione della categoria \"Semipro\", le squadre professionistiche disputarono delle finali unificate che furono definite come \"Allievi Nazionali\".\nLe manifestazioni giovanili della categoria furono ridefinite nel 2011, omologandole largamente alla struttura dei sovrastanti campionati Juniores. Col cambio di nome del 2015 voluto per renderne pi\u00f9 chiara la natura ai non addetti ai lavori, si dividono in \"Under-17 Serie A e B\" e \"Under-17 Serie C\" per i campionati nazionali, e \"Under-17 Dilettanti\" per tutti i restanti tornei regionali.\nCampionato Nazionale Under-17 Serie A e B.\nIl \"Campionato Nazionale Under-17\" \u00e8 un torneo a livello giovanile organizzato dal Settore Giovanile e Scolastico della FIGC. Vi prendono parte i calciatori Under-17 delle societ\u00e0 iscritte alle due maggiori categorie professionistiche italiane, la Serie A e la Serie B, che sono obbligate a competervi.\nCampionato Nazionale Under-17 Serie C.\nAl \"Campionato Nazionale Under-17 Serie C\" prendono parte i calciatori Under-17 delle societ\u00e0 iscritte alla terza e ultima categoria professionistica italiana, la Serie C, la cui partecipazione \u00e8 obbligatoria. L\u2019adesione di societ\u00e0 di Serie A e B, prevista in passato, \u00e8 cessata con la creazione del Campionato Nazionale U-16.\nLa manifestazione \u00e8 la continuazione degli ex campionati \"Allievi Semiprofessionisti\" ed \"Allievi C1 e C2\", dell'ex Coppa \"Allievi Professionisti\" e degli ex campionati \"Allievi Professionisti I e II Divisione\" e \"Nazionale Under-17 Lega Pro\".\nSupercoppa Under-17.\nPer mantenere una forma di unitariet\u00e0 nella categoria, dalla stagione 2011-2012 si disputa la \"Supercoppa Under-17\", gi\u00e0 \"Supercoppa Allievi\", tra la societ\u00e0 campione d'Italia di Serie A e B e quella campione d'Italia di Lega Pro.\nCampionato Nazionale Under-17 Dilettanti.\nIl \"Campionato Nazionale Under-17 Dilettanti\" \u00e8 indetto dal Settore Giovanile Scolastico della FIGC ma \u00e8 organizzato dai Comitati Regionali della LND, ed \u00e8 aperto alle societ\u00e0 aventi particolari requisiti, appartenenti alla Lega Nazionale Dilettanti e/o operanti in puro ambito giovanile. \u00c8 a livello regionale, con una fase finale nazionale tra le squadre vincitrici di ciascuna regione italiana. A livello regionale, era altres\u00ec conosciuto come \"Allievi Elite\" in determinate regioni."}
{"id": "553128", "revid": "1145044", "url": "https://it.wikipedia.org/wiki?curid=553128", "title": "RoboRally", "text": "RoboRally \u00e8 un gioco da tavolo originariamente pubblicato nel 1994 dalla Wizards of the Coast e progettato da Richard Garfield, il creatore del gioco di carte collezionabili \"\". Il gioco e le sue espansioni ricevettero un totale di quattro Origins Award. Nel luglio 2005 (e in tutte le edizioni successive) \u00e8 stato ripubblicato sotto l'etichetta Avalon Hill.\nGioco.\nI giocatori assumono il controllo di un robot che si deve spostare in una fabbrica piena di congegni, nastri trasportatori, raggi laser, botole, pistoni, e altri ostacoli. L'obiettivo della partita, a parte la sopravvivenza, \u00e8 di toccare per primo un certo numero di punti indicati da bandierine. Comunque la difficolt\u00e0 reale \u00e8 nel muoversi, dato che questo viene realizzato mediante delle \"program cards\" (\"carte di programmazione\") distribuite casualmente.\nLe carte programmazione specificano come il movimento, per esempio avanti uno, gira a sinistra, inversione a U. Ogni turno un giocatore ne riceve nove o meno (secondo il danno subito dal robot) che deve usare per programmare il movimento del robot giocandole coperte nell'ordine in cui devono essere eseguite. I robot eseguono simultaneamente gli ordini ricevuti: il turno viene diviso in cinque segmenti, nel primo tutti i robot eseguono i comandi della prima carta programmazione, nel secondo l'ordine della seconda carta e cos\u00ec via. Gli ordini contrastanti (entrare nella stessa casella contemporaneamente o entrare in una casella occupata) vengono risolti in base alla priorit\u00e0 di esecuzione riportata sulle carte (prima viene eseguito il comando con priorit\u00e0 maggiore, poi quello minore, ec...). Se un robot viene danneggiato il giocatore riceve meno carte per programmarlo, oltre i cinque punti di danno le carte programmazione iniziano a restare bloccate nella posizione in cui si trovano, fino a che il robot non viene riparato.\nNel programmare il movimento del robot il giocatore deve inoltre tener conto dell'influenza dei vari elementi della mappa che possono spostare il robot, danneggiarlo, rallentarlo, ucciderlo, ecc.\nI robot inoltre possono essere equipaggiati con armi e strumenti aggiuntivi, che possono permettergli di causare maggior danno, spostare altri robot, migliorare le sue opzioni di movimento, ecc.\nLe miniature del gioco originale furono progettate da Phil Foglio, che realizz\u00f2 anche la copertina.\nEdizioni.\nMappe e elementi aggiuntivi creati da fan sono reperibili via Internet.\nLe edizioni europee della Amigo Spiele e della 999 Games, comprendono alcuni cambiamenti alle regole e un minor numero di componenti che semplificano il gioco. I segnalini danno e vite sono pi\u00f9 grossi e spessi di quelli dell'edizione americana. Le carte movimento sono codificate da un colore: le carte \"Avanti\" hanno la freccia blu, le carte \"Indietro\" una freccia rossa e quelle \"Curva\" delle frecce gialle.\nLe carte dell'edizione Avalon Hill hanno stampato nell'angolo solo la freccia priva del numero di movimento, quindi non si pu\u00f2 controllarne il valore (per distinguere tra \"Muovi 1\", \"Muovi 2\" e \"Muovi 3\") senza aprire del tutto la mano per vederle. I segnalini sono pi\u00f9 grossi. Sono stati introdotte delle schede su cui registrare i danni, appoggiare le carte programmazione, ec... e su cui \u00e8 riportato un riassunto dell'ordine di gioco. La grafica \u00e8 stata ristudiata per rendere pi\u00f9 chiara la funzione degli elementi della. Le regole sono state semplificate per rimuovere il concetto di robot virtuale."}
{"id": "553131", "revid": "6923", "url": "https://it.wikipedia.org/wiki?curid=553131", "title": "Zastava Yugo Koral", "text": ""}
{"id": "553132", "revid": "729019", "url": "https://it.wikipedia.org/wiki?curid=553132", "title": "Type 62", "text": "Il Type 62 \u00e8 un carro armato cinese leggero. Non \u00e8 tanto un carro \"leggero\", ma un carro \"ridotto\".\nStoria.\nDeriva dal gi\u00e0 minuscolo carro Type 59 (carro armato), la copia cinese del T-54/55, ma \u00e8 ulteriormente ridotto, per essere impiegato in aree di montagna e altri ambiti difficili in cui sia richiesto un carro armato, ma non vi sia normalmente la possibilit\u00e0 di disporne. In tali ambiti difficili, come gi\u00e0 in zone paludose o ricche di fiumi, il \"carro da montagna\" Tipo 62 \u00e8 poco, ma meglio di niente e in termini assoluti, \u00e8 indubbiamente un cospicuo deterrente data l'usuale inesistenza di controparti nemiche.\nLo sviluppo inizi\u00f2 nei primi anni sessanta, ma attualmente non \u00e8 pi\u00f9 in produzione da parecchi anni.\nCaratteristiche.\nTecnicamente, il Tipo 62 \u00e8 un mezzo dotato di scafo saldato e torretta di fusione, con motore diesel e cingoli sorretti da sospensioni Cristie.\nA vederlo, \u00e8 possibile distinguerlo da un carro \"normale\" tipo T-54 solo per via del cannone pi\u00f9 piccolo e corto.\nIl motore \u00e8 un diesel da ben 430\u00a0hp di potenza, che per il peso di 21 tonnellate significano un rapporto potenza-peso molto buono, assai superiore a quello dei carri medi \"standard\" dell'esercito cinese. La struttura del treno di rotolamento, con sospensioni del tipo Cristie, \u00e8 assai sorprendentemente ancora con 5 ruote per lato, nonostante che esse siano molto pesanti (il ZSU-57-2, pesando meno del T-55 da cui deriva, aveva solo 4 ruote per lato). La velocit\u00e0 max \u00e8 di 60\u00a0km/h e l'autonomia di 500, consistente nonostante il ridotto spazio per il carburante disponibile, e l'usuale assenza di serbatoi esterni.\nIl livello della corazzatura non \u00e8 noto, ma dovrebbe essere abbastanza elevato per difendere dal fuoco delle mitragliatrici pesanti (forse 20-50mm), grazie anche alla inclinazione delle piastre.\nCome nei carri armati convenzionali, esso ha 3 settori interni, il vano di pilotaggio, quello di combattimento e il vano motore. Il pi\u00f9 interessante dei 3 \u00e8 quello di combattimento, dove vi sono 3 uomini in torretta. Hanno a disposizione semplici sistemi di mira, anche se nei pi\u00f9 recenti veicoli forse sono apparsi anche telemetro laser. Il cannone da 85mm \u00e8 un pezzo ragionevolmente potente e preciso, specie se usato contro veicoli leggermente protetti. La dotazione \u00e8 di 47 colpi complessivi (contro i 34-43 da 100 dei T-54/55), sufficiente per un buon livello di autonomia di fuoco. La dotazione comprende anche una mtg da 7,62 coassiale e una da 12,7 sulla cupola del capocarro.\nIn termini di servizio il carro ha avuto una produzione consistente per l'esercito Cinese, venendo impiegato probabilmente anche in Tibet ed altri luoghi montuosi. Oltre a non meno di 1200 mezzi per le esigenze nazionali, \u00e8 stato fornito ad Albania (35), Repubblica Democratica del Congo (48), Repubblica del Congo (8), Corea del Nord (100), Mali (18), Sudan (60), Tanzania (30), Zaire (50). Nell'insieme un mezzo particolare, dal costo sicuramente limitato, impiegato spesso in conflitti locali da alcuni dei pi\u00f9 poveri Stati africani."}
{"id": "553140", "revid": "729019", "url": "https://it.wikipedia.org/wiki?curid=553140", "title": "Vickers MBT", "text": "Il carro Vickers MBT rappresenta un tipico esempio di carro armato \"di marketing\", nato da esigenze derivate dalle prevedibili richieste del mercato internazionale. Forse \u00e8 stato anche l'unico esempio di successo del genere, nonostante la mancanza di un nome (o una sigla) vero e proprio (MBT sta per \"Main Battle Tank\", carro armato da combattimento), per via della ricca rete di ex colonie britanniche che potevano essere sensibilizzate dalle qualit\u00e0 del mezzo.\nIl suo sviluppo \u00e8 stato basato su quanto di meglio disponibile nell'Inghilterra a cavallo tra gli anni cinquanta e sessanta in tema di equipaggiamenti per carri medi. In effetti, all'epoca stava venendo ultimato lo sviluppo del progetto di massima del carro Chieftain, un colosso che rinverdiva il mito del carro pesante, con le sue 54 tonnellate. Esso era certamente costoso e complesso, oltre ad avere doti di mobilit\u00e0 non eccelse. Per evitare l'imbarazzo del non poter scegliere, da parte di molti clienti, tra mezzi inglesi troppo pesanti e costosi oppure mezzi forniti dalle superpotenze troppo vincolanti a livello politico (e assai rudimentali nel caso dei veicoli russi, come troppo costosi e pesanti nel caso dei veicoli americani), la Vickers, stimolata da una richiesta dell'esercito Indiano per un nuovo carro medio, progett\u00f2 un mezzo dotato di scafo e torretta saldati, dall'aspetto a dire il vero assai obsolescente, ma interessante in quanto univa il motore a cilindri boxer dello Chieftain, compatto (anche se non propriamente esente da difetti), con un mezzo meno impegnativo come struttura e armamento.\nProgettazione.\nSi trattava di un mezzo molto convenzionale, dotato di una struttura per quanto possibile semplice ed economica, con comparto equipaggio anteriore e motore posteriore.\nUna corazzatura relativamente leggera venne giudicata adeguata, con abbinato il potente cannone da 105/51mm Royal Ordnance L7, giustamente giudicato sufficiente per ogni situazione pratica (lo Chieftain aveva un L11 da 120mm), e per esso venne prevista una mitragliatrice da 12,7 per il tiro di aggiustamento sul bersaglio, tipico delle realizzazioni inglesi e che, sebbene non privo di inconvenienti, liberava la torretta dal vincolo di dover essere progettata per ospitare un lungo telemetro ottico, fragile e costoso, dandole una forma balisticamente pi\u00f9 valida. Inoltre esso era un sistema molto preciso fino al limite della gittata utile, di circa 1800 metri, dei proiettili della mitragliatrice, secondo il principio che \"il miglior telemetro \u00e8 il cannone stesso\", anche se qui per interposta persona con la mtg. che sparava raffiche di 3 proiettili, simulanti le traiettorie balistiche delle munizioni del cannone, ed essi avevano cariche incendiarie per visualizzare il punto d'impatto.\nIl carro aveva un motore Diesel boxer da circa 650\u00a0hp, un sistema di trasmissione semiautomatico e freni, derivati dalla meccanica dello Chieftain. Il cannone aveva una riserva di circa 50 colpi, mentre erano disponibili 2 mitragliatrici leggere e 2 gruppi di lanciafumogeni. La macchina aveva sospensioni del tipo Horstmann con 6 ruote per cingolo. Opzionali vari accessori, nei modelli pi\u00f9 recenti, addirittura un radar di sorveglianza e tiro, forse l'unico che abbia mai raggiunto un'unit\u00e0 operativa.\nServizio e sviluppi.\nDopo il completamento, nel 1963, dei primi 2 veicoli, che quindi erano coevi di macchine come i Leopard 1 e AMX-30, vi sono state varie vendite, quali quelle al Kenya (76 mezzi), Kuwait, Nigeria e Tanzania.\nMa il cliente principale \u00e8 stato l'esercito indiano, che lo adott\u00f2 come \"Vijayanta\" e l'industria del grande Paese asiatico realizz\u00f2 la produzione in loco di ben 2.200 mezzi, pi\u00f9 di tutti gli AMX-30 messi assieme; ci\u00f2 nonostante, il Vickers MBT \u00e8 sostanzialmente un perfetto sconosciuto ai pi\u00f9, non essendo stato adottato da paesi NATO e non avendo un vero e proprio nome, cosa difficile da capire, visto che la prassi inglese \u00e8 quella di dare ai carri dei nomi propri. I primi carri Vickers Mk1 indiani vennero completati nel 1965, e l'entrata in servizio segu\u00ec subito dopo. Da notare che essi hanno avuto una serie di cassetti portadotazioni ai lati della torre, che li rendeva difficilmente distinguibili dai \"Centurion\", anch'essi dell'esercito indiano, oltre a difenderli meglio da attacchi di armi esplosive HEAT e HESH.\nIl Vickers venne ampiamente usato nella guerra indo-pakistana del 1971 dall'esercito indiano, opponendosi a carri cinesi, sovietici e statunitensi dell'esercito pakistano, e dando buona prova. Era pi\u00f9 armato e preciso dei carri sovietici presenti nell'esercito indiano, anche se non era meglio protetto. In seguito, i numerosi carri rimasti in servizio sono stati variamente aggiornati nei sistemi di tiro ed altre componenti, per poter garantire al veicolo ancora un certo numero di anni di operativit\u00e0.\nDurante gli anni, il modello base venne sviluppato in maniera sensibile, con una torretta realizzata per fusione, e un motore Detroit Diesel da 720\u00a0hp, pi\u00f9 potente e affidabile. Il nuovo veicolo venne denominato \"Mk III\", aveva una torretta con il cannone elevabile da +20 a \u201310 gradi, valori notevoli per un carro armato, sistemi di controllo del tiro abbastanza sofisticati, e nel caso della Nigeria, un radar di tiro Marconi SFCS-600. Le vendite al di fuori dell'India sono state per lo pi\u00f9 di questa versione, in produzione fino agli anni ottanta.\nIl carro \u00e8 stato ulteriormente sviluppato in un veicolo gettaponte con un sistema per 13,5 metri di lunghezza, un mezzo recupero corazzati con gru, verricelli da 25 t, lama apripista. Lo scafo pu\u00f2 essere anche usato per la torretta da 155\u00a0mm con obice-cannone da 155\u00a0mm con munizioni con raggio da 24000 metri HE e 30.000 con razzo aggiuntivo (RAP). Pare che oltre a queste versioni esista anche un modello di artiglieria semovente armato con i potenti cannoni da 130mm sovietici, gli M-46 di origine navale. Esso \u00e8 in servizio nell'esercito indiano, forse come ricostruzione di carri tolti dal servizio di prima linea."}
{"id": "553145", "revid": "767487", "url": "https://it.wikipedia.org/wiki?curid=553145", "title": "Tora Tora Tora (album)", "text": "Tora Tora Tora \u00e8 un album dei Melvins, pubblicato nel 1995 dalla X-Mas Records. L'album \u00e8 una raccolta di prove durante i concerti, ed interviste durante i tour del 1995. \u00c8 confezionato come un box set, con copertina in cartone. La tiratura \u00e8 stata limitata, l'album \u00e8 quindi diventato un oggetto da collezione. I componenti la band vengono in questo disco segnalati ognuno con un soprannome, e ad ognuno di essi viene associato un indumento. Per Buzz Osborne \"Dirty Clothes\" (\"vestiti sporchi\"), per Mark Deutrom \"Hats\" (\"cappelli\"), mentre per Dale Crover \"Gloves\" (\"guanti\")."}
{"id": "553148", "revid": "767487", "url": "https://it.wikipedia.org/wiki?curid=553148", "title": "Flavia Bujor", "text": "Esord\u00ec a soli tredici anni con il romanzo fantasy per ragazzi \"Le tre pietre\" (titolo originale \"La Proph\u00e9tie des pierres\"). Il libro ebbe un certo successo in Francia e fu tradotto in ventitr\u00e9 lingue. Da allora non ha pi\u00f9 pubblicato libri."}
{"id": "553150", "revid": "125822349", "url": "https://it.wikipedia.org/wiki?curid=553150", "title": "Volsinii", "text": "Volsinii (in latino) \u00e8 stata un'antica citt\u00e0 etrusca (Velzna in etrusco, \u039f\u03c5\u03b9\u03bb\u03c3\u03af\u03bd\u03b9\u03bf\u03b9 in greco) e poi romana.\nCentro politico e religioso di primaria importanza, le fonti antiche testimoniano la sua distruzione nel 264 a.C. ad opera dei Romani, in seguito alla quale venne rifondato il centro romano di \"Volsinii\" (detto anche modernamente \"Volsinii novi\"), l'attuale Bolsena. L'identificazione dell'antico centro etrusco (modernamente indicato come \"Volsinii veteres\") \u00e8 invece discussa. Secondo l'ipotesi pi\u00f9 accreditata si tratterebbe dell'antica Orvieto, che sarebbe poi stata rifondata appunto con il nome di \"Urbs vetus\". Secondo altri dovrebbe essere identificata sempre con la \"Volsinii\" romana e dunque l'attuale Bolsena. Esiste inoltre un'identificazione del sito presso Montefiascone.\nIl toponimo \"Velzna\" \u00e8 anche probabilmente alla base del nome etrusco di Felsina, l'odierna Bologna.\nLa storia della citt\u00e0 etrusca.\nFece parte della lega delle dodici citt\u00e0 etrusche (dodecapoli), che aveva sede nel santuario federale del \"Fanum Voltumnae\", dedicato al dio Voltumna, corrispondente al Vertumno romano derivato da quello etrusco. La localizzazione di questo santuario \u00e8 stata recentemente identificata alla base della Rupe di Orvieto.\nLa citt\u00e0 fu a lungo in lotta con Roma nel corso del IV e della prima met\u00e0 del III secolo a.C., come ci racconta lo storico romano Tito Livio:\nValerio Massimo (IX,1) cita \"Volsinii\" come ricca e ordinata citt\u00e0, ma ne racconta anche la decadenza morale (dal suo punto di vista), per avervi preso il sopravvento le classi servili. Probabilmente un governo popolare aveva rimpiazzato un governo oligarchico filoromano e i Romani intervennero per ripristinare la situazione a loro favorevole, con una spedizione guidata dal console Quinto Fabio Gurgite.\nMorto questi in battaglia, nel 264 a.C. il console Marco Fulvio Flacco fu inviato contro la citt\u00e0 per domare la ribellione e la distrusse. Venne riportato a Roma un ricco bottino, tra cui numerosissime statue in bronzo, offerte in dono agli dei: negli scavi del santuario dell'area sacra di Sant'Omobono a Roma, \u00e8 stata rinvenuta la base di uno di questi donari, identificato dall'iscrizione di dedica del console Flacco. Fu inoltre edificato sull'Aventino (secondo l'uso romano dell\"'evocatio\") un tempio dedicato al dio \"Vertumnus\" o \"Vortumnus\", dove sarebbero state presenti pitture raffiguranti il console Flacco quale trionfatore.\nL'autore bizantino Giovanni Zonara (\"Epitome storica\", 8, 7, 4-8) riferisce che la citt\u00e0 venne quindi nuovamente rifondata in luogo diverso.\nPlinio il Vecchio (\"Naturalis historia\", II, 53) cita \"Volsinii\", come ricchissima citt\u00e0 degli Etruschi, e la dice interamente distrutta ad opera di un fulmine.\nLa citt\u00e0 romana.\nLa costruzione della via Cassia nel II secolo a.c, favor\u00ec la romanizzazione dell'area. \n\"Volsinii\" fu in seguito un municipio romano, facente parte della \"regio VII Etruria\" di et\u00e0 augustea, identificato con l'attuale Bolsena, che conserva cospicui resti antichi nell'attuale zona archeologica romana.\nAl tempo della pax Augusta, fu qui il centro di culto della dea Demetra/Cerere, di fondamentale importanza nell'ideologia propagandistica imperiale. Tale culto deriv\u00f2 da una precedente divinit\u00e0 locale etrusca, probabilmente collegata alla salute e al dio Selvans.\nNel municipio nacquero il potente Seiano e lo stoico Gaio Musonio Rufo.\nLa questione dell'identificazione della citt\u00e0 etrusca.\nL'identificazione della \"Velzna\"-\"Volsinii\" etrusca con Orvieto, ormai ritenuta certa dalla grande maggioranza degli studiosi accreditati nel campo dell'etruscologia e dell'archeologia italica, venne proposta nel 1828 da K. O. M\u00fcller. I successivi scavi ottocenteschi riportarono alla luce le vaste necropoli di Orvieto e i resti di un tempio urbano, testimoniando l'importanza della citt\u00e0. Altri resti testimoniano dell'esistenza dell'abitato gi\u00e0 a partire dall'et\u00e0 del bronzo e con una particolare consistenza demografica dalla prima et\u00e0 del ferro (fase detta villanoviana).\nRecentemente \u00e8 stata anche individuata la posizione, ad est dell'acrocoro tufaceo di Orvieto, del \"Fanum Voltumnae\", santuario noto attraverso le fonti letterarie, in cui si tenevano attivit\u00e0 della lega delle dodici grandi citt\u00e0 d'Etruria.\nIl nome di Orvieto deriverebbe da \"Urbs vetus\", come attesta Procopio di Cesarea (Guerra Gotica, 2,20,7-12), che le attribuisce il nome di \"\u039f\u1f50\u03c1\u03b2\u03b9\u03b2\u03b5\u03bd\u03c4\u03cc\u03c2\"-\"Ourbibentos\".\nNegli anni cinquanta e sessanta, alcuni scavi condotti dalla Scuola Archeologica Francese, rimisero in luce alcuni resti attribuiti ad epoca etrusca al di sotto della citt\u00e0 romana di Bolsena, dando origine all'ipotesi di una continuit\u00e0 di insediamento tra la \"Velzna\"-\"Volsinii\" etrusca e la \"Volsinii\" romana. Per la grande citt\u00e0 etrusca i cui resti erano stati rinvenuti ad Orvieto venne proposta in alternativa l'identificazione con il centro di \"Salpinum\", menzionato dalle fonti come alleato di \"Volsinii\" contro i Romani.\nL'ipotesi venne in seguito abbandonata, e si \u00e8 ritenuto piuttosto che la rifondazione di una nuova \"Volsinii\" romana dopo il 264 a.C. sia avvenuta spostandone gli abitanti superstiti in un piccolo centro vicino gi\u00e0 esistente.\nRecentemente si sono avuti altri ritrovamenti di strutture, interpretate come parte della cinta muraria del centro etrusco bolsenese. Si tratta di tratti di un muro, costituito da due cortine in opera quadrata in blocchi di tufo, disposti di testa e di taglio e posti in opera senza grappe o malta di fissaggio, con riempimento intermedio di pietrame. Il muro raggiunge in alcuni punti lo spessore di circa 3 m e permette di ricostruire un perimetro di circa 5\u00a0km. Intorno alla citt\u00e0 si trovano inoltre anche diverse aree funerarie, che hanno restituito materiali datati tra il VI e il IV secolo a.C."}
{"id": "553155", "revid": "13415", "url": "https://it.wikipedia.org/wiki?curid=553155", "title": "Feticcio", "text": ""}
{"id": "553157", "revid": "767487", "url": "https://it.wikipedia.org/wiki?curid=553157", "title": "Gas d'acqua", "text": "Con il termine gas d'acqua si intende comunemente una miscela gassosa composta da idrogeno, monossido di carbonio e anidride carbonica in proporzioni che variano a seconda della temperatura a cui il gas viene generato.\nQuesto viene ottenuto insufflando, in gasogeni, vapor d'acqua su carbone rovente, la reazione sar\u00e0:\nC + H2O(g) \u2192 CO + H2 \u0394H = +28.400 cal/mole\nA sua volta l'ossido di carbonio reagisce con l'acqua dando origine alla reazione:\nCO + H2O(g) \u2192 CO2 + H2 \u0394H = -9.800 cal/mole\nSiccome la temperatura non \u00e8 relativamente elevata e la reazione \u00e8 esotermica, l'equilibrio sar\u00e0 spostato a destra e quindi la reazione finale sar\u00e0 data dalla somma:\nC + 2 H2O(g) \u2192 CO2 + 2 H2 \u0394H = +18.600 cal/mole\nEssendo la prima e la terza reazione endotermiche bisogna alternare l'insufflazione di vapor d'acqua ed aria in modo tale da fornire il calore necessario.\nIl processo avviene secondo 4 fasi: \nInnanzitutto occorre raggiungere la temperatura opportuna, altrimenti non avverr\u00e0 nessuna reazione. Quindi si insuffla aria (fase 1) e la reazione tra carbonio e ossigeno, essendo esotermica svilupper\u00e0 calore, per\u00f2 si creer\u00e0 sia monossido di carbonio che anidride carbonica; inizia ora la fase 2 in cui viene immesso vapor d'acqua dal basso e si avr\u00e0 la produzione di gas d'acqua; subito dopo si passa alla fase 3 in cui si insuffla vapor d'acqua dall'alto facendo cos\u00ec continuare la produzione di gas d'acqua. La temperatura \u00e8 scesa a valori favorevoli per far avvenire la reazione, per cui, una volta completata, si passa al lavaggio per liberare la griglia dall'idrogeno e dal carbonio che si sono depositati.\nIl gas d'acqua si usava un tempo come carburante alternativo nelle auto a gasogeno, miscelato con gas d'aria."}
{"id": "553161", "revid": "110157", "url": "https://it.wikipedia.org/wiki?curid=553161", "title": "Cinca Medio", "text": "Il Cinca Medio (in aragonese: \"Zinca Meya\"; in catalano: \"Cinca Mitj\u00e0\") \u00e8 una delle 33 comarche dell'Aragona, con una popolazione di 22.936 abitanti; suo capoluogo \u00e8 Monz\u00f3n.\nAmministrativamente fa parte della provincia di Huesca, che comprende 10 comarche. Comprende i comuni di: Albalate de Cinca, Alcolea de Cinca, Alf\u00e1ntega, Almunia de San Juan, Binaced, Fonz, Monz\u00f3n, Pueyo de Santa Cruz e San Miguel del Cinca.\nLa comarca \u00e8 situata lungo il corso del fiume Cinca e confina con le altre comarche del Somontano de Barbastro a nordovest, con La Litera ad est e col Bajo Cinca e Los Monegros a sud.\n\u00c8 una delle comarche aragonesi con maggiore densit\u00e0 di popolazione (40 ab/Km\u00b2). L'economia \u00e8 basata sull'agricoltura e l'industria.\nIl capoluogo della comarca, Monz\u00f3n (Spagna), \u00e8 stato il centro principale in Aragona, dal 1143 al 1308, dell'Ordine cavalleresco dei Templari. Di questo periodo e del successivo periodo rinascimentale rimangono importanti testimonianze come edifici e chiese a Fonz, Monz\u00f3n e Albalate de Cinca."}
{"id": "553163", "revid": "287204", "url": "https://it.wikipedia.org/wiki?curid=553163", "title": "Campionato italiano di hockey su ghiaccio 1941", "text": "Il Campionato italiano di hockey su ghiaccio 1941, 13\u00aa edizione del massimo campionato nazionale, si disput\u00f2 dopo due anni di interruzione nel corso della seconda guerra mondiale. Si iscrissero quattro formazioni: le tre compagini dell'AMDG Milano e la neonata formazione della Juventus, creata dalla societ\u00e0 calcistica torinese dopo che in precedenza gi\u00e0 e Ambrosiana Inter avevano creato le loro squadre di hockey su ghiaccio.\nLa prima squadra dell'AMDG Milano si qualific\u00f2 direttamente per la finale. Le altre due squadre milanesi si sfidano fra loro per decidere chi dovesse incontrare la Juventus. Tutti gli incontri vengono disputati a Milano. Il titolo fu vinto per la seconda volta dall'AMDG Milano."}
{"id": "553165", "revid": "1305772", "url": "https://it.wikipedia.org/wiki?curid=553165", "title": "Greatest Hits (ABBA)", "text": "Greatest Hits \u00e8 una compilation del gruppo svedese ABBA, pubblicato nel 1975 sotto etichette discografiche diverse a seconda del paese di distribuzione (in Italia dalla \"Dig-It International Records\"). L'uscita della \"Greatest Hits\" nel mercato mondiale, dopo solo tre anni dalla formazione della band, \u00e8 da intendersi come contromossa preventiva prima che altre case discografiche europee approfittassero della licenza per produrne una uguale prima. Fu seguita nel 1979 da \"Greatest Hits Vol. 2\".\nL'artwork, che mostra i quattro in una sala di registrazione reinventata in chiave vegetale (alla Arcimboldo), disegnato dal grafico svedese Hans Arnold, non fu utilizzato in tutte le pubblicazioni dell'album nei vari paesi: in Regno Unito, ad esempio, la scena presenta Benny e Frida che si baciano, Bjorn che legge un giornale di medicina e Agnetha che osserva a distanza.\nL'album fu il primo di una lunga serie a piazzarsi al primo posto della classifica britannica.\nTracce.\nTutte le canzoni sono da intendersi scritte da Bj\u00f6rn Ulvaeus e Benny Andersson, qualora non indicato diversamente.\n\"Fernando\" fu aggiunta in terza traccia (prima di \"Hasta Ma\u00f1ana\") quando \"Greatest Hits\" usc\u00ec in alcuni paesi nei primi mesi del 1976, a discapito di \"Ring ring\" che fu estromessa. Questa tracklist (con la copertina delle panchine) \u00e8 stata anche la versione italiana della raccolta. L'edizione con la copertina animata e 15 brani (\"Fernando\" in quinta traccia) \u00e8 stata pubblicata in Italia nel 2006.\nIn Australia e Nuova Zelanda, \"Fernando\" si trova nell'album \"Arrival\" dell'autunno 1976, e sar\u00e0 poi aggiunta nelle ristampe su CD dello stesso.\nClassifiche.\nAlbum\nSingoli"}
{"id": "553170", "revid": "7077", "url": "https://it.wikipedia.org/wiki?curid=553170", "title": "Robo Rally", "text": ""}
{"id": "553173", "revid": "110157", "url": "https://it.wikipedia.org/wiki?curid=553173", "title": "Cantone di Auzon", "text": "Il Cantone di Auzon era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "553177", "revid": "110157", "url": "https://it.wikipedia.org/wiki?curid=553177", "title": "Cantone di Blesle", "text": "Il Cantone di Blesle era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "553180", "revid": "110157", "url": "https://it.wikipedia.org/wiki?curid=553180", "title": "Cantone di Brioude-Nord", "text": "Il Cantone di Brioude-Nord era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Brioude e 8 comuni:"}
{"id": "553181", "revid": "73843", "url": "https://it.wikipedia.org/wiki?curid=553181", "title": "Michele Lobaccaro", "text": "Origini e formazione.\nNato nella citt\u00e0 di confine di Ventimiglia da genitori emigrati dalla Puglia passa la propria infanzia tra Italia, Francia e la Val Pellice dove frequenta le scuole di cultura Valdese.\nTornato in Puglia studia e si laurea in filosofia e comincia la sua formazione musicale da autodidatta.\nStile.\nNel campo musicale Michele Lobaccaro d\u00e0 vita alla creazione di un vero e proprio laboratorio in cui far confrontare la sensibilit\u00e0 occidentale e quella orientale alla ricerca di un nuovo linguaggio musicale che collabori alla realizzazione di un nuovo riferimento utile all'affermarsi di una cultura italiana tollerante e di frontiera. Nelle canzoni grande cura \u00e8 messa anche nei testi che risultano poetici e spesso rinviano a raffinate citazioni.\nPeriodo Al Darawish.\nSi dedica alla composizione di canzoni e, ancora liceale, incontra Nabil Salameh, studente universitario, e nel 1988 d\u00e0 vita al gruppo musicale Al Darawish. Gli Al Darawish sono una delle prime formazioni musicali italiane a praticare la contaminazione sonora con le culture musicali extraeuropee.\nNel 1993 arriva il primo album della band chiamato \"\"Al Darawish\" prodotto da \"Il Pontesonoro\"\" e che d\u00e0 una notevole visibilit\u00e0 all'originale progetto musicale. Per la prima volta l'Italia vede formarsi esperienze musicali che, come i siciliani \"Kunsertu\" e i romani \"Handala\" e i torinesi Mau Mau, prefigurano una societ\u00e0 italiana che sembra avviersi verso il multiculturalismo.\nNel 1996 viene pubblicato il secondo album della band Radiodervish, una raccolta di 10 brani tra le quali spicca Rosa di Turi canzone il cui testo nasce dall'incrocio tra una lettera di Antonio Gramsci e un canto di prigionieri politici delle carceri mediorientali, oltre che i versi del filosofo genovese Giuseppe Rensi.\nPeriodo Radiodervish.\nNel 1997, sciolta la vecchia formazione degli Al Darawish, Michele Lobaccaro insieme al cantante Nabil Salameh e al polistrumentista Alessandro Pipino d\u00e0 vita al nuovo gruppo: Radiodervish.\nNel 1998 lavora e registra il primo album della formazione Radiodervish, Lingua contro lingua (I dischi del mulo/PolyGram; riedito nel 2005 da Il manifesto), che frutta loro il Premio Ciampi come miglior esordio discografico dell'anno[1]. Il successo \u00e8 consolidato negli anni successivi da un'intensa attivit\u00e0 live, dalla partecipazione a varie trasmissioni televisive nazionali e dall'incontro e collaborazione con vari artisti (Rim Banna, Amal Morkus, Noa).\nNel 2001 esce Centro del mundo disco nel quale, oltre al brano che d\u00e0 il titolo all'album, spesso suonato dai Radiodervish insieme a Noa, spicca la bellissima canzone d'amore \"L'esigenza\".\nNel 2004 in collaborazione con Saro Cosentino viene prodotto In search of Simurgh, una suite di musiche e canzoni liberamente ispirate al libro La Lingua degli Uccelli del poeta e mistico persiano Farid al-Din al-Attar. Nascosta alla fine del disco c'\u00e8 una delicata Ave Maria.\nNel 2006 esce Amara Terra Mia (RadioFandango, distribuito Edel), contiene due versioni inedite di due classici di Domenico Modugno, la registrazione live dello spettacolo con Giuseppe Battiston, il video di \"Amara terra mia\" di Franco Battiato.\nNel 2007 viene pubblicato il disco L'immagine di te, produzione artistica di Franco Battiato e mixato da Pino Pischetola Pinaxa.\nNel 2009 dopo un viaggio a Gerusalemme esce l'album Beyond the sea, con la produzione artistica di Saro Cosentino, con brani con testi in arabo, inglese, francese e spagnolo. Unico brano in italiano \u00e8 Tancredi e Clorinda: una rilettura in chiave contemporanea della famosa storia d'amore della Gerusalemme liberata di Torquato Tasso.\nNel 2010 in seguito ad un concerto con la Banda G.Verdi di Sannicandro di Bari viene registrato e pubblicato Bandervish, riarrangiamento per banda a cura di Livio Minafra di una serie di canzoni dei Radiodervish e di due brani tradizionali arabi: Fog el Nakhal e Lammabad\u00e0.\nNel 2012 viene pubblicata con la rivista XL di Repubblica la compilation dei Radiodervish \"Dal pesce alla luna\"\nNel 2013 esce \"Human\" il nuovo disco con 10 inediti dei Radiodervish\nMaggio 2013, insieme a Nabil Salameh debutta con un nuovo progetto musicale \u201cCuore Meridiano\u201d.\nUno spettacolo reading inedito con il quale ci si immerge nei labirinti della memoria personale\ne collettiva inseguendo il contrappunto musicale dei grandi cantautori mediterranei come G.Mustaki, F.De\nAndre', Idir, D. Modugno, M.Teodorakis, Fairuz, M.Khalife, F.Battiato e altri artisti che hanno ispirato il\nrepertorio musicale dei Radiodervish.\nAltri progetti.\nLo sperimentalismo interculturale di Lobaccaro d\u00e0 luogo anche a ricerche e sperimentazioni con musicisti provenienti dall'Albania come la violinista Anila Bodini, la cantante Meli Hajderaj e il clarinettista Genti Haxhademi.\nNel 2016 pubblica l'album Skanderband contenente brani di World Music Arbereshe e Albanese oltre ad alcuni intermezzi firmati dallo stesso Lobaccaro.\nPer la Kosovara Radio Contact di Pristina esce un riarrangiamento del un brano tradizionale albanese \"Doli Goca\".\nNel 2008 collabora con il regista Gian Luca Bianco realizzando le musiche del cortometraggio \"A piedi Nudi\", presentato nell'agosto al festival MI-Cine di Buenos Aires\nNel 2009 realizza uno spettacolo con canzoni originali liberamente ispirate al romanzo di Ren\u00e9 Daumal: Il monte analogo.\nNel maggio 2011 \u00e8 uscito \"Un'ala di riserva. Messa laica per Don Tonino Bello\", messa mediterranea scritta da Lobaccaro con parti liturgiche e canzoni ispirate a scritti di Don Tonino Bello con la partecipazione di Franco Battiato, Caparezza, Nabil Salameh dei Radiodervish, Adria, Faraualla, Alessia Tondo, Antonio Castrignan\u00f2, Fabrizio Piepoli, Giovannangelo De Gennaro,\n\"Un'ala di riserva\" diventa uno spettacolo con Fabrizio Piepoli e Alessandro Pipino e lo stesso Michele Lobaccaro portato in diversi festival e teatri, dal Festival della Letteratura di Mantova al Festival Biblico in Veneto.\nLibri.\nNel 2006 realizza con lo scrittore albanese Ron Kubati il libro: \"San Nicola. Un'agiografia immaginaria\" prodotto da Antonio Princigalli e distribuito da La Meridiana Edizioni. Una raccolta di racconti composti da scrittori migranti protagonisti della nuova scena letteraria italiana.\nSempre per La Meridiana Edizioni cura nel 2010 l'antologia di racconti \"Tre Volte Dio. La linea sottile tra ebraismo , Cristianesimo ed Islam\" con contributi di Moni Ovadia, Khaled Fouad Allam, Paola Caridi, Massimo Zamboni, Silvia Godelli, Christian Elia, Hafez Haidar, Gabriele Torsello e Eli Grunfeld.\nNel 2012 cura per le edizioni la meridiana il prodotto editoriale \"I suoni dell'altro. Le musiche dell'ascesi\" composta da un libro di MichaelDavide Semeraro, nel quale sono raccolte le riflessioni ispirate al concerto dell'edizione 2011 di Tre Volte Dio, e da un CD che contiene il reportage sonoro del concerto dove hanno partecipato Kudsi Erguner, Giovannangelo De Gennaro, Jeanette Yehoudian, Eitan Refua, Pippo Ark D'Ambrosio, Fabrizio Piepoli.\nTre Volte Dio.\nMichele Lobaccaro \u00e8 ideatore e curatore della manifestazione e premio al dialogo TRE VOLTE DIO che dal 2006 si svolge, in collaborazione con il Centro Interculturale Abusuan, ogni anno nella citt\u00e0 di Bari e che nel 2010 si \u00e8 svolta nella Torre di Davide di Gerusalemme: un incontro di dialogo letterario e musicale in occasione di tre feste sacre importanti per le tre grandi religioni del Libro: Ebraismo, Cristianesimo e Islam. L'edizione del 2011 ha visto a Bari svolgersi un concerto con Kudsi Erguner, Jeanette Yehoudian e Giovannangelo De Gennaro.Eitan Refua e Pippo Ark D'Ambrosio. Nell'edizione 2014 Tre Volte Dio ha avuto come ospite Franco Battiato."}
{"id": "553184", "revid": "767487", "url": "https://it.wikipedia.org/wiki?curid=553184", "title": "Gas d'aria", "text": "Il gas d'aria \u00e8 una miscela di azoto, monossido di carbonio e, in minima parte, anidride carbonica e idrogeno, che si ottiene facendo bruciare carbone o legna in presenza di una quantit\u00e0 d'aria insufficiente a far avvenire una combustione completa.\nI bruciatori dove avviene il suddetto processo sono detti gassogeni, apparecchiature costituite da una camera cilindrica di lamiera alta 3-5 metri con diametro di 2 metri e ricoperta all'interno di materiale refrattario. Alla base \u00e8 posta una griglia a forma di cono su cui \u00e8 appoggiato il coke (2 metri di altezza) e attraverso cui viene immessa l'aria.\nIl gas d'aria viene usato in metallurgia.\nProduzione.\nInnescata la combustione si nota che nella parte prossima alla griglia avviene la combustione completa:\nC + O2 \u2192 CO2 \u0394H = -97.000 cal \nEssendo la reazione esotermica, si raggiunger\u00e0 la temperatura di 1200-1250\u00a0\u00b0C; l'anidride carbonica formatasi passa oltre lo strato di coke e avviene la reazione:\nCO2 + C \u2192 2 CO \u0394H = +38.200 cal (equilibrio di Boudouard)\nAlla temperatura di 900\u00a0\u00b0C si verifica che l'equilibrio \u00e8 quasi tutto spostato a destra, quindi si ha praticamente solamente la presenza di monossido di carbonio, anche se rimane un 2-3% di anidride carbonica, la reazione finale sar\u00e0:\n2 C + O2 \u2192 2 CO \u0394H = -58.800 cal "}
{"id": "553185", "revid": "110157", "url": "https://it.wikipedia.org/wiki?curid=553185", "title": "Cantone di Brioude-Sud", "text": "Il Cantone di Brioude-Sud era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Brioude e 6 comuni:"}
{"id": "553188", "revid": "110157", "url": "https://it.wikipedia.org/wiki?curid=553188", "title": "Cantone di La Chaise-Dieu", "text": "Il Cantone di La Chaise-Dieu era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "553190", "revid": "767487", "url": "https://it.wikipedia.org/wiki?curid=553190", "title": "A Live History of Gluttony and Lust", "text": "A Live History of Gluttony and Lust \u00e8 un album dei Melvins, pubblicato nel 2006 dalla Ipecac Recordings. L'album \u00e8 in pratica il rifacimento di \"Houdini\" del 1993, con alcune aggiunte, e con la differenza di essere stato registrato in presa diretta. La registrazione \u00e8 stata effettuata a Vernon in California."}
{"id": "553197", "revid": "110157", "url": "https://it.wikipedia.org/wiki?curid=553197", "title": "Cantone di Langeac", "text": "Il Cantone di Langeac era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "553201", "revid": "1543377", "url": "https://it.wikipedia.org/wiki?curid=553201", "title": "Umberto Baldini", "text": "Biografia.\nLaureatosi in storia dell'arte col professor Mario Salmi, entr\u00f2 in servizio come ispettore della Soprintendenza di Firenze e nel 1949 divent\u00f2 direttore del Gabinetto di restauro. In quella veste si trov\u00f2 a dover gestire la drammatica emergenza dell'alluvione di Firenze del 1966 che danneggi\u00f2 tanti capolavori. Si avvalse dell'opera di molti restauratori fra i quali Vittorio Granchi, che restaur\u00f2 anche il Crocifisso di Santa Croce di Cimabue. Il risultato di quegli interventi consacr\u00f2 a livello mondiale le tecniche e le metodologie della cosiddetta \u00abscuola fiorentina\u00bb di restauro.\nNel 1970 divenne direttore dell'Opificio delle Pietre Dure; dal 1983 al 1987 venne chiamato a dirigere l'Istituto Centrale per il Restauro di Roma e, in quegli anni, cur\u00f2 l'imponente recupero della Cappella Brancacci nella basilica del Carmine a Firenze.\nVenne successivamente nominato presidente dell'Universit\u00e0 Internazionale dell'Arte di Firenze, e direttore, sempre a Firenze, del Museo Horne nel quale, oltre alla collezione di dipinti su tavola, sono ricostruiti alcuni ambienti di una tipica abitazione fiorentina antica."}
{"id": "553202", "revid": "110157", "url": "https://it.wikipedia.org/wiki?curid=553202", "title": "Cantone di Lavo\u00fbte-Chilhac", "text": "Il Cantone di Lavo\u00fbte-Chilhac era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "553205", "revid": "110157", "url": "https://it.wikipedia.org/wiki?curid=553205", "title": "Cantone di Paulhaguet", "text": "Il Cantone di Paulhaguet era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 19 comuni:"}
{"id": "553206", "revid": "13415", "url": "https://it.wikipedia.org/wiki?curid=553206", "title": "Iperbati", "text": ""}
{"id": "553208", "revid": "110157", "url": "https://it.wikipedia.org/wiki?curid=553208", "title": "Cantone di Pinols", "text": "Il Cantone di Pinols era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "553220", "revid": "120749200", "url": "https://it.wikipedia.org/wiki?curid=553220", "title": "Europop", "text": "L'europop \u00e8 uno stile musicale derivato dalla musica pop, sviluppatosi in Europa negli anni settanta e caratterizzato da un ritmo incalzante e orecchiabile, semplici canzoni e testi melodici e frivoli. L'europop scal\u00f2 la vetta delle classifica lungo gli anni ottanta e novanta ed \u00e8 progenitrice dell'eurodance e l'eurodisco. \nStoria.\nI principali esponenti dell'europop nacquero in Svezia, Francia, Paesi Bassi e Italia, ma si svilupparono principalmente in Svezia. Negli anni settanta la fortuna dei musicisti europop non penetrava oltre i confini della patria d'origine (talvolta aveva diffusione continentale), con le dovute eccezioni: gli ABBA, prominenti rappresentanti del genere, sfondarono nei mercati di mezza Europa (arrivando 19 volte nella top ten britannica dei singoli e 9 volte alla vetta della classifica album) e conseguirono enorme popolarit\u00e0 anche negli Stati Uniti, come anche in Australia e Nuova Zelanda. Sempre negli anni settanta, Giorgio Moroder e Donna Summer contribuivano a definire il sound dell'europop con le loro \"Love to Love You Baby\" e \"I Feel Love\" che vennero definite \u00abqualcosa di un'immediatezza sessuale in qualche modo unica, interamente europea\u00bb. Altri importanti progenitori della corrente furono i Boney M., che godettero di un grande successo di pubblico con brani quali \"Rapsutin\" (1978) e la natalizia \"Mary's Boy Child\" (1978).\nNei tardi anni ottanta e primi anni novanta gli svedesi Ace of Base e Roxette portarono l'europop nuovamente sulla cresta dell'onda, piazzando rispettivamente uno e quattro singoli in cima alla \"Billboard Hot 100\" statunitense. Successivamente l'europop influenz\u00f2 molti gruppi musicali britannici e statunitensi quali Spice Girls, Backstreet Boys Madonna, Pet Shop Boys, nonch\u00e9 gli artisti dell'eurodance degli anni novanta."}
{"id": "553221", "revid": "1543377", "url": "https://it.wikipedia.org/wiki?curid=553221", "title": "Cantone di Le Puy-en-Velay-3", "text": "Il Cantone di Le Puy-en-Velay-3 \u00e8 una divisione amministrativa dell'Arrondissement di Le Puy-en-Velay.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, rinominando il precedente cantone soppresso di Le Puy-en-Velay-Est, di cui mantiene l'originaria composizione.\nComposizione.\nComprende parte della citt\u00e0 di Le Puy-en-Velay e 3 comuni:"}
{"id": "553225", "revid": "154893", "url": "https://it.wikipedia.org/wiki?curid=553225", "title": "Olio extravergine d'oliva", "text": ""}
{"id": "553228", "revid": "1543377", "url": "https://it.wikipedia.org/wiki?curid=553228", "title": "Cantone di Le Puy-en-Velay-1", "text": "Il Cantone di Le Puy-en-Velay-1 \u00e8 una divisione amministrativa dell'Arrondissement di Le Puy-en-Velay.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, ridefinendo il precedente cantone soppresso di Le Puy-en-Velay-Ouest.\nComposizione.\nComprende parte della citt\u00e0 di Le Puy-en-Velay e 3 comuni:"}
{"id": "553229", "revid": "1543377", "url": "https://it.wikipedia.org/wiki?curid=553229", "title": "Cantone di Le Puy-en-Velay-2", "text": "Il Cantone di Le Puy-en-Velay-2 \u00e8 una divisione amministrativa dell'Arrondissement di Le Puy-en-Velay.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, ridefinendo il precedente cantone soppresso di Le Puy-en-Velay-Nord.\nComposizione.\nComprende parte della citt\u00e0 di Le Puy-en-Velay e 5 comuni:"}
{"id": "553231", "revid": "1543377", "url": "https://it.wikipedia.org/wiki?curid=553231", "title": "Cantone di Le Puy-en-Velay-4", "text": "Il Cantone di Le Puy-en-Velay-4 \u00e8 una divisione amministrativa dell'Arrondissement di Le Puy-en-Velay.\n\u00c8 stato costituito a seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, rinominando il precedente cantone soppresso di Le Puy-en-Velay-Sud-Est, di cui mantiene l'originaria composizione.\nComposizione.\nComprende parte della citt\u00e0 di Le Puy-en-Velay e 2 comuni:"}
{"id": "553237", "revid": "1543377", "url": "https://it.wikipedia.org/wiki?curid=553237", "title": "Cantone di Le Puy-en-Velay-Sud-Ovest", "text": "Il Cantone di Le Puy-en-Velay-Sud-Ovest era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014 che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Le Puy-en-Velay e il comune di Vals-pr\u00e8s-le-Puy."}
{"id": "553240", "revid": "110157", "url": "https://it.wikipedia.org/wiki?curid=553240", "title": "Cantone di All\u00e8gre", "text": "Il Cantone di All\u00e8gre era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "553241", "revid": "1745361", "url": "https://it.wikipedia.org/wiki?curid=553241", "title": "Critica cinematografica", "text": "La critica cinematografica \u00e8 quel genere letterario che si propone di raccontare, analizzare, spiegare e giudicare un'opera cinematografica. Pu\u00f2 essere genericamente divisa in due correnti, differenziate dallo scopo primario dell'operazione critica come dal luogo editoriale in cui \u00e8 esercitata: la critica giornalistica, ossia la recensione, e la critica teorica, ossia lo studio del cinema.\nLa critica giornalistica.\nI critici cinematografici che scrivono su quotidiani, riviste e pubblicazioni via web, cos\u00ec come quelli che lavorano in televisione (vedi: Critica televisiva) o in radio, si occupano per la maggior parte di film di recente o prossima uscita. Solitamente, il loro compito \u00e8 fare da mediatore tra l'opera e coloro ai quali essa si rivolge, realizzando una recensione che possa indirizzare il pubblico verso il film trattato oppure allontanarlo da esso. Sostanzialmente, quindi, il lavoro del critico consiste nel far sapere se un film vale la pena di essere visto o meno.\nLe case di distribuzione cinematografica organizzano delle proiezioni speciali per i critici di Roma e Milano normalmente anticipate di qualche giorno rispetto alla data di uscita nelle sale italiane, pi\u00f9 raramente anticipate di qualche settimana. \u00c8 anche possibile che per alcune particolari pellicole il distributore fornisca ad alcuni critici o ad alcune testate una copia in VHS o DVD del film, cos\u00ec da dar loro modo di parlarne in tempo.\nNello svolgere il suo lavoro, dunque, il critico cinematografico affronta in particolare due problemi: il poco tempo a disposizione per scrivere, e il poco spazio a disposizione per trattare il film. Nello spazio e nel tempo che gli \u00e8 concesso, il critico deve riassumere la storia raccontata dal film, condendola possibilmente di notizie sull'autore e sul contesto che ha portato alla realizzazione della pellicola; deve spiegare i significati del film e gli intenti degli autori, mettendo in relazione il film con i precedenti degli stessi autori o dello stesso genere; e deve esprimere un giudizio che valuti il valore effettivo dell'opera, la sua riuscita.\nL'efficacia di una recensione \u00e8 tanto maggiore quanto pi\u00f9 il film \u00e8 \"anonimo\" e non ha una solida base di appassionati. Film di genere, film in qualche modo tratti da opere precedenti (sequel, remake, adattamenti...) o film di registi e attori particolarmente noti non hanno bisogno di una risposta positiva da parte della critica cinematografica per raggiungere il proprio pubblico. Per questo motivo, certe volte in Italia di queste pellicole non vengono organizzate anteprime stampa (negli Stati Uniti, invece, si usa non far vedere ai critici i film che sicuramente otterrebbero da loro un responso negativo). Al contrario, un film che sia espressione di una cinematografia poco nota, sia distribuito da un distributore poco potente o abbia un tema particolarmente sottile, necessita del supporto della critica per trovare un pubblico che sia interessato: in questo caso, il critico \u00e8 l'unico mezzo che il pubblico ha per venire a sapere di che tipo di film realmente si tratti.\nCome un lettore rimane fondamentalmente fedele ad un particolare quotidiano o ad una particolare pubblicazione, cos\u00ec tende ad instaurare col tempo un rapporto di fiducia con un particolare critico. Questo pu\u00f2 derivare da una convergenza di vedute per quanto riguarda il cinema in generale e l'opera di alcuni autori in particolare, cos\u00ec come da una stima nei confronti dello stile particolare del critico. Il lettore tender\u00e0 a fare pi\u00f9 affidamento sulle opinioni espresse dal suo critico di fiducia rispetto a quelle degli altri critici, arrivando anche a fidarsi ciecamente dei giudizi \"estremi\" da lui espressi: un film ritenuto bellissimo lo si va a vedere a prescindere, mentre un film ritenuto bruttissimo lo si evita in ogni caso. Va comunque precisato che l'influenza generale della critica sul comportamento del pubblico cinematografico \u00e8 andata calando negli anni, e oggi in Italia non ci sono pi\u00f9 di una manciata di critici che si possano dire davvero influenti.\nIl voto.\nMorando Morandini fu uno dei primi critici cinematografici ad introdurre in Italia, nel 1975 nella stampa quotidiana, nel giornale \"La Notte\", il sistema delle \"stellette\" mutuato dalla critica statunitense, ossia un giudizio sommario dato al film attraverso l'attribuzione di piccole stelle (o asterischi, o pallini) a seconda del valore dello stesso. Generalmente la scala utilizzata \u00e8 di cinque stelle, ma molte pubblicazioni usano attribuire anche i mezzi voti. La rivista mensile \"Cinema\" inizi\u00f2 ad usare il voto con le stellette sino dalla fine degli anni 30.\nEsistono anche metodi di valutazione diversi a seconda della pubblicazione. Alcune testate preferiscono dare un'etichetta al film piuttosto che un giudizio di merito, utilizzando un aggettivo che possa servire a comunicare istantaneamente il tipo di film trattato. Altre danno il voto in decimi, altre ancora usano soltanto quattro stellette, ma il sistema pi\u00f9 utilizzato \u00e8 di gran lunga quello delle cinque stellette.\nPer quanto possa venir facile paragonare il voto che un critico d\u00e0 ad un film a quello che lo stesso critico ha dato in passato ad altri film, in realt\u00e0 il voto \u00e8 da considerarsi a s\u00e9 stante. Roger Ebert, il primo critico cinematografico a vincere il Premio Pulitzer e uno dei critici pi\u00f9 influenti d'America, nella sua recensione di \"Shaolin Soccer\" ha bene espresso questo concetto: \"Il sistema delle stellette \u00e8 da considerarsi relativo, non assoluto. Quando chiedete ad un amico se \"Hellboy\" \u00e8 un bel film, non gli chiedete se \u00e8 un bel film rispetto a \"Mystic River\", gli chiedete se \u00e8 un bel film rispetto a \"The Punisher\". E la mia risposta sarebbe che, se in una scala da 1 a 4 \"Superman\" \u00e8 4, allora Hellboy \u00e8 3 e The Punisher \u00e8 2. Allo stesso modo, se \"American Beauty\" \u00e8 un film da 4 stelle, allora \"Il delitto Fitzgerald\" ne merita due\".\nIl rischio di assegnare un voto ad un film \u00e8 quello che il lettore si fermi al voto e non legga poi la recensione. In realt\u00e0 il voto \u00e8 nato come compendio alla recensione, come riassunto del giudizio critico da esso non separabile. In teoria il voto dovrebbe servire per incuriosire il lettore nei confronti del film e della recensione stessa.\nI dizionari di cinema.\nLo statunitense Leonard Maltin \u00e8 stato il primo critico cinematografico a realizzare un volume che catalogasse e valutasse tutti i film disponibili sul mercato cinematografico e dell'home video nazionale. La prima edizione del suo \"Leonard Maltin's Movie and Video Guide\" fu pubblicata nel settembre del 1969. A partire dal 1987, ogni anno viene pubblicata la versione aggiornata e corretta.\nIn Italia il primo dizionario di cinema \u00e8 quello firmato da Pino Farinotti, pubblicato per la prima volta nel 1979. Ci sono poi il dizionario curato da Morando Morandini, pubblicato da Zanichelli, e quello a cadenza biennale di Paolo Mereghetti, edito da Baldini Castoldi Dalai. Questi tre critici si avvalgono per la stesura dei loro dizionari della collaborazione di altri critici, che non firmano le singole recensioni ma sono regolarmente riconosciuti del lavoro svolto nei crediti del volume.\nLa funzione di questi dizionari \u00e8 quella di essere per il lettore una guida a rapida consultazione dei film che \u00e8 possibile noleggiare in versione home video o vedere trasmessi in televisione. Nel giro di poche righe, il dizionario propone un breve sunto della trama del film ed uno stringato commento critico, seguito dal giudizio sommario espresso in stellette. La critica cinematografica nella sua forma pi\u00f9 estrema.\nLa critica e il marketing.\nMentre in passato i quotidiani erano soliti pubblicare le recensioni di tutti i film il giorno dopo la loro uscita nelle sale italiane, negli ultimi anni \u00e8 diventato di uso comune, specialmente in televisione e sulle riviste, parlare di cinema senza fare critica, concentrandosi sull'aspetto del \"gossip\" piuttosto che su quello squisitamente cinematografico. Si scrive e si parla di cinema molto pi\u00f9 che in passato, e si parla e si scrive di un film molto prima che in passato, ma a farlo non sono pi\u00f9 i critici. Diventano anche sempre pi\u00f9 numerosi e regolari gli interventi di persone che solitamente non si occupano di cinema, gli opinionisti provenienti da altri settori.\nLe case di produzione e di distribuzione, consce del fatto che a fini commerciali \u00e8 pi\u00f9 importante far parlare di un film piuttosto che farlo recensire, sostengono e incoraggiano questo tipo di giornalismo organizzando visite ai set pi\u00f9 importanti e conferenze stampa all'inizio delle riprese. Quasi mai danno ai giornalisti la possibilit\u00e0 di vedere con largo anticipo i film in modo da poterne scrivere sulle riviste a periodicit\u00e0 lunga come i mensili, preferendo rifornire le redazioni di comunicati stampa che seguono la realizzazione del film e di cartelle stampa che riportano l'opinione sul film di quelli che ci hanno lavorato. Come risultato di questo, spesso le riviste devono scrivere di un film \"al buio\", senza saperne nulla pi\u00f9 di quel poco che i produttori hanno voluto rendere pubblico. In particolare, le riviste di anticipazioni cinematografica che vengono distribuite gratuitamente all'interno dei cinema sono di solito composte interamente \"al buio\".\nNegli Stati Uniti \u00e8 uso sfruttare a fini pubblicitari anche le recensioni dei critici, cosa che in Italia si fa invece molto di rado. L'abitudine \u00e8 quella di prendere una frase, o anche solo una parola, da una recensione e riportarla sulle locandine del film recensito. Non necessariamente la recensione nella sua interezza riflette l'opinione espressa dalla singola frase estrapolata per ragioni pubblicitarie. Non sempre, poi, la recensione citata \u00e8 quella pubblicata sulla testata per cui il critico scrive: alle volte negli Stati Uniti viene chiesto ai critici all'uscita da un'anteprima stampa di scrivere un brevissimo commento al film, e spesso \u00e8 proprio questo commento che viene utilizzato.\nRitenendo che citare una recensione particolarmente positiva avesse un buon appiglio sul pubblico, nell'estate del 2000 la Columbia Pictures inizi\u00f2 a citare pi\u00f9 volte nelle sue locandine frasi del critico del \"Ridgefield Press\" David Manning. Un anno dopo, il giornalista John Horn rivel\u00f2 in un articolo per Newsweek come David Manning fosse una creazione della Columbia e le sue \"recensioni\" fossero pura invenzione. Lo scandalo fu talmente grosso che la Columbia dovette pagare oltre 300.000 dollari allo stato del Connecticut (dove ha sede il Ridgefield Press) e fu denunciata da un'associazione di spettatori, raggiungendo con essa un accordo secondo cui avrebbe restituito parte del prezzo del biglietto a chiunque avrebbe dichiarato di aver visto al cinema i film \"recensiti\" da Manning.\nLa critica su internet.\nMentre negli Stati Uniti \u00e8 ormai la norma per quotidiani e periodici avere un sito internet che raccolga e conservi on-line gli articoli pubblicati nella versione cartacea, in Italia fino a pochi anni fa gli scritti della maggior parte dei critici cinematografici professionisti non erano consultabili via web, se non di rado, cosa che ha portato i siti amatoriali e i siti professionali ma indipendenti dedicati alla critica cinematografica ad ottenere un buon riscontro di pubblico.\nLa storia della critica cinematografica on line in Italia \u00e8 iniziata negli anni novanta con la comparsa di numerosi siti specializzati. La prima pubblicazione a riconoscere la presenza della critica cinematografica on line \u00e8 \"Cyber Show. Cinema e teatro con internet \"(Ubulibri, 1996) di Fabio Paracchini. La sua esplorazione \u00e8 per\u00f2 limitata alla segnalazione della rivista web \"Tempi Moderni\": \"Per una volta l'Italia non ha niente da invidiare agli States: \u00e8 infatti tutta italiana una delle migliori e-zine cinematografiche (o videorivista di cinema, come si autodefinisce \"Tempi Moderni\") che si possano trovare in Internet. Curata da Maurizio Imbriale, si avvale di una folta redazione (Sandra Bordigoni, Claudio Fuiano, Luigia Parravano, Gian Guido Spinelli, Sebastiano Tecchio, Francesco Troiano, Luigi De Angelis) e ha sede (se di sede si pu\u00f2 parlare per una rivista telematica) a Roma (...) Quello che rende Tempi Moderni il migliore sito italiano di cinema sono i contenuti: attraverso una nutrita serie di interventi si pu\u00f2 avere (nella nostra lingua) un panorama sulla situazione cinematografica paragonabile a quello offerto dalle migliori riviste cartacee, e in pi\u00f9 si hanno i vantaggi della multimedialit\u00e0 che caratterizza l'interfaccia web\".\nAl di l\u00e0 del grado di professionalit\u00e0 dei singoli siti, la critica cinematografica via internet \u00e8 l'evoluzione delle \"fanzine\" cartacee del XX secolo, ma mentre le fanzine erano e sono per lo pi\u00f9 specializzate in argomenti particolari, non \u00e8 infrequente trovare siti di critica a tutto tondo. La critica \"militante\" o comunque specialistica o di genere \u00e8 sempre molto presente sul web, non solo italiano, ma la maggioranza dei siti si occupano di critica cinematografica in generale. Quasi tutti i siti pi\u00f9 seguiti offrono all'utente la possibilit\u00e0 di lasciare commenti e quindi interagire col sito stesso.\nNonostante una costante confusione di ruoli, competenze e professionalit\u00e0 di tre mezzi d'espressione diversi come le testate cinematografiche, blog personali e blog professionali di cinema, confusione per lo pi\u00f9 imputabile alla superficialit\u00e0 con la quale la stampa cartacea solitamente identifica i colleghi della rete (genericamente ritenuti tutti \"blog\"), la critica in rete ha assunto negli ultimi anni una dimensione pi\u00f9 strutturata grazie al posizionamento di alcune testate specializzate come MyMovies, quest'ultimo \u00e8 da tempo il sito di critica cinematografica pi\u00f9 visitato in Italia. Concentrando sulle loro pagine la maggior parte del traffico, contando su uno staff di critici ristretto e fisso (a differenza dei siti meno strutturati che sono soliti appoggiarsi ad appassionati genericamente in alcuni casi anche non retribuiti per il proprio lavoro) e mescolando infine critici formatisi online ad altri provenienti dalla carta (come Giancarlo Zappoli e Pino Farinotti), la testata ha contribuito a mutare il pregiudizio prevalentemente negativo sulla critica online.\nLa maggior parte dei siti e blog italiani di critica cinematografica hanno redazioni giovani, appassionate, solo in alcuni casi meno preparate rispetto alle corrispettive testate per la rete pi\u00f9 strutturate o ai corrispettivi cartacei (sia quotidiani che periodici).\nCome scrive Maria Cristina Russo in quello che \u00e8 uno dei pi\u00f9 completi studi sulla critica cinematografica italiana online: \"In realt\u00e0 (e solo apparentemente si tratta di un paradosso) le nuove generazioni cinefile sono molto pi\u00f9 vicine, almeno idealmente, ad un certo mondo accademico di quanto si immagini [...] Non \u00e8 difficile infatti, all'interno del panorama della nuova critica digitale, imbattersi in giovani cinefili che mostrano di avere una certa conoscenza di autori e testi accademici storici, acquisita per lo pi\u00f9 da autodidatti. \u00c8 il caso di Gabriele Niola, Gabriele Farina o gli autori di Stanze di cinema\".\nLa critica teorica.\nLa critica teorica ha una funzione di base diversa dalla critica giornalistica. Mentre lo scopo di quest'ultima \u00e8 guidare la scelta del lettore su quale film vedere e quale evitare, la critica teorica si pone come scopo quello di permettere al lettore di meglio apprezzare il film che ha appena visto, o che sta per vedere. L'approccio del critico teorico \u00e8 quindi quello di un vero e proprio studioso, che analizza il film cercando di capire i motivi (anche tecnici) della sua riuscita artistica, la sua importanza all'interno di una corrente o di una poetica e il suo valore storico e sociologico. Rispetto al critico giornalistico, quello teorico tende a lavorare su film meno recenti, anche solo di pochi mesi.\nIl lavoro di teoria cinematografica \u00e8 ci\u00f2 che negli anni ha riconosciuto ed etichettato le diverse scuole e le diverse correnti, analizzandone e raccontandone le caratteristiche e i protagonisti. Quando si occupa di cinema contemporaneo, il critico teorico ne studia le caratteristiche e le mette in relazione con il cinema passato per provare ad intuirne gli sviluppi futuri, dell'autore come del cinema in generale.\nSolitamente, il lavoro di teoria cinematografica viene svolto all'interno di riviste specializzate e con un indirizzo editoriale molto preciso, indirizzate quindi a un pubblico particolarmente attento e interessato, oppure attraverso lunghi saggi pubblicati sotto forma di libro sulla carriera di un autore o anche su un singolo film. Sono piuttosto frequenti i casi di critici teorici che tengono corsi universitari o organizzano rassegne di film all'interno di festival del cinema."}
{"id": "553242", "revid": "324090", "url": "https://it.wikipedia.org/wiki?curid=553242", "title": "CCTV-5", "text": "CCTV5 (\u4e2d\u56fd\u4e2d\u592e\u7535\u89c6\u53f0\u4f53\u80b2\u9891\u9053) \u00e8 la tv cinese che trasmette eventi sportivi in diretta. Conosciuta come canale sportivo e parte della televisione cinese, \u00e8 il principale canale sportivo nella Repubblica popolare cinese. CCTV-5 ha incominciato a trasmettere il 1\u00ba gennaio del 1995. CCTV-5 trasmette ventiquattr'ore su ventiquattro, sette giorni su sette.\nGrande spazio \u00e8 dedicato al calcio, trasmette partite di molti campionati europei di calcio (Serie A, Liga, Bundesliga e Ligue 1, ma non la Premier League) e la UEFA Champions League. Inoltre CCTV-5 trasmette le Olimpiadi, e in occasione di Pechino 2008, nel suo logo compaiono i 5 cerchi. Il programma pi\u00f9 seguito sono le notizie sportive alle 12 ed alle 18.\nCCTV-5 \u00e8 anche disponibile su internet in formato PPLive, Synacast, o PPStream, TvuPlayer, SOPcast."}
{"id": "553244", "revid": "6923", "url": "https://it.wikipedia.org/wiki?curid=553244", "title": "Zastava Yugo Tempo", "text": ""}
{"id": "553246", "revid": "17156", "url": "https://it.wikipedia.org/wiki?curid=553246", "title": "Critico cinematografico", "text": ""}
{"id": "553248", "revid": "110157", "url": "https://it.wikipedia.org/wiki?curid=553248", "title": "Cantone di Cayres", "text": "Il Cantone di Cayres era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "553250", "revid": "15756", "url": "https://it.wikipedia.org/wiki?curid=553250", "title": "Societ\u00e0 Sportiva Citt\u00e0 di Campobasso", "text": "La Societ\u00e0 Sportiva s.r.l. Citt\u00e0 di Campobasso, meglio nota come Campobasso, \u00e8 una societ\u00e0 calcistica italiana con sede nella citt\u00e0 di Campobasso. Milita in Serie C, la terza divisione del campionato italiano.\nSe la prima squadra di calcio del capoluogo molisano si reputa risalisse al 1919, la storia moderna del calcio a Campobasso inizi\u00f2 nel 1948 allorquando fu fondata la prima societ\u00e0 in grado di raggiungere, nel 1975, il professionismo. Il primo fallimento si registr\u00f2 nel 1990, e successivamente anche nel 1996, nel 2003 e nel 2013.\nIl club annovera cinque stagioni disputate in Serie B dal 1982 al 1987, che costituiscono l'apice della storia calcistica rossobl\u00f9. Il miglior risultato conseguito in questa categoria \u00e8 stato un settimo posto. Nel suo palmar\u00e8s annovera la conquista di una Coppa Italia Dilettanti.\nI colori sociali sono il rosso e il blu, mentre il simbolo della squadra \u00e8 il lupo. Disputa le partite di casa allo stadio Nuovo Romagnoli.\nStoria.\nLe origini.\nNel maggio del 1919 venne fondato il sodalizio \"Unione Sportiva Campobasso 1919\", tra i fondatori ci fu Mercurio Magno (da Toro e proprietario di quello che oggi \u00e8 la sede della Provincia di Campobasso, Palazzo Magno) primo presidente della storia della societ\u00e0. Il primo campo da calcio era improvvisato ed era situato tra Viale Elena, Via Petrella e Via Scatolone, e la prima partita \u00e8 datata 2 giugno di quell'anno tra i membri del sodalizio, mentre la sede sociale venne inaugurata il 23 luglio. Oltre alle partite nel sodalizio, venivano disputate partite anche con il distretto militare, gare podistiche e ciclistiche.\nI primi campionati disputati dalla squadra erano per lo pi\u00f9 tornei di Terza e Seconda Divisione (intanto si era trasferito allo stadio che prender\u00e0 il nome di Giovanni Romagnoli), che nell'organizzazione dell'epoca corrisponderebbero agli attuali campionati di Eccellenza e Serie D (per quanto concerne i campionati regionali, in quegli anni il Molise era, sportivamente parlando, affiliato alla vicina Campania). La prima storica promozione (dalla Seconda alla Prima Divisione, terzo livello del calcio italiano di allora) avviene nella stagione 1933-1934, quando dopo il primo posto nel girone campano di Seconda Divisione, sotto la guida di Armand Halmos il Campobasso sconfisse sia all'andata (3-4 in trasferta ) che al ritorno (1-0) i ciociari del Bellatores Frusino, che si erano aggiudicati lo scudetto nel girone laziale . Il campionato 1934-1935 si preannuncia fallimentare gi\u00e0 dalle prime partite, nelle quali si profilano solo sconfitte per i molisani. I 10 punti finali in classifica condannano la squadra a un immediato ritorno in Seconda Divisione. Durante la guerra le attivit\u00e0 sportive vengono sospese. Nel 1948, con la nascita dell'Unione Sportiva Campobasso, riprendono le attivit\u00e0 agonistiche a Campobasso. La nuova societ\u00e0 si affilia direttamente alla Lega Interregionale Sud poich\u00e9 rappresentante di un capoluogo provinciale.\nIl dopoguerra e la Serie C.\nViene ammesso alla IV Serie nel 1952; a met\u00e0 degli anni cinquanta diviene presidente Alessandro De Gaglia, sindaco della citt\u00e0. Durante questo periodo, pi\u00f9 precisamente nel campionato 1956-1957, la squadra acquisisce anche il suo record personale di reti segnate in una sola partita, Campobasso-Sora 9-0. Il Campobasso resta in Seconda Divisione (dal 1959 viene rinominata in Serie D) sino al 1970, quando ritorna in Promozione Campana.\nSolo grazie all'acquisizione del titolo sportivo del Vallo di Diano, riconquista la Serie D nel 1972. Dopo tre campionati, grazie alla presidenza dell'avv. Franco Nucciarone (che fu anche sindaco), conquista la storica Serie C il 25 maggio 1975 dopo il 5-0 al Cerignola. In terza serie disputa tre campionati (6\u00ba nel 1975-1976, 13\u00ba nel 1976-1977 e 6\u00ba nel 1977-1978). Nel '77 cambia ragione sociale e diventa \"Societ\u00e0 Sportiva Campobasso\", grazie al buon sesto posto \u00e8 ammessa nel 1978 nella nuova Serie C1 e viene acquistata dall'imprenditore Luigi Falcione; qui disputa dei buoni campionati con un 4\u00ba nel 1978-1079, nel 1979-1980 fa un girone d'andata di vertice ma cala nella seconda parte chiudendo 4\u00b0. Nel 1980 partecipa anche alla Coppa Anglo-Italiana 1980 dove non riesce ad accedere alla finale per la differenza reti a favore della (vincitrice del torneo). Nel 1980-1981 con allenatore Bruno Giorgi, si stenta di approdare in Serie B, lottando per tutto il campionato con e ; beffarda per i lupi \u00e8 stata l'ultima giornata, pareggio in casa del chiudendo con 43 punti, mentre la Cavese e la Sambenedettese entrambe a 44.\nNel 1981-1982 la societ\u00e0 passo all'imprenditore edile Antonio Molinari e venne affidata la panchina a Vincenzo Montefusco e come direttore sportivo viene scelto Piero Aggradi. Con una partenza disastrosa, 4 sconfitte e una vittoria nelle prime cinque giornate e con la squadra in crisi, esonerato Montefusco, viene chiamato l'allenatore Antonio Pasinato e con l'arrivo di giocatori pi\u00f9 tecnici (Guido Biondi, Walter Ciappi, Ubaldo Biagetti, Primo Maragliulo), il Campobasso inizia a scalare la classifica. Alla penultima giornata, in trasferta sul campo del , il pullman dei molisani \u00e8 stato preso a sassate (Maestripieri venne ferito), la partita si concluse con uno 0-0, salvo poi essere in seguito assegnata la vittoria a tavolino. Nell'ultima giornata, il 30 maggio 1982, con la vittoria per 1-0 contro la , i Lupi si classificarono 2\u00b0 con 45 punti, uno in meno dell'Arezzo ma soprattutto uno in pi\u00f9 della Nocerina, ottenendo cos\u00ec una storica promozione in Serie B. Nel frattempo i rossobl\u00f9 arrivano in finale di Coppa Italia Serie C dove incontra il Lanerossi Vicenza che nella doppia finale riesce a prevalere nella finale di ritorno ai supplementari (0-0 all'andata, 3-1 per i biancorossi).\nGli anni d'oro della B e il declino.\nCapitano di quel periodo fu Michele Scorrano, originario di Ururi, morto prematuramente nel 2009; altri giocatori rappresentativi furono il calabrese Carmelo Parpiglia, l'abruzzese Guido Biondi, il molisano Raffaele Di Risio, l'argentino Walter Ciappi e l'umbro ma molisano d'adozione Marco Maestripieri, il salentino Domenico Progna e l'umbro Mario Goretti . In quel periodo venne inoltre creato, da parte degli impresari di spettacolo Gino &amp; Gina, l'inno \"Forza Lupi Rossoblu\", ricordato dai pi\u00f9 accesi sostenitori della squadra, la quale fu seguita, tra gli altri, da Riccardo Cucchi, all'epoca impiegato presso la sede RAI per il Molise, che inizi\u00f2 cos\u00ec la sua fortunata carriera di radiocronista.\nNella serie cadetta la \"Societ\u00e0 Sportiva Campobasso\" ci rimase per 5 anni. Il primo anno si salv\u00f2 classificandosi 13\u00b0 nel 1982-1983 togliendosi anche lo sfizio di battere nella prima partita in casa di Coppa Italia la dei campioni del mondo\ndi Giancarlo Antognoni e di Francesco Graziani per 1-0, in campionato, alla prima storica apparizione in Serie B il 12 settembre, allo Stadio Olimpico, di pareggiare 0-0 contro la e di vincere in casa per 1-0 al ritorno, e di pareggiare a Stadio San Siro contro il per 0-0.\nNel 1983-1984 si gioc\u00f2 la promozione in Serie A ottenendo la vetta della classifica all'11\u00b0 giornata battendo il , salvo poi cedere nel girone di ritorno chiudendo 7\u00b0 (5\u00b0 a pari merito con Arezzo e , 7\u00b0 per differenza reti), a soli cinque punti dalla promozione.\nDa segnalare una amichevole disputata il 26 giugno 1984 allo Stadio Olimpico di Montr\u00e9al contro la Nazionale di Haiti terminata 0-0 di fronte a tifosi, in massima parte molisani (o discendenti) emigrati in Canada .\nNel 1984-1985, ci fu un cambiamento in squadra con l'addio di Scorrano e di Pasinato su tutti e l'arrivo di Carlo Perrone , di Stefano Rebonato e dell'allenatore Giancarlo Cad\u00e8. La squadra non ingran\u00f2 e dall'11\u00b0 giornata sedette sulla panchina dei Lupi Bruno Mazzia che condusse i molisani alla salvezza conquistandola all'ultima giornata contro la per 1-0, concludendo in 12\u00b0 posizione. Nella Coppa Italia riusc\u00ec a passare il girone bloccando per 0-0 il (quell'anno campione d'Italia), e ancora oggi nessuno dimentica la vittoria al Selvapiana (inaugurato per l'occasione) il 13 febbraio 1985 negli ottavi di finale per una rete a zero (autorete di Stefano Pioli che devi\u00f2 un tiro di Guido Ugolotti), contro la Juventus di Trapattoni, Scirea, Platini, Boniek, con lo stadio stracolmo fino all'inverosimile, biglietti venduti, in tutto perch\u00e9 donne e bambini entravano gratis; il ritorno fini 4-1 per i padroni di casi, non senza aver subito per la seconda volta il vantaggio dei molisani ad opera di Perrone.\nChiude in 10\u00b0 nel 1985-1986, mentre nel 1986-1987 arriv\u00f2 in panchina Tord Grip, ex vice allenatore della Nazionale svedese e portatore del \"calcio a zona\"; il girone di andata fu disastroso, 12 punti conquistati con solo due vittorie. Al suo posto arriv\u00f2 Giampiero Vitali che conquist\u00f2 21 punti sfiorando l'impresa della salvezza (pesa un pareggio rocambolesco per 3-3 contro la Triestina in cui i rossobl\u00f9 conducevano la partita per 2-0 per poi trovarsi sotto e all'ultimo pareggiare) arrivando 17\u00b0 e dovendo quindi disputare lo spareggio salvezza essendo arrivato a pari merito con laLazio dei -9 e con il . Lo spareggio a tre, disputato al San Paolo di Napoli, vide soccombere i molisani dopo aver prima pareggio contro il Taranto 1-1, per poi perdere (quando bastava il pareggio per mantenere la categoria) per 1-0 contro la Lazio, proprio dalla prima squadra incontrata dai rossobl\u00f9 nella serie cadetta. Era il 5 luglio 1987.\nIn Serie C1 si classific\u00f2 4\u00ba nel 1987-1988, staccato di un solo punto dalla , poi promossa nello spareggio promozione. \u00c8 poi retrocesso nella stagione 1988-1989 dopo due sconfitte con i pugliesi del , 1-2 all'ultima giornata e 1-4 nello spareggio di Catanzaro dell'11 giugno 1989. In Serie C2 il Campobasso arriv\u00f2 18\u00ba nel 1989-1990, e con la retrocessione arriva anche il fallimento.\nPrima rinascita: Football Campobasso.\nGrazie all'interesse di Carlo Scasserra, imprenditore alimentare, rinasce una nuova squadra, il \"Football Campobasso\", che dalla Prima Categoria sale in Serie D, dove gioca 3 stagioni con prestazioni altalenanti. Nel 1995 retrocede ma \u00e8 comprata e ripescata dall\"'avvocato del diavolo\" (e truffatore), il serbo-britannico Giovanni di Stefano (originario di Petrella Tifernina) che promise la Serie A in cinque anni, ma la squadra non and\u00f2 oltre il 5\u00b0 posto ; abbandon\u00f2 la societ\u00e0 alla fine della stagione condannandola a un nuovo fallimento nel 1996, a sei anni dal precedente. Nel 2013, in Gran Bretagna, \u00e8 stato condannato a 14 anni di carcere per reati di truffa, frode e riciclaggio.\nSeconda rinascita: Associazione Calcio Campobasso.\nMa subito rinasce una squadra, l\"'Associazione Calcio Campobasso\", del presidente Adelmo Berardo, che dopo aver rilevato il titolo dal Sepino, riparte dall'Eccellenza e dopo 3 anni molto positivi nei Dilettanti, in cui nel 1997-1998 la promozione sfuma a favore del per un punto nonostante gli 80 punti conquistati per i Lupi (e la conquista, nel 1998, a Faenza, della Coppa Italia Dilettanti Fase C.N.D., per poi perdere la finale del titolo contro la Larcianese) conquista la Serie C2 nel 2000 all'ultima giornata contro la Pro Vasto per 3-0 davanti a 16000 spettatori, vincendo il campionato per un punto davanti al . La prima stagione il Campobasso arriva 2\u00ba nel 2000-2001 dietro al Taranto ripescato in C2 per 2 punti, nonostante un campionato a lungo in vetta alla classifica e una vittoria in casa al ritorno contro la diretta concorrente Taranto davanti a 18000 spettatori, e perde la semifinale play-off col Sora, ed \u00e8 18\u00ba nel 2001-2002. Oltre a retrocedere la squadra fallisce.\nTerza rinascita: Nuovo Campobasso.\nDopo un anno senza squadre ufficiali nel capoluogo, viene rifondata una squadra, \"Nuovo Campobasso\", dalla fusione tra la Polesiana (squadra di una contrada cittadina che militava in Eccellenza) e la Primavera Campobasso (che aveva vinto il campionato di Promozione). Ai due rispettivi presidenti delle due squadre, Luigi Iacampo (Polesiana) e il padovano Paolo Rizzi (Primavera Campobasso) si aggiunge l'avvocato Claudio Palladino. Con questa triade al timone il Campobasso torna in D nel 2005.\nNel 2005-2006 il Nuovo Campobasso ha concluso al 9\u00ba posto nel girone G della Serie D. Nel 2006-2007, il Campobasso arriva 5\u00ba nel girone G, e raggiunge i play-off (1-4 dal Bacoli Sibilla). Durante questa stagione sembra profilarsi l'ennesimo fallimento, ma a rilevare la squadra ci pensa l'imprenditore irpino Ferruccio Capone. Nel 2007-2008 il Campobasso milita nel girone F, e dopo un'annata caratterizzata da un buon inizio, un crollo in inverno e una ripresa in primavera, finisce 3\u00ba. Non ha fortuna nei play-off: elimina in semifinale il Morro d'Oro (2-1) ma perde la finale in trasferta con la Renato Curi Angolana, che dopo essere stata superata 2 volte in campionato mette fine all'avventura play-off dei lupi con un perentorio 2-0.\nNella stagione 2008-2009 ha giocato sempre nel girone F e parte con tre punti di penalizzazione in Serie D: pena comminata per un episodio risalente a due stagioni prima, una telefonata del direttore sportivo Giovanni Santone (che nella vita fa il poliziotto) a un suo collega arbitro (Rocchi) alla vigilia di una partita dei rossobl\u00f9 sul campo del Bacoli Sibilla per la quale era stata designata la medesima giacchetta nera.\nLa penalizzazione viene annullata gi\u00e0 dopo la prima giornata di campionato, con il roboante 5-0 al Luco Canistro.\nIn seguito sono arrivate alcune brutte prestazioni, specie in casa, che hanno portato la squadra rossobl\u00f9 a lottare solo per i play-off, conquistati a Castel di Sangro contro l'Olympia Agnonese, per poi perdere contro il Fano.\nLa stagione 2009-2010 \u00e8 avara di soddisfazione per i Lupi: 10\u00ba posto in classifica e 13 sconfitte, otto delle quali in casa, record negativo assoluto del club. Ma la squadra ha presentato una domanda di ripescaggio in Lega Pro Seconda Divisione, accolta il 4 agosto del 2010. Il 17 giugno 2010 la Polisportiva Nuovo Campobasso Calcio ingaggia Roberto Carannante, reduce da buone stagioni al Trivento, come allenatore della Prima Squadra per la stagione 2010-2011. La squadra, in agosto-settembre 2010, partecipa alla Coppa Italia Lega Pro 2010-2011 e viene subito eliminata alla fase eliminatoria a gironi (in 4 gare, ottiene 1 vittoria e 3 pareggi). Al 10 ottobre la posizione in classifica \u00e8 gi\u00e0 critica: 2 punti conquistati nelle prime 7 giornate, con un bilancio di 0 vittorie, 2 pareggi e 5 sconfitte; il 12 ottobre 2010 la societ\u00e0 solleva Carannante dal ruolo di allenatore della Prima Squadra. Il giorno dopo, 13 ottobre 2010 la societ\u00e0 comunica di aver ingaggiato come nuovo allenatore il molisano di Santa Croce di Magliano Vincenzo Cosco, il quale la conduce alla salvezza prima di lasciare.\nIl 25 maggio 2011 viene comunicata la nomina del nuovo allenatore per la stagione 2011-2012, il salernitano Nicola Provenza. Dopo le prime giornate della stagione 2011-2012, nella quale i lupi partono bene con 10 punti nelle prime 4 giornate, Ferruccio Capone annuncia di voler lasciare la societ\u00e0, entrando in polemica con l'allenatore Provenza e altri, e richiamando nello staff tecnico l'ex giocatore e team manager della squadra Gigi Molino. Proprio Provenza, dopo l'andamento altalenante delle prime giornate, \u00e8 esonerato. Il 21 novembre 2011 viene scelto come nuovo tecnico Edoardo Imbimbo, il quale guida la squadra a una sofferta salvezza.\nIl 13 luglio 2012 viene prima esclusa dal campionato 2012-2013 per problemi legati all'iscrizione (che costeranno due punti di penalizzazione), ma tre giorni dopo presenta ricorso che le consente di disputare la stagione 2012-2013, la terza consecutiva in Seconda Divisione. Viene confermato Imbimbo, che verr\u00e0 poi esonerato alla decima giornata con la squadra ultima in classifica; a sostituirlo arriva l'ex allenatore dell'Avellino Salvatore Vullo e il Campobasso, grazie anche ad alcuni innesti di mercato (su tutti l'attaccante gi\u00e0 rossobl\u00f9 Rosario Majella e l'esperto centrocampista Di Vicino), risale la china e ottiene una salvezza tranquilla.\nIl 4 giugno 2013 il presidente Capone vende il 51% della societ\u00e0 a un imprenditore vicentino, originario di Oratino, Giulio Di Palma. Il nuovo maggiore azionista deve far fronte a due punti di penalizzazione e 7.000 euro di ammende per la violazione del regolamento della Co.Vi.So.C. e 700.000 euro di debiti con l'erario.\nIn seguito il Direttivo della Lega Pro ritiene inammissibile la domanda d'iscrizione presentata dal Campobasso la cui posizione, insieme a quella del Treviso, non \u00e8 sanabile. 19 luglio del 2013 il club \u00e8 stato escluso dai campionati dalla FIGC e la sua squadra \u00e8 stata sciolta d'imperio dal Presidente federale il giorno 24.\nAlla fallita Polisportiva Nuovo Campobasso S.r.l. verr\u00e0 ufficialmente revocata l'affiliazione in data 11 febbraio 2016.\nQuarta rinascita: dall'U.S. Campobasso 1919 al Citt\u00e0 di Campobasso.\nNell'agosto del 2013 l'associazione dei tifosi \"Noi siamo il Campobasso\" acquista insieme ad alcuni imprenditori campobassani e con il supporto del capitano della squadra, Antonio Minadeo, il titolo della \"Unione Sportiva Campobasso 1919\" ripartendo cos\u00ec dal campionato regionale di Eccellenza. La squadra ha chiuso l'anno solare vincendo tutte le partite disputate tra Eccellenza e Coppa Italia regionale. Il 2 febbraio 2014 battendo il Fornelli per 2-0 allo stadio Acquasantianni di Trivento, il Campobasso 1919 vince la Coppa Italia Dilettanti Molise.\nNella stagione 2013-2014, il Campobasso vince consecutivamente 21 partite di campionato () in cui trionfa con largo margine, ma la conquista della Serie D arriva come vincente della Coppa Italia Dilettanti, e il 2 aprile battendo 3-2 il Ponsacco nella finale di Firenze allo stadio Gino Bozzi conquistando la coppa con 700 tifosi al seguito, mettendo cos\u00ec a segno un \"triplete\", senza nessuna sconfitta subita. Durante la stagione 2013-2014 viene inciso, dall'artista Raffaele Spidalieri, il nuovo inno della societ\u00e0, intitolato \"Fino alla fine del mondo\".\nIl 26 giugno 2014 cambia denominazione in \"Societ\u00e0 Sportiva Dilettantistica Citt\u00e0 di Campobasso\". La squadra ha raggiunto una striscia di 58 partite senza sconfitte, interrotta il 9 novembre con il netto successo della Maceratese sui rossobl\u00f9. Il 9 gennaio 2015 mister Farina lascia la guida tecnica della societ\u00e0 per motivi di salute. Il giorno stesso la squadra viene affidata al mister Salvatore Vullo, alla sua seconda esperienza nel capoluogo dopo la salvezza conquistata nel 2013 in Lega Pro Seconda Divisione, e conquista i play-off. Il 1\u00ba maggio 2015 viene a mancare a Roma all'et\u00e0 di 83 anni Antonio Molinari, storico presidente rossobl\u00f9 negli anni della Serie B. Il 9 maggio muore anche l'ex allenatore Vincenzo Cosco.\nNella stagione 2014-2015 i Lupi chiudono il campionato al 4\u00ba posto guadagnandosi la qualificazione ai play-off, ma il cammino si interrompe gi\u00e0 al primo turno quando il Campobasso viene sconfitto in casa 0-3 dal San Nicol\u00f2. Nella stagione 2015-2016 il Campobasso giunge al terzo posto in classifica qualificandosi per i play-off, dove perdono la finale unica contro il . Fra la stagione uscente e quella 2016-2017, subentra in societ\u00e0 l'ex presidente della Salernitana Aniello Aliberti e la squadra viene affidata alla guida tecnica di Raffaele Novelli. Il 25 gennaio 2017 dopo la sconfitta casalinga contro il Pineto e con la squadra in piena lotta per non retrocedere, il tecnico Novelli rassegna le proprie dimissioni.\nDal 1\u00ba febbraio la squadra viene affidata all'allenatore Massimo Silva e grazie al suo lavoro i rossobl\u00f9 riescono a raggiungere la salvezza all'ultima giornata.\nNel luglio 2017 la societ\u00e0 venne rilevata dalla famiglia De Lucia e il nuovo presidente divent\u00f2 Marco De Lucia. Ad Antonio Foglia Manzillo venne affidata la guida tecnica della squadra, che venne completamente rinnovata. Il campionato fu caratterizzato da pi\u00f9 cambi alla guida tecnica della squadra con un'alternanza tra Foglia Manzillo, Giovanni Masecchia e, per le ultime quattro giornate, dalla bandiera Antonio Minadeo, e la squadra ottenne la salvezza alla penultima giornata. Il 28 giugno 2018 la famiglia De Lucia annunci\u00f2 il disimpegno dalla societ\u00e0; la maggioranza delle quote vennero poi cedute a Giulio Perrucci, il quale iscrisse la squadra con riserva al campionato di Serie D. Il 25 luglio successivo la maggioranza delle quote societarie venne rilevata da un gruppo finanziario con sede principale a Londra, e la presidenza venne affidata a Nicola Circelli. La guida tecnica della squadra viene affidata a Bruno Mandragora (esonerato alla 10\u00aa giornata, al suo posto viene scelto Massimo Bagatti) e la squadra venne rinnovata, ad eccezione del capitano Ciro Danucci. In campionato il Campobasso ottenne la salvezza, classificandosi al dodicesimo posto finale.\nIl 2 luglio 2019 la societ\u00e0 passa ad \"Halley Holding\", fondo di private equity di diritto svizzero e di propriet\u00e0 inglese rappresentato dal punto di vista legale da Mario Gesu\u00e8, componente della societ\u00e0 rossobl\u00f9 anche nella stagione precedente. L'11 agosto viene nominato presidente Raffaele De Francesco. Nella stagione 2019-20 la panchina viene affidata a Mirko Cudini e viene costruita una squadra per puntare alla vittoria del campionato di D, acquisendo giocatori di esperienza. I campionato il Campobasso si port\u00f2 nelle prime posizioni in classifica ed era al secondo posto alle spalle del quando il torneo venne sospeso, e in seguito definitivamente interrotto, a causa delle restrizioni legate alla pandemia di COVID-19.\nIl ritorno tra i professionisti.\nPer la stagione 2020-2021 buona parte della rosa viene confermata e integrata con l'arrivo degli esperti Vittorio Esposito e Ferdinando Sforzini. Il campionato \u00e8 iniziato con una serie di risultati utili, che allungarono la serie gi\u00e0 aperta nella stagione precedente. A fine novembre 2020 entr\u00f2 in societ\u00e0 lo statunitense Matt Rizzetta, che rilev\u00f2 l' 11% delle quote societarie attraverso la sua societ\u00e0 North Sixth Group . In campionato la squadra mantenne la testa della classifica del girone F della Serie D per quasi tutto il torneo, ottenendo la matematica certezza della prima posizione in classifica il 13 giugno 2021 dopo una vittoria sul . Per il Campobasso si tratta del ritorno tra i professionisti dopo 8 anni e il ritorno nella terza serie nazionale dopo 32 anni. Dopo la vittoria del campionato, avviene lo scontro tra Rizzetta e Gesu\u00e9 per il pacchetto di maggioranza, con tanto di duro comunicato del primo . In seguito a questi eventi, Rizzetta ha comprato delle quote nell' mantenendo comunque le sue quote nel sodalizio rossobl\u00f9.\nPer la stagione 2021-2022 vengono trattenuti gran parte dei calciatori protagonisti della vittoria del campionato di Serie D. Viene inoltre ufficializzato l'ingresso in societ\u00e0 di Julien Giuge a capo di un gruppo di soci francesi. Nella prima partita ufficiale, in Coppa Italia Serie C, il Campobasso esce di scena gi\u00e0 al primo turno eliminatorio per mano del , mentre il campionato si apre con un pareggio per 1-1 in casa dell'. Chiude il girone d'andata con 21 punti in quattordicesima posizione.\nColori e simboli.\nColori.\nI colori ufficiali del Campobasso sono il rosso e il blu, che sono anche quello cittadini richiamati nel gonfalone, che li riprende a sua volta da quelli che erano i colori delle due confraternite che nel Quattrocento dominarono la citt\u00e0 capoluogo, Crociati e Trinitari.\nPer quanto concerne le divise da gioco, da tempo la classica uniforme campobassana \u00e8 composta da un completo con maglietta a righe rosse e blu, pantaloncini blu e calzettoni rossi.\nSimboli ufficiali.\nIl simbolo del club \u00e8 il lupo, da cui il soprannome di \"lupi\" assegnato ai giocatori della squadra.\nStemma.\nLo stemma del Campobasso \u00e8 uno scudo svizzero palaro rossobl\u00f9 nel quale si trovano al centro lo stemma comunale, ovvero le sei torri merlate. Nella parte superiore \u00e8 presente la denominazione societaria, mentre in quella inferiore l'anno di fondazione.\nInno.\nL'inno ufficiale del Campobasso \u00e8 \"Forza lupi rossobl\u00f9\" di Gino e Gina, composto durante la militanza dei molisani in Serie B.\nStrutture.\nStadio.\nIl Campobasso disputa le sue partite casalinghe allo stadio Nuovo Romagnoli. Nonostante lo si chiami comunemente Nuovo Romagnoli (perch\u00e9 il vecchio fu effettivamente intitolato a Giovanni Romagnoli, aviatore molisano morto in Libia nel primo novecento) o Selva Piana, dal nome della contrada alle porte della citt\u00e0 che lo ospita, in realt\u00e0 esso non ha ancora avuto un nome ufficiale.\nCostruito dell'imprenditore edile Costantino Rozzi, \u00e8 stato inaugurato nel febbraio del 1985 nella gara di andata di Coppa Italia tra il Campobasso e la Juventus di Michel Platini e Giovanni Trapattoni, conclusasi con la vittoria per 1-0 in favore dei padroni di casa, con un'autorete di Stefano Pioli che devi\u00f2 un tiro di Guido Ugolotti.\nA partire dalla stagione 2013-2014 la societ\u00e0 rossobl\u00f9 abbandona temporaneamente lo stadio Nuovo Romagnoli per trasferirsi al Campo ACLI (ex antistadio), sito di fronte a esso. L'impianto dispone di un terreno sintetico e di una tribuna principale addossata al terreno di gioco. A marzo 2014 i lupi tornano a giocare al Romagnoli.\nIn precedenza il Campobasso giocava nello stadio Vecchio Romagnoli.\nCentro di allenamento.\nIl Campobasso svolge le proprie sedute di allenamento al Campo sportivo comunale di Vinchiaturo.\nSociet\u00e0.\nLa sede della societ\u00e0 \u00e8 in c/o Stadio Nuovo Romagnoli - C.da Selvapiana 86100 Campobasso\nOrganigramma societario.\n\"Organigramma societario tratto dal sito ufficiale\"\nDiffusione nella cultura di massa.\nIl Campobasso \u00e8 citato nel film \"Il tifoso, l'arbitro e il calciatore\", diretto da Pier Francesco Pingitore nel 1983, in particolare nel primo episodio \"L'arbitro\", quando il protagonista Alvaro Vitali si trova a dirigere la sfida tra la Lazio e i rossobl\u00f9 allo stadio Olimpico di Roma.\nLa Gialappa's Band cita il Campobasso durante la presidenza di Giovanni di Stefano (1994-1995) per le sue strampalate dichiarazioni pubbliche .\nCon l'arrivo nella societ\u00e0 del Campobasso di Matt Rizzetta, nel 2020, viene programmata una serie sulla storia del Campobasso calcio e sul dietro le quinte con sei puntate in tutto sui canali social di IFTV. Il progetto viene bloccato dopo la seconda puntata a causa della rottura tra Rizzetta e il presidente Gesu\u00e9.\nStatistiche e record.\nPartecipazioni ai campionati.\n 65 \nStatistiche di squadra.\nIl punteggio pi\u00f9 alto in una partita fu stabilito nel campionato 1956-1957: Campobasso- 9-0.\nStatistiche individuali.\nIl calciatore che ha all'attivo pi\u00f9 presenze in campionato con la maglia del Campobasso \u00e8 Michele Scorrano (371), storico capitano dei molisani a cui \u00e8 intitolata anche la curva nord dell'impianto casalingo, sede della frangia pi\u00f9 calda di \"aficionados\" rossobl\u00f9. Il calciatore con all'attivo pi\u00f9 reti segnate in campionato \u00e8 invece Rosario Majella con 59 gol realizzati seguito da Santo Quicquaro, a quota 45.\nDi seguito la classifica con il record di reti\nTifoseria.\nStoria.\nIl movimento Ultras a Campobasso esiste dagli anni settanta, anche se il gruppo organizzato di maggiore importanza di quel periodo fu il \"CUC 1981\" (Commando Ultr\u00e0 Campobasso 1981). Di gruppi attivi dagli anni settanta ad oggi si possono citare i \"Vigilantes\", \"Mods\", \"Teddy Boys\", \"Fedayn\", \"Ladyes\", \"Gli angeli della nord\", \"Ghetto G.A.R.\", \"Briganti\", \"Gruppo Neuro\", \"Skizzati\" \"CEP\", \"Ultr\u00e0 Campobasso\", \"Smoked Heads\", \"Brigata Fastidiosa\", \"Rebels\", \"Crociati\" e \"Nucleo Zasso\".\nNegli anni molti striscioni o pezze hanno colorato la Curva Nord Michele Scorrano anche se non possono essere citati come veri e propri gruppi organizzati, ma come semplici vessilli colorati di tifosi amici ovvero: \"Squadraccia\", \"Bulldog\", \"Alcol\", \"Incoscienti\", \"Metalmilitia\", \"Vecchio Cuc 1981\", \"Wolves\", \"Casalinghi Allupati\", \"The Four New Streets\", \"Indians\", \"Pazzi del Campobasso 2019\", \"Esiliati\". Fino alla stagione 2015-2016, la tifoseria del Campobasso \u00e8 stata composta dai seguenti gruppi: gli \"Smoked Heads\", storico gruppo nato nel 1986 in una partita contro la e portatori di una campagna antirazzista negli stadi, e il \"Nucleo Zasso\" nato nel 2011, seguiti dagli \"Ultras\" e \"Zona Offensiva\". Nell'estate 2016 lo storico gruppo ultras pi\u00f9 longevo della Curva Nord Michele Scorrano, gli \"Smoked Heads\", dopo essere stato il gruppo portante della curva nord per oltre 15 anni, decide di sciogliersi dopo 30 anni di militanza al seguito del Lupo in tutti gli stadi d'Italia e in ogni categoria. Gli seguono gli altri gruppi organizzati attivi, \"Nucleo Zasso\" e \"Zona Offensiva\". Gli \"Smoked Heads\" hanno continuato a seguire il Campobasso in tribuna e seguono il Lupo in casa dietro lo striscione \"Smoked Tribune\" apparso, con il ritorno dei tifosi allo stadio, a partire dalle ultime partite della stagione 2020-2021. Il timone della tifoseria organizzata rossobl\u00f9 passa nelle mani dei gruppi: \"Curva Nord Campobasso\" ed \"N.F.O.\" e dall'associazione \"Passione Rossoblu\". Inoltre, a partire dalla stagione 2021-2022, complice il rinnovato entusiasmo intorno alla squadra, il \"Commando Ultr\u00e0 Campobasso 1981\" ha annunciato la sua presenza sulle gradinate della Curva Nord.\nLa Curva Nord Michele Scorrano \u00e8 attualmente composta dai seguenti gruppi: gli ultras di \"Curva Nord Campobasso\" ed \"N.F.O.\", dall'associazione \"Passione Rossobl\u00f9\",dai gruppi di tifosi \"Wolves\", \"The Four New Streets\", \"Commando Ultra Campobasso 1981\", \"Pazzi del Campobasso 2019\" ed \"Esiliati\" (tifosi molisani emigrati dalla Regione).\nLa tifoseria rossobl\u00f9, inoltre, vanta un corposo bacino di appassionati al di fuori della citt\u00e0 partendo dal vasto hinterland cittadino e di molti paesi della Regione, fino a molte citt\u00e0 italiane le quali hanno molteplici sezioni a Roma, Bologna, Milano e altre localit\u00e0 d'Italia e, negli anni della Serie B, il supporto totale dei molisani (vedasi ad esempio gli Ultras del Termoli negli spareggi salvezza del 1987 o, fine anni novanta in Serie D, il gruppo di tifosi \"Hinchas Rossobl\u00f9 Isernia\") prima che le rivalit\u00e0 all'interno della Regione, complice la discesa dei rossobl\u00f9 nei dilettanti, si accendessero con le squadre pi\u00f9 importanti del Molise.\nGemellaggi e rivalit\u00e0.\nLa tifoseria molisana sostiene l'unico vero gemellaggio con i tifosi pugliesi del Fasano. I rapporti di amicizia sono pi\u00f9 numerosi e legano i rossobl\u00f9 alle tifoserie di Napoli che tifarono per il Campobasso negli spareggi di Serie B del 1986-1987 che si svolsero a Napoli, , , Padova, Jesina , con i gruppi \"Nuclei Sconvolti\" e \"Curva Nord Cosenza Ultras\" della tifoseria del (questi ultimi passati a sostenere le vicissitudini del Brutium Cosenza, squadra di azionariato popolare fondata dal gruppo), con i corregionali del (si veda la presenza in curva del \"Commando Ultr\u00e0 Bojano\" nella partita in casa contro il Foggia nel 2000 in C2) e di recente con il gruppo \"Pugnatores\" del Francoforte e\"Tradizionalmente Modena\" di . In passato ci furono dei rapporti d'amicizia anche con la tifoseria del Celta Vigo.\nRapporti di rivalit\u00e0 piuttosto tesi si hanno nei confronti delle tifoserie del Taranto per via degli incontri tra le due squadre sia negli spareggi salvezza del 1987 sia nel biennio 1999-2001 in cui si contesero il primato sia in serie D che in C2; con la tifoseria della Lazio in cui il culmine arriv\u00f2 sempre con gli spareggi dell'87, con il Pescara,\ne con il Frosinone con scontri con queste due tifoserie. Rivalit\u00e0 molto sentita con la con degli scontri tra fine anni 70 e inizio 80 in cui addirittura , dopo degli scontri all'interno dello stadio del Campobasso nell'81 in C1 dove le due squadre si contendevano un posto per la serie B, il pullman dei tifosi ospiti fu preso a fucilate (le due tifoserie non si incontrano dalla serie C2 del 2001-2002), con il Benevento con cui si disputa il \"derby del Sannio\", con la Casertana, con il Monopoli per via dello spareggio salvezza della stagione 1988-1989 e rivalit\u00e0 finita l\u00ec,con il Giugliano e con il Lanciano gli anni in cui contendevano con il Lupo il primato in serie D nella stagione 1997-1998 i primi e 1998-1999 i secondi,con il Chieti nelle ultime stagioni in serie D, con il Francavilla, il \"quasi derby\" con i vicini della Vastese con qualche scontro e qualche trasferta con numero molto ridotto per gli ospiti, con il per una semifinale playoff della 2000-2001 finita ad appannaggio dei laziali e rivalit\u00e0 finita l\u00ec.\nCon le squadre molisane la rivalit\u00e0 pi\u00f9 accesa \u00e8 quella con i supporters\ndel ; anche se, come detto, gli Ultras del Termoli sostennero il Campobasso negli spareggi di Napoli, la rivalit\u00e0 si riaccese quando le due squadre si incontrarono nelle partite tra i dilettanti con sfott\u00f2 (\"pisciaiuoli\" i termolesi, \"montanari\" i rossobl\u00f9), e anche qualche scontro; rivalit\u00e0 anche con l' Isernia per via che sono entrambi capoluoghi di provincia, con l'Agnonese e con il Venafro .\nOrganico.\nRosa 2021-2022.\n\"Aggiornata al 31 gennaio 2022.\"\n (capitano)\nAttivit\u00e0 polisportiva.\nCalcio a 5.\nNel settembre del 2021 il Campobasso sigla una partnership con lo Sporting Campobasso, squadra del capoluogo di Calcio a 5, e la squadra di futsal cambia nome in \"Citt\u00e0 di Campobasso Futsal\".\nCalcio femminile.\nNell'ottobre del 2021 viene formata la squadra under 15 femminile del Lupo."}
{"id": "553253", "revid": "324090", "url": "https://it.wikipedia.org/wiki?curid=553253", "title": "CCTV-2", "text": "CCTV2 \u00e8 il canale della tv cinese che tratta di economia. Attraverso il satellite APSTAR\uff0d1A trasmette in tutto il paese per tutto il giorno."}
{"id": "553258", "revid": "486946", "url": "https://it.wikipedia.org/wiki?curid=553258", "title": "Associazione Calcio Campobasso", "text": ""}
{"id": "553261", "revid": "110157", "url": "https://it.wikipedia.org/wiki?curid=553261", "title": "Cantone di Saugues", "text": "Il Cantone di Saugues era una divisione amministrativa dell'Arrondissement di Brioude.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 14 comuni:"}
{"id": "553262", "revid": "765341", "url": "https://it.wikipedia.org/wiki?curid=553262", "title": "Peperone", "text": "Il peperone \u00e8 il nome comune dato alla bacca ottenuta da alcune variet\u00e0 della specie \"Capsicum annuum\" e utilizzata come verdura.\nEtimo.\nIl genere \"capsicum\" prende il nome dal latino \"capsa\", cio\u00e8 \"scatola\", a causa della sua somiglianza ad un contenitore che ne racchiude i semi. Altra interpretazione \u00e8 la provenienza dalla voce verbale greca \"capto\" (mordo), a causa del loro sapore pungente.\nDescrizione.\nLe variet\u00e0 di peperoni producono frutti di differenti forme come allungata, conica, a prisma e persino a globo, superfici lisce o costolute, colori dal verde al violetto e un sapore che pu\u00f2 essere sia acre sia dolce. I peperoni vengono consumati sia freschi (crudi o cotti), sia in alcuni casi essiccati (ad esempio il peperone crusco).\nPur provenendo dal medesimo genere di piante, il peperone si differenzia dal peperoncino poich\u00e9 non contiene la capsaicina, che \u00e8 invece responsabile della piccantezza del peperoncino: un peperone ha pertanto valore zero nella scala di Scoville, la scala di misura della piccantezza.\nRicette.\nPrivato del picciolo e della parte superiore interna contenente i semi, il peperone \u00e8 l'ingrediente principale di alcuni piatti (in genere contorni) come la peperonata o i peperoni ripieni. Viene anche utilizzato come antipasto, condito con olio e sale, eventualmente rosolato su una superficie molto calda (una volta si usava la parte superiore della stufa, oggi \u00e8 utilizzabile un'apposita griglia metallica doppia a maglie fitte, posta direttamente su una fiamma bassa del fornello di cucina, a gas) fino a renderlo morbido e quasi non pi\u00f9 croccante e poi privato della buccia. In Piemonte \u00e8 servito anche come antipasto in grosse fette (due o tre per bacca, ovviamente, crude o rosolate e sbucciate) ricoperte sulla superficie \"interna\" di \"bagna c\u00e0uda\".\nValori nutrizionali.\nI valori nutrizionali del peperone possono variare in base alle diverse variet\u00e0; i seguenti valori sono la media tra le variet\u00e0 note come \"peperone giallo\", \"peperone rosso\" e \"peperone verde\", per 100\u00a0g di alimento:\nContiene inoltre vitamine, in prevalenza Vitamina C, (valori per 100\u00a0gr di parte edibile):"}
{"id": "553263", "revid": "110157", "url": "https://it.wikipedia.org/wiki?curid=553263", "title": "Cantone di Craponne-sur-Arzon", "text": "Il Cantone di Craponne-sur-Arzon era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "553265", "revid": "110157", "url": "https://it.wikipedia.org/wiki?curid=553265", "title": "Cantone di Fay-sur-Lignon", "text": "Il Cantone di Fay-sur-Lignon era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "553267", "revid": "110157", "url": "https://it.wikipedia.org/wiki?curid=553267", "title": "Cantone di Loudes", "text": "Il Cantone di Loudes era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "553269", "revid": "484362", "url": "https://it.wikipedia.org/wiki?curid=553269", "title": "Paleolitico Inferiore", "text": ""}
{"id": "553271", "revid": "110157", "url": "https://it.wikipedia.org/wiki?curid=553271", "title": "Cantone di Le Monastier-sur-Gazeille", "text": "Il Cantone di Le Monastier-sur-Gazeille era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "553275", "revid": "110157", "url": "https://it.wikipedia.org/wiki?curid=553275", "title": "Cantone di Pradelles", "text": "Il Cantone di Pradelles era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "553276", "revid": "110157", "url": "https://it.wikipedia.org/wiki?curid=553276", "title": "Cantone di Saint-Julien-Chapteuil", "text": "Il Cantone di Saint-Julien-Chapteuil era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "553277", "revid": "15756", "url": "https://it.wikipedia.org/wiki?curid=553277", "title": "Ugo Procacci", "text": "Biografia.\nNato a Firenze nel 1905, si dedic\u00f2 prima agli studi storici sotto la guida di Gaetano Salvemini, suo grande maestro, per poi laurearsi in Storia dell'arte nel 1927, con una tesi su Spinello Aretino.\nAntifascista, fu socio fondatore del Circolo Rosselli e ader\u00ec, durante la Seconda guerra mondiale, al Comitato di liberazione nazionale.\nSecondo una moderna concezione, fond\u00f2 nel 1932 il \"Gabinetto di restauro dei dipinti\" di Firenze, dove coniug\u00f2 l'interesse per l'attivit\u00e0 di restauro allo studio del patrimonio artistico del territorio toscano. Il laboratorio da lui fondato conflu\u00ec poi, nel 1975, all'atto di creazione del Ministero per i beni e le attivit\u00e0 culturali, nel nuovo istituto di restauro nato dalla fusione con l'antico opificio mediceo e chiamato Opificio delle Pietre Dure. Procacci, coadiuvato da restauratori del calibro di Augusto Vermerhen, prima, e Gaetano Lo Vullo, poi, si occup\u00f2 da vero pioniere di affiancare la ricerca al restauro, creando praticamente dal nulla la storia delle tecniche artistiche.\nNegli anni 1946-47 per la prima volta venne resa nota in modo estensivo, attraverso mostre aperte al pubblico e non pi\u00f9 solamente attraverso articoli in riviste specializzate, l'attivit\u00e0 del Laboratorio e in modo particolare il suo intento scientifico, aspetto particolarmente innovativo rispetto alla tradizionale cultura del restauro, molto spesso affidata ancora a tradizioni ed usi tramandati nel tempo. Il Gabinetto dei restauri si inser\u00ec a pieno titolo nei pi\u00f9 importanti dibattiti internazionali e raggiunse cos\u00ec alti livelli tecnici e fama internazionale.\nNel 1958 il Procacci divenne Soprintendente ai monumenti e alle Belle Arti di Firenze, Arezzo e Pistoia (duplice carica che tenne fino al 1964, anno in cui lasci\u00f2 ad altri l'incarico della tutela architettonica per continuare a svolgere quello delle Belle Arti); in tale veste affront\u00f2 l'emergenza dell'alluvione fiorentina del 1966, disastroso evento da cui il patrimonio artistico fiorentino riusc\u00ec a riemergere soprattutto grazie alla sua forza, tenacia e capacit\u00e0 organizzativa. Nel 1968 riceve ad honorem le chiavi della citt\u00e0 di Morlupo per meriti alla Resistenza.\nDopo il pensionamento nel 1972, Procacci inizi\u00f2 la carriera di docente universitario presso l'Istituto di Storia dell'Arte della facolt\u00e0 di Lettere dell'Universit\u00e0 di Firenze, insegnando Tecniche artistiche, Storia del restauro e Uso dei documenti storici per la storia dell'arte. Divenne cos\u00ec maestro della generazione oggi ai massimi livelli della tutela artistica in Italia.\nProcacci fu tra i primi fautori di un atteggiamento moderno e consapevole riguardo al restauro delle opere d'arte: studiando sia le fonti scritte disponibili (ricettari antichi, trattati in materie artistiche, ecc.) studi\u00f2 a ritroso le tecniche di produzione artistica degli antichi artefici e vi innest\u00f2 con giudizio i metodi di ricerca e di diagnosi moderni. I suoi studi furono particolarmente importanti nel campo dell'affresco: egli infatti, dovendo operare spesso secondo le conoscenze dell'epoca, nel restauro delle pitture murali con la metodica dello strappo, s'impegn\u00f2 nell'importantissimo recupero delle sinopie, cio\u00e8 dei disegni preparatori su muro, sottostanti l'intonaco.\nAccademico dei Lincei, mor\u00ec nella citt\u00e0 natale, a ottantacinque anni, nel 1991.\nOpere.\nAlcuni tra i suoi scritti principali"}
{"id": "553278", "revid": "1869172", "url": "https://it.wikipedia.org/wiki?curid=553278", "title": "Le 14 pi\u00f9 belle canzoni dedicate al Natale", "text": "Le 14 pi\u00f9 belle canzoni dedicate al Natale \u00e8 una raccolta di brani natalizi, eseguiti dal Piccolo Coro \"Mariele Ventre\" dell'Antoniano.\nQuesto cd contiene brani della tradizione natalizia, alcuni stranieri, ma con testi adattati in italiano.\nL'anno di edizione \u00e8 il 1999 e l'editore \u00e8 Antoniano."}
{"id": "553280", "revid": "1543377", "url": "https://it.wikipedia.org/wiki?curid=553280", "title": "Cantone di Saint-Paulien", "text": "Il Cantone di Saint-Paulien \u00e8 una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 19 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "553283", "revid": "110157", "url": "https://it.wikipedia.org/wiki?curid=553283", "title": "Cantone di Solignac-sur-Loire", "text": "Il Cantone di Solignac-sur-Loire era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 5 comuni:"}
{"id": "553288", "revid": "110157", "url": "https://it.wikipedia.org/wiki?curid=553288", "title": "Cantone di Vorey", "text": "Il Cantone di Vorey era una divisione amministrativa dell'Arrondissement di Le Puy-en-Velay.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "553291", "revid": "1543377", "url": "https://it.wikipedia.org/wiki?curid=553291", "title": "Cantone di Aurec-sur-Loire", "text": "Il Cantone di Aurec-sur-Loire \u00e8 una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 4 comuni.\nComposizione.\nPrima della riforma del 2014 comprendeva il solo comune di Aurec-sur-Loire.\nDal 2015 i comuni appartenenti al cantone sono i seguenti 4:"}
{"id": "553292", "revid": "1543377", "url": "https://it.wikipedia.org/wiki?curid=553292", "title": "Cantone di Bas-en-Basset", "text": "Il Cantone di Bas-en-Basset \u00e8 una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 9 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "553294", "revid": "110157", "url": "https://it.wikipedia.org/wiki?curid=553294", "title": "Cantone di Monistrol-sur-Loire", "text": "Il Cantone di Monistrol-sur-Loire \u00e8 una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende 4 comuni:"}
{"id": "553296", "revid": "1543377", "url": "https://it.wikipedia.org/wiki?curid=553296", "title": "Cantone di Montfaucon-en-Velay", "text": "Il Cantone di Montfaucon-en-Velay era una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "553297", "revid": "110157", "url": "https://it.wikipedia.org/wiki?curid=553297", "title": "Cantone di Retournac", "text": "Il Cantone di Retournac era una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 3 comuni:"}
{"id": "553300", "revid": "110157", "url": "https://it.wikipedia.org/wiki?curid=553300", "title": "Cantone di Saint-Didier-en-Velay", "text": "Il Cantone di Saint-Didier-en-Velay era una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "553301", "revid": "110157", "url": "https://it.wikipedia.org/wiki?curid=553301", "title": "Cantone di Sainte-Sigol\u00e8ne", "text": "Il Cantone di Sainte-Sigol\u00e8ne era una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 3 comuni:"}
{"id": "553304", "revid": "110157", "url": "https://it.wikipedia.org/wiki?curid=553304", "title": "Cantone di Tence", "text": "Il Cantone di Tence era una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "553308", "revid": "110157", "url": "https://it.wikipedia.org/wiki?curid=553308", "title": "Cantone di Yssingeaux", "text": "Il Cantone di Yssingeaux \u00e8 una divisione amministrativa dell'Arrondissement di Yssingeaux.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, non ha subito modifiche.\nComposizione.\nComprende 7 comuni:"}
{"id": "553312", "revid": "63756", "url": "https://it.wikipedia.org/wiki?curid=553312", "title": "Newfoundland", "text": ""}
{"id": "553313", "revid": "834", "url": "https://it.wikipedia.org/wiki?curid=553313", "title": "Le pi\u00f9 belle canzoni dedicate alla mamma", "text": "Le pi\u00f9 belle canzoni dedicate alla mamma \u00e8 un cd che raccoglie 12 canzoni dedicate alla mamma, alcune delle quali (3, 4, 5, 10) provenienti dallo Zecchino d'Oro, altre di cantanti famosi, altre ancora precedentemente incise nel cd intitolato \"La mamma colorata\". L'anno di edizione \u00e8 il 2002 e l'editore \u00e8 Antoniano."}
{"id": "553320", "revid": "2213031", "url": "https://it.wikipedia.org/wiki?curid=553320", "title": "Antonio Lanza (filologo)", "text": "Biografia.\nLanza \u00e8 stato professore ordinario di Letteratura italiana nell'Universit\u00e0 degli Studi dell'Aquila: dal giugno 2013 \u00e8 in pensione. \u00c8 stato membro del Consiglio scientifico della Societ\u00e0 Dantesca Italiana fino a tutto il 2015.\nFilologo e studioso di storia della letteratura italiana del Medioevo e del Rinascimento, si \u00e8 occupato in particolare delle polemiche tra umanisti e tradizionalisti e della storia della cultura fiorentina tra la fine del Trecento e la prima met\u00e0 del Quattrocento. Sulla scia degli studi di Domenico Guerri, che considera il suo maestro (pur non avendo potuto conoscerlo di persona), sostiene che la tenzone tra Dante e Forese Donati sia in realt\u00e0 una tenzone quattrocentesca impropriamente attribuita al Poeta e al suo amico.\nHa pubblicato numerose edizioni di testi toscani antichi, tra cui quelle del \"Paradiso degli Alberti\" di Giovanni Gherardi, del \"Trecentonovelle\" di Franco Sacchetti, delle varie redazioni della \"Novella del Grasso legnaiuolo\", delle \"Rime\" di Cecco Angiolieri, dei \"Poemetti\" dello Za, delle \"Poesie autentiche\" del Burchiello e della \"Commed\u00eca\". Dirige le riviste \u00abLetteratura italiana antica\u00bb (Fabrizio Serra editore), \u00abLa Parola del testo\u00bb (Fabrizio Serra editore), \u00abRivista internazionale di ricerche dantesche\u00bb (Fabrizio Serra editore) e, dal 2012 al 2015, \u00abStudi danteschi\u00bb (Le Lettere), organo ufficiale della Societ\u00e0 Dantesca Italiana. Dal 1988 al 2012 ha diretto la sezione dantesca de \u00abLa Rassegna della letteratura italiana\u00bb (Le Lettere), mentre nei primi anni Novanta la collana \"L'arco muto\" presso De Rubeis Editore, casa editrice di Anzio. \u00c8 direttore delle collane \u00abI Saggi di Letteratura italiana antica\u00bb (Cadmo), \u00abDantesca\u00bb, \u00abClassici italiani\u00bb e \u00abOrti Oricellari\u00bb (Aracne).\nSi occupa parallelamente di storia del jazz (\u00e8 autore delle voci di jazz della Quinta Appendice dell'Enciclopedia Italiana) e svolge corsi sul West Coast jazz presso la Casa del Jazz in Roma.\nOpere.\nEdizioni curate da Antonio Lanza:"}
{"id": "553327", "revid": "35804", "url": "https://it.wikipedia.org/wiki?curid=553327", "title": "Capsicum annum", "text": ""}
{"id": "553332", "revid": "2175", "url": "https://it.wikipedia.org/wiki?curid=553332", "title": "Cantone di Gap-Nord-Ouest", "text": ""}
{"id": "553334", "revid": "2175", "url": "https://it.wikipedia.org/wiki?curid=553334", "title": "Cantone di Gap-Sud-Ouest", "text": ""}
{"id": "553348", "revid": "12582", "url": "https://it.wikipedia.org/wiki?curid=553348", "title": "CCTV5", "text": ""}
{"id": "553350", "revid": "1544559", "url": "https://it.wikipedia.org/wiki?curid=553350", "title": "Zastava Koral", "text": "La Zastava Koral \u00e8 un'automobile prodotta dal 2000 al 2008 dalla Zastava. Alla ripresa della produzione dopo il bombardamento della fabbrica di Kragujevac venne presentata l'erede della Yugo, in versione berlina e cabriolet, quest'ultima esportata anche in Canada e negli Stati Uniti.\nPrima Serie (2000-2002).\nIl primo modello venne presentato come \"Koral FL\" da \"Face Lift\" rispetto al modello predecessore con un ammodernamento delle linee e della meccanica. I modelli erano due con motorizzazioni da 1,1 e 1,3 l e rispettivamente 55 e 65 cv.\nLa Koral poteva essere anche in versione Cabrio, sportiva (con spoiler e minigonne), ciao (con cambio automatico) e van (senza finestrini con estensione in plastica nera).\nSeconda Serie (2002 - 2008).\nTutte le versioni sono rimaste uguali mentre sono cambiati i motori e l'estetica nonch\u00e9 la denominazione diventata \"Koral IN\".\nSono cambiati i fari anteriori che sono diventati doppi, quelli posteriori che sono diventati sottili e la nuova mascherina, pi\u00f9 elegante.\nViene esportata negli Stati Uniti ed in Cina al contrario della vecchia serie.\nGlobalmente, al momento del fermo delle catene di montaggio il 11 novembre 2008 sono 794.428 gli esemplari di Yugo Koral 45 e Zastava Koral prodotti nella fabbrica serba di Kragujevac, ora diventata Fiat Serbia."}
{"id": "553353", "revid": "12582", "url": "https://it.wikipedia.org/wiki?curid=553353", "title": "CCTV2", "text": ""}
{"id": "553356", "revid": "287204", "url": "https://it.wikipedia.org/wiki?curid=553356", "title": "Arrondissement di Saint-Laurent-du-Maroni", "text": "L\"arrondissement\" di Saint-Laurent-du-Maroni \u00e8 una suddivisione amministrativa francese, situata nel dipartimento d'oltremare francese della Guyana.\nComposizione.\nL\"arrondissement\" di Saint-Laurent-du-Maroni raggruppa 8 comuni in 3 cantoni:"}
{"id": "553357", "revid": "260676", "url": "https://it.wikipedia.org/wiki?curid=553357", "title": "Cant\u00f9", "text": "Cant\u00f9 (\"Cantuu\" in dialetto brianzolo, : ) \u00e8 un comune italiano di abitanti della provincia di Como in Lombardia. \u00c8 il secondo comune pi\u00f9 popoloso della provincia dopo il capoluogo e il venticinquesimo della Lombardia.\nOrigini del nome.\nL'origine del nome di Cant\u00f9 probabilmente risale a \"Canturium\" (Canturio) che pu\u00f2 trovare la sua origine dai \"Canturigi,\" una delle popolazioni celtiche che abitarono la regione Insubria nel VI secolo a.C., o da \"Cantores\" indicante una \"Cantoria\" presso qualche edificio religioso\"\" . Il toponimo di \"Gallianum\" (Galliano), che costitu\u00ec il pi\u00f9 antico nucleo abitato di Cant\u00f9, deriva dalla popolazione celtica dei \"Gallianates\".\nStoria.\nPreistoria ed et\u00e0 antica.\nL'area canturina era gi\u00e0 abitata dall'uomo nella prima et\u00e0 del ferro, documentata dal ritrovamento di una tomba a cremazione contenente vari utensili risalenti alla prima met\u00e0 del VI secolo a.C. Il primo nucleo abitato era Galliano, fondato dai Galli Insubri su una collina morenica circondata e protetta dai boschi, risalente al V secolo a.C.\nNel 196 a.C. il villaggio venne conquistato dalle legioni romane, guidate dal console Marco Claudio Marcello, e poi inglobato nel municipio \"Novum Comum\" (Como). Galliano era un borgo di grande importanza strategica commerciale perch\u00e9 vi passava l'antica strada che univa le citt\u00e0 di Milano e Como.\"\" La presenza romana in questo luogo \u00e8 testimoniata dal ritrovamento archeologico di are dedicate al culto di Giove, Minerva e della Triade Capitolina, dei resti di un tempio (sul quale ora si innalzano la basilica e il battistero di Galliano), utensili, monete, necropoli ed epigrafi sparpagliati nelle vicinanze.\nSe il colle di \"Canturium\" costituiva un appostamento militare (come testimoniato da reperti di fibule e armille), \"Gallianum\" era invece il fulcro della vita religiosa.\"\"\nAlto Medioevo.\nNel V secolo d.C. Galliano, grazie a un discreto sviluppo culturale e religioso, divenne una pieve e si stacc\u00f2 dal municipio di Como prendendo il nome di \"Canturio\". In questo periodo, per opera della comunit\u00e0 del posto, sorge la prima basilica paleocristiana dedicata a San Vincenzo di Saragozza. Nel 483, con un decreto di papa Gelasio I indirizzato all'arcivescovo di Milano Teodoro dei Medici, Canturio venne dichiarata Corte Reale insieme con altre terre. Nel 605 circa, il territorio canturino si separ\u00f2 da quello comasco. Quest'ultimo divenne diocesi suffraganea del Patriarcato di Aquileia. Alla fine del X secolo, Canturio venne unito alla corte di Intimiano nel \"Distretto della Martesana\" controllato da Milano.\nBasso Medioevo e Rinascimento.\nDa \"Gerardo\" e \"Brielda\", nobili signori della \"curtis\" di Intimiano di origini canturine, nacque Ariberto, futuro arcivescovo di Milano. Nel 1004-1005 Ariberto da Intimiano ristruttur\u00f2 la basilica di Galliano e, il 2 luglio del 1007\"\", la riconsacr\u00f2 a \"San Vincenzo\". \"Canturio\", fedelissima alla citt\u00e0 di Milano anche grazie alle numerose nobili famiglie milanesi che abitarono nel borgo, partecip\u00f2 dal 1118 alla decennale lotta contro Como. Nell'anno 1124 i canturini furono i primi ad assalire il territorio comasco saccheggiando Lipomo, Trecallo e Albate, e occupando il \"Monte Mongolio\". Vennero poi sconfitti dai soldati comaschi alle pendici del monte, dopo che quest'ultimi operarono una strategica ritirata dalla battaglia presso le paludi dell'Acquanegra attirando i canturini in un'imboscata. L'esercito comasco devast\u00f2 il territorio di Canturio e incendi\u00f2 il vicino villaggio di \"Vighizzolo\". I canturini furono cos\u00ec costretti a chiedere aiuto a Milano. Uniti coi milanesi sconfissero le truppe nemiche a Mariano e posero fine alla guerra il 27 agosto dell'anno 1127 con il saccheggio e la distruzione della citt\u00e0 di Como. In seguito Canturio si un\u00ec alla Lega Lombarda contro l'imperatore Federico I Barbarossa sconfiggendolo nel 1160\"\".\nDurante il conflitto politico nella citt\u00e0 di Milano, ospit\u00f2 l'arcivescovo Enrico I da Settala e i nobili milanesi scacciati dal popolo\"\" guidato dal capitano \"Ardigotto Marcellino\". Nel XIII secolo Canturio a fianco dei Visconti partecip\u00f2 alle guerre contro i Torriani e fu teatro delle contese tra guelfi e ghibellini\"\". Nel 1324, divenuta signoria dei fratelli milanesi \"Gaspare e Giovannolo Grassi\", venne fortificata con grosse mura e 35 torri.\"\" Il 20 giugno dello stesso anno i fratelli dichiararono, con tanta audacia, l'indipendenza di Canturio da Milano.\"\" Grazie ai numerosi avvenimenti che tenevano impegnati i Visconti al di fuori del territorio canturino, il borgo godette un periodo di pace che dur\u00f2 10 anni.\"\" Verso la fine dell'anno 1333 \"Stefanolo Grassi\", figlio di Giovannolo, a capo di 200 cavalieri tent\u00f2 un colpo di mano quasi riuscito contro \"Franchino Rusca\", signore di Como. Successivamente Canturio cadette nella mani di Azzone Visconti. Negli anni a seguire Canturio venne tormentata dalle lotte tra le nobili famiglie dei Grassi e dei Carcano per poi passare nelle mani di Filippo Maria Visconti dal 1412 al 1447. Nel novembre del 1413 il Duca di Milano e \"il Carmagnola\" incontrarono presso la citt\u00e0 canturina Sigismondo di Lussemburgo, con l'intento di difendere i diritti viscontei sulla citt\u00e0. Dopo la morte dell'ultimo Duca della dinastia viscontea entr\u00f2 in gioco Francesco Sforza, nemico di Milano, e Canturio si dovette preparare alle difese. La citt\u00e0 riusc\u00ec per tre giorni a respingere il nemico, quest'ultimo pi\u00f9 potente e numeroso, ma al quarto giorno capitol\u00f2 in seguito al crollo delle mura sotto i colpi delle bombarde.\nNel 1449 Canturio venne governata dal capitano di ventura Antonio Centelles e divenne un \"quartier generale\" degli Sforza essendo un importante baluardo dell'Alto Milanese per tenere a freno i territori di Lecco, della Brianza, della Comasina, del Piano d'Erba e del Luganese. Tra la fine dell'anno 1449 e gennaio del 1450 Antonio Centelles si rifugi\u00f2 a Canturio, in seguito a due cocenti sconfitte riportate contro i veneziani condotti da Jacopo Piccinino, per poi venir fatto imprigionare da Francesco Sforza, prima a Lodi e poi nel castello di Pavia, per il sospetto che volesse cambiare bandiera. Canturio venne donata dal duca Galeazzo Maria Sforza al fratello naturale \"Polidoro Sforza Visconti\" e nel 1475 affidata in feudo al nobile milanese \"Francesco Pietrasanta\"\"\" che vi fece erigere un castello, su uno gi\u00e0 esistente in cima al colle centrale, poi distrutto nel 1527 da Gian Giacomo Medici durante il saccheggio della citt\u00e0.\"\" Del castello originale rimane solo l'antica torre in pietra, trasformata poi nel campanile della chiesa di San Paolo.\"\" Nel 1484, in qualit\u00e0 dei poteri feudalizi del conte Pietrasanta, venne eletto podest\u00e0 del borgo canturino \"Tristano Carcano\" che spos\u00f2 \"Margarita Visconti\" nel 1461 e fu podest\u00e0 e castellano di Carimate nel 1473. Nel 1496 il borgo di Canturio pass\u00f2 alla nobile famiglia dei Fossani per poi tornare ai Pietrasanta, 19 anni dopo.\nDal Cinquecento ai giorni d'oggi.\nLa citt\u00e0, che gli \u201cStatuti delle acque e delle strade del contado di Milano fatti nel 1346\u201d citano con il nome di \"Cant\u00f9\", al Cinquecento perde il suo aspetto strategico a favore di un'operosit\u00e0 nel contesto di un vasto comprensorio: si hanno notizie della produzione artigianale dei chiodi e del pizzo a tombolo. Nella prima met\u00e0 dell'Ottocento incomincia la produzione artistica del mobile. Anche il castello, ricostruito e rimasto nelle mani dei Pietrasanta fino al XVIII secolo, perde il suo profilo militare diventando un palazzo di \"piacere\", ospitando importanti famiglie milanesi, artisti e poeti come Domenico Cimarosa e Giuseppe Parini.\nSempre inserita nel Ducato di Milano e, in particolare, nella pieve di Galliano, nel 1751, Cant\u00f9 comprendeva anche i cassinaggi di \u201cCassina La Costa\u201d, Novello, \u201cdi Mariano\u201d, Rogorina, Amata, Musso, \u201cAlla Costa\u201d, Giovanica, Sabianica, Vighizzolo, Galliano, Gallianello, Chioso, Bissetti, Birone, Varenna, Santanega, \u201cDel Comune\u201d, \u201cLa Pelada\u201d, san Giuliano, Fecchio, Pesciedo, \u201cLa Briaga\u201d, Pattuella, Crotto, Miristella, Rottola, Capretta, Arcone, Montressone, Colombaro, Barentina, Arcone (altro), Baltracca Brugnola, Marnina, Occa, Albarina, \u201cMont\u2019Albano\u201d, Sant\u2019Antonio, Priva, Sabionedo, Cavanetta , Colombaro (altro), Cavana, Sant\u2019Antonino, Moncucco, Pellizzera, Mera, Rencate, Careggio, \u201cCassina Occone\u201d, Baricella, Pilastrello e Monte.\nPer secoli alle dipendenze di Milano, con la suddivisione della Lombardia austriaca del 1771 Cant\u00f9 fu inclusa nella Provincia di Milano. In seguito, la cittadina fu spostata in Provincia di Como da Napoleone a titolo sperimentale nel 1797 (quando Cant\u00f9 entr\u00f2 a far parte del Distretto del Lario con la nascita della Repubblica Cisalpina) e definitivamente nel 1801. Un decreto napoleonico del 1807 sanc\u00ec l'allargamamento territoriale di Cant\u00f9 ai limitrofi comuni di Cucciago e Senna ed uniti. L'aggregazione dei due comuni fu tuttavia abrogata con il ritorno degli austriaci in seguito alla caduta di Napoleone.\nIl primo Consiglio comunale fu eletto nel 1830. La fioritura dell'artigianato canturino, in un periodo di intenso sviluppo industriale, \u00e8 data dall'istituzione di una Scuola d'Arte per l'arredamento nel 1882, la prima del genere sorta in Italia. Durante la seconda guerra mondiale, nel 24 ottobre 1942, Cant\u00f9 venne bombardata dagli aerei degli Alleati portando la distruzione di alcuni edifici come il vecchio fabbricato viaggiatori della Stazione di Cant\u00f9-Cermenate.\nSimboli.\nLo stemma \u00e8 stato formalmente riconosciuto con \"Decreto del Capo del Governo\" Benito Mussolini del 6 novembre 1928, anche se in uso da almeno un secolo. Nel decreto si blasona:\nLa figura del cane con il collare \u00e8 gi\u00e0 presente nei celebri stemmari tardo-gotici lombardi del Trivulziano e del \"Cremosano\". Lo stemma raffigura il cane e la torre attraverso la para-etimologia popolare dell'origine di \"Canturio\" dalla fusione delle parole \"canis\" e \"turris\". La figura del cane evoca la fedelt\u00e0 del popolo canturino all'autorit\u00e0 costituita, ma anche il loro carattere forte e battagliero. La torre richiama il periodo in cui Cant\u00f9 venne fortificata con 35 torri da Gaspare Grassi nel 1324 e rimase indipendente dall'influenza di Milano per quasi 10 anni. Nel 23 aprile 1979 \u00e8 stato conferito il nuovo gonfalone, di panno verde, con un decreto del Presidente della Repubblica.\nMonumenti e luoghi d'interesse.\nArchitetture religiose.\nComplesso monumentale di Galliano.\nIl complesso monumentale di Galliano \u00e8 stato costruito tra il V - XI secolo.\nBasilica prepositurale di San Paolo e Cappella della Madonnina.\nIn posizione dominante sul centro di Cant\u00f9 si trova la basilica prepositurale di San Paolo, eretta verso la fine dell'XI secolo.\nNei pressi della basilica si trova la Cappella della Madonnina, un antico oratorio databile all'XI secolo e che oggi adempie talvolta le funzioni di battistero della stessa chiesa di San Paolo\"\". In origine detta chiesa di Santa Maria, la cappella \u00e8 anche conosciuta come \"Oratorio della Beata Vergine\". Situata nei pressi dell'antica cinta muraria cittadina, la chiesetta si presenta come un edificio con facciata a capanna e abside ettagonale formato da pareti irregolari innestate su quelle che un tempo erano le mura medievali della citt\u00e0. Anticamente la facciata era aperta e delimitata da una grata. Internamente, l'edificio ha una struttura a pianta quadrata ed \u00e8 arricchito da affreschi che vanno dal periodo tardo-bizantino a quello trecentesco, successivamente rimaneggiati nel XVI secolo. Tra di essi si ricordano la rappresentazione del borgo canturino e dei suoi monumenti principali, opera del 1514 attribuita ad Ambrogio da Vigevano e Cristoforo de Mottis\"\", oltre a una Madonna del latte del XIV secolo. Ai lati dell'abside sono raffigurati alcuni episodi della vita di Ges\u00f9: \"La nascita\", \"La circoncisione\" e \"L'adorazione dei Magi\".\nBasilica parrocchiale dei Ss. Teodoro e Bartolomeo.\nElevata a parrocchiale nel XV secolo\"\", la chiesa di San Teodoro fu costruita in stile romanico tra la fine dell'XI e il XII secolo ma molto rimaneggiata nel corso del tempo\"\".\nLa facciata, modificata nel XVII secolo secondo gli stilemi barocchi \"\", \u00e8 introdotta da un portale settecentesco in legno di noce, incorniciato da arenaria grigio-gialla. Al XVIII secolo risale invece una raffigurazione del vescovo Teodoro racchiusa nel fastigio del portale.\nLe navate, delimitate da pilastri rettangolari rivestiti di serizzo e chiuse da rispettive absidi, sono state anch'esse oggetto di importanti ristrutturazioni\"\". Se infatti l'abside centrale \u00e8 originale, le due laterali furono ricostruite in stile romanico agli inizi del XX secolo\"\" dopo che nel '600 erano state demolite per lasciar posto a due cappelle a pianta rettangolare progettate dell'architetto Gerolamo Quadrio. Internamente, tra la fine del '500 e gli inizi del '600 il pavimento era in laterizio con mattonelle quadrate e rettangolari, mentre le pareti erano completamente dipinte. Di queste raffigurazioni sopravvivono oggi un \"San Giovanni Battista\", un \"Battesimo di Ges\u00f9\" e una Madonna del latte.\nLa copertura, che era capriate lignee con coppi a vista e che, in origine, aveva una struttura interna a cassettoni, nel periodo barocco fu dotata di una struttura a volte a vela.\nI rimaneggiamenti hanno interessato anche il campanile\"\", in origine romanico ma intensivamente ristrutturato gi\u00e0 nel XVII secolo. La parte superiore fu ricostruita in pietra di Saltrio nel 1831, attraverso un intervento che vide l'aggiunta del dado ottagonale e della cupola a cipolla.\nLa chiesa conserva un prezioso Crocifisso ligneo con capelli e spine vere, proveniente dalla demolita chiesa dei Santi Giacomo e Filippo, oltre alle spoglie di Sant'Innocenzo della Legione tebana\"\".\nSantuario della Madonna dei Miracoli.\nIl Santuario della Madonna dei Miracoli fu costruito tra il 1554 e 1555 sul luogo di una presunta apparizione mariana che sarebbe avvenuto al di fuori dell'antica porta cittadina di Campo Rotondo, ove un pilastro ospitava un dipinto di una Madonna del latte. Secondo quanto tramandato dalla tradizione, nel maggio del 1543 una ragazzina dal nome Angiolina della Cascina Novello si sarebbe recata sul luogo dell'icona mariana per chiedere la cessazione di una grave carestia che affliggeva l'area del canturino. In seguito alle preghiere, la Madonna, chiamata \"Santa Maria Bella\", sarebbe apparsa alla giovinetta annunciando la fine della miseria e invitandola a recarsi nei campi con gli abitanti del borgo per la mieterura di un abbondante raccolto. L'effige di Santa Maria Bella, risalente a non oltre la met\u00e0 del '400, \u00e8 conservata al centro del dossale dell'altare maggiore della chiesa.\nEsternamente, l'edificio si presenta con una facciata realizzata in cemento Portland tra il 1900 e il 1901 su disegno di Italo Zanini, secondo uno stile eclettico neoclassico-neobarocco. Al centro della parte superiore della facciata, una nicchia contenente una statua dell'Assunta rivela la dedicazione mariana della chiesa.\nLa parte anteriore del santuario, crollata nell'ottobre del 1837, fu ricostruita su progetto dell'architetto Giacomo Moraglia e inaugurata nel 1863.\nInternamente, la chiesa presenta una struttura a tre navate, ove quella centrale si chiude nel presbiterio, mentre le due laterali sono concluse da rispettive cappelle, una dedicata a Sant'Antonio e l'altra a Santa Teresa d'Avila.\nLe pareti e la cupola del presbiterio e del coro sono coperte di decorazioni effettuate negli anni 1637-1638 da Giovanni Mauro della Rovere (detto il Fiammenghino), affreschi che erano gi\u00e0 stati auspicati dal vescovo Carlo Borromeo, durante la visita pastorale dell'ottobre 1570. Gli affreschi della cupola, che si sviluppa a partire da una pianta rettangolare di circa 7 x 8 m, riportano una scena dell\u2019Assunzione: un porticato ad anello si apre al cielo, ove troneggia la Madonna circondata da angeli musicanti e nuvole. Una serie di re biblici,10 profeti e sibille mescolate insieme a putti festanti ornano, in maniera alternata, gli otto scomparti del porticato e gli spazi della sottostante balaustra. L'arco tra il presbiterio e il coro ospita l'altare che ospita l'effige di Santa Maria Bella, realizzato nel 1852 in stile neoclassico su disegno di Pompeo Calvi. Sulla parete sinistra del presbiterio \u00e8 affrescata una \"Visita dei Magi\", mentre su quella di destra sono dipinte \"Le nozze di Cana\". Il coro \u00e8 ricoperto da una volta ornata da stucchi disposti a crociera, al centro della quale domina una raffigurazione del Padre Creatore affacciato ad angeli musicanti\"\".\nIl santuario conserva inoltre una \"Incoronazione della Vergine\" dipinta da Camillo Procaccini (1610), nonch\u00e9 una \"Apparizione di Cristo a Santa Teresa\" di Charles Grandon (1714)\"\".\nEx-Chiesa di Sant'Ambrogio.\nL'edificio, detto anche \"chiesa della Trasfigurazione\", fu costruito verso il 1570 su sostegno economico di Suor Letizia Alciati, dopo che nel 1505 il papa Giulio II aveva concesso alle Umiliate di Sant'Ambrogio il permesso di costruire sia la chiesa sia un monastero. Umiliate che, nei pressi della chiesa, dal XIII secolo gestivano un ospedale, dedicato a Sant'Antonio.\nLa chiesa si presenta come un edificio tardo-rinascimentale a pianta quadrata, sormontato da un'ampia cupola con tiburio cilindrico. Internamente, la cupola \u00e8 affrescata e decorata da stucchi realizzati dai Maestri intelvesi.\nNel 1586 la chiesa venne divisa in due aree: una interna e una esterna. La parte interna, ad uso esclusivo delle monache del convento di clausura era introdotta da una esterna accessibile ai fedeli durante le funzioni religiose.\nIn seguito alla soppressione dell'ordine religioso da parte di Napoleone Bonaparte durante la Repubblica Cisalpina (1785), la chiesa cadde in totale declino. In un primo momento, il Monastero fu convertito in scuola militare, mentre la chiesa fu sconsacrata all\u2019inizio del XIX secolo. Venduta all\u2019asta nel 1818, la chiesa fu adibita, assieme al Monastero, in abitazioni e magazzini privati. A met\u00e0 del XIX secolo si assistette alla demolizione sia della chiesa interna sia del campanile. Il monastero venne invece distrutto nel 1936 per dare spazio all'attuale piazza Marconi. Nella cupola della ex-chiesa, resti di oltre cento figure affrescate da Giovanni Paolo e Raffaele Recchi (1676), tra le quali spicca la sagoma di un angelo che porge lo staffile al santo titolare della chiesa.\nChiesa di Santa Maria ed ex-monastero delle Benedettine.\nEretta fra il 1665 e gli anni '80 del Seicento, la chiesa di Santa Maria fu costruita nel contesto di un monastero femminile benedettino, istituito nel 1093 da Alberto da Prezzate e riedificato nel 1690.\nDal XIII secolo in poi, il convento fu frequentato da giovani appartenenti alle ricche famiglie di Cant\u00f9 e alla nobilt\u00e0 comasca e milanese, che con il loro sostegno economico garantirono un periodo di prosperit\u00e0 al monastero. Nei secoli XVII e XVIII, in particolare, la protezione delle famiglie nobiliari e il possedimento di estesi beni fondiari garantirono i proventi per la realizzazione della nuova chiesa, finalizzata a sostituire quella pi\u00f9 antica che era gi\u00e0 ristrutturata ai tempi dell'arcivescovo Carlo Borromeo. La chiesa, progettata dall'architetto Gerolamo Quadrio, fu infatti eretta su un preesistente edificio religioso in stile romanico, probabilmente a tre navate, databile agli inizi del Basso Medioevo. Alla morte di Gerolamo, avvenuta nel 1679, la direzione dei lavori pass\u00f2 al figlio Giovanni Battista Quadrio, autore del un portale in pietra che, all'interno della facciata in mattoni rimasta incompiuta, \u00e8 sovrastato da una conchiglia dalla quale si diramano due ghirlande. La pianta ottagonale \u00e8 caratterizzata dall'alternarsi di pareti dritte e curvilinee, che con il presbiterio, il vano di ingresso e i due altari laterali, creano la forma di una croce. La chiesa \u00e8 impostata su una pianta centrale ottagonale realizzata attraverso l'alternanza di pareti dritte e curvilinee che, in combinazione con il presbiterio, l'ingresso e i due altari laterali, vanno a formare una croce. Un'imponente cupola sormontata da un tiburio conclude l'edificio.\nAll'interno della chiesa, otto colonne isolate sostengono il tiburio cilindrico e delimitano gli spazi della cappella maggiore e ai due altari laterali che un tempo erano dedicati alla Vergine deipara (quello verso oriente) e a san Benedetto (quello verso occidente). La chiesa ospita una grande pala d'altare realizzata da Grazio Cossali (1596), proveniente dalla distrutta chiesa domenicana di San Giovanni in Pedemonte di Como e raffigurante la \"Vergine con il Bambino e i Santi Giacinto\", il \"vescovo di Como Adalberto\", \"due frati domenicani e due offerenti\". L'opera \u00e8 incorniciata da diciotto episodi della vita del domenicano Giacinto Odrovaz, alla cui canonizzazione del 1594 e alla traslazione delle reliquie del vescovo comasco Adalberto in San Giovanni in Pedemonte nel 1590 si deve l'esecuzione della pala. Come attestato dalla data riportata sulla parete anteriore del tamburo, nel 1680 i lavori di costruzione della chiesa erano gi\u00e0 a buon punto. Tre iscrizioni ricordano il trasferimento, nel 1690, delle ossa della priora Agnese \"de Burgundi\", colei che per prima fu scelta da Alberto da Prezzate come priora del monastero e, allo stesso tempo, colei alla quale la tradizione attribuisce l'introduzione, a Cant\u00f9, di quel merletto che dalla citt\u00e0 prende il nome.\nSul finire del Settecento, la soppressione degli ordini religiosi decretata da Napoleone Bonaparte con effetto anche sulla Repubblica Cisalpina comport\u00f2 tuttavia la fine del convento (1798). Il monastero, comprensivo di un chiostro principale pi\u00f9 antico e di un altro aggiunto in seguito alla costruzione della chiesa stessa fu infatti trasformato in una caserma. La chiesa rimase chiusa al culto fino al 1839, cosicch\u00e9 buona parte gli arredi and\u00f2 perduta. Dopo esser stato acquistato dal Comune agl'inizi del XX secolo, l'ex-monastero divenne dapprima una scuola e in seguito, agli inizi del III millennio, fu convertito nella sede del Municipio.\nChiesa di Sant'Antonio Abate.\nLa chiesa di Sant'Antonio abate fu realizzata a partire dalla fine del XII secolo in stile romanico-gotico al di fuori della cinta muraria della citt\u00e0 medievale, lungo la strada che conduce a Como. A sinistra della chiesa si trovava un campanile romanico. Affiancato sul lato sud della chiesa si trovava un hospitale per gli ammalati e i pellegrini, utilizzato durante una grande pestilenza che nel 1631 afflisse il borgo canturino. L'hospitale, dotato di struttura a corte, fu gestito in un primo tempo da monache agostiniane e, in un secondo tempo, da canonici di Sant'Antonio di Vienne (XV secolo).\nLa chiesa si presenta con una facciata a capanna, dotata un portale delimitato da due archi, dei quali uno a sesto acuto e l'altro, ad esso sottoposto, a tutto sesto. Sopra al portone si staglia un rosone con cornice in cotto. Edificio a singola navata, la chiesa ha una struttura con capriate a vista e abside poligonale scandita da lesene gotiche. In passato le pareti interne completamente coperte da affreschi di diverse epoche, dal mondo bizantino alla pittura lombarda del '300. Di questi affreschi sopravvivono ancora una \"Madonna del latte\", una \"Madonna in trono con Bambino e Santa Caterina d'Alessandria\" e un'Annunciazione. Nella chiesa \u00e8 inoltre conservata una grande statua Trecentesca in arenaria dedicata a Sant'Antonio Abate.\nEx-Chiesa di San Francesco.\nAl XIII secolo risale la costruzione di quella che era la chiesa di San Francesco, a cui un tempo era annesso un convento di francescani giunti a Cant\u00f9 nel 1289, soppresso nel 1777. Della struttura della vecchia chiesa, oggi adibita ad area espositiva, \u00e8 ancora visibile la facciata gotica, inglobata in un edificio privato. La chiesetta viene chiamata anche \"Cappella Carcano\" per via del fatto che, nella seconda met\u00e0 del XV secolo, il podest\u00e0 di Cant\u00f9 Tristano Carcano la adib\u00ec a tomba di famiglia prima di morire nel 1479. L'altare della chiesa ospitava un trittico realizzato dall'artista bergamasco Bernardino Zenale sul tema dell'Immacolata Concezione, opera che fu tagliata in tre parti e venduta a diversi collezionisti. I pezzi del trittico sono custoditi a Milano nei musei Bagatti Valsecchi e Poldi Pezzoli, e a Malib\u00f9 al Paul J. Getty Museum.\nArchitetture militari.\nCastello di Pietrasanta.\nIl castello di Pietrasanta deve il suo nome e la sua costruzione alla famiglia dei conti che, nel 1475, ottenne l'affidamento della cittadina come feudo. Il castello fu edificato in posizione dominante sul colle di Cant\u00f9, a pochi passi dalla basilica di San Paolo. Lo stesso campanile della chiesa costituiva, nella sua parte inferiore, una torre del castello. Distrutto nel 1527 da Gian Giacomo Medici, il castello venne ricostruito come edificio residenziale. Nonostante al suo interno conservi alcuni affreschi realizzati da Andrea Appiani, l'edificio versa oggi in condizioni di degrado.\nPorta Ferraia.\nLa Porta Ferraia, detta anche Porta della Ferraria, deve il suo nome alla vicina \"Contrada della Ferraia\", che un tempo ospitava botteghe in cui il ferro veniva lavorato per produrre chiodi e attrezzi agricoli. La costruzione \u00e8 una porta perimetrale della cinta muraria medievale che venne costruita in seguito alla proclamazione dell\u2019indipendenza di Cant\u00f9 dal dominio visconteo di Milano, nel 1324\"\". La realizzazione della porta, detta anche \"degli Archinti\", si deve alla famiglia di Gaspare Grassi, che nello stesso periodo dot\u00f2 la citt\u00e0 di una cinta muraria lunga circa 1 miglio e di ben 35 torri\"\". La porta aveva la funzione di sorveglianza della vallata in direzione di Galliano.\nDa un punto di vista architettonico, la struttura presenta con un arco di granito e una torre trapezoidale irregolare di sette metri d'altezza, costruita in laterizi e ciottoli di fiume e laterizi.\nArchitetture civili.\nVista l'estensione territoriale, non costituiscono un tessuto rilevante di edifici di rango.\nLa relativa monumentalit\u00e0 del centro storico dipende anche da questa storica debolezza.\nSociet\u00e0.\nEtnie e minoranze straniere.\nGli stranieri residenti al 31 dicembre 2018 nel comune sono , ovvero il 10,30% della popolazione. Di seguito sono riportati i gruppi pi\u00f9 consistenti:\nCultura.\nSpettacolo.\nDal 2012 a Cant\u00f9 riapre il centenario Teatro San Teodoro in cui si tengono spettacoli teatrali di prosa classica e contemporanea, spettacoli di cabaret, spettacoli di danza e concerti di musica classica e contemporanea.\nMedia.\nA Cant\u00f9 sorse nel 1977 una delle prime emittenti televisive libere del comasco: la storica Cantiv\u00f9. Nello stesso anno nacque l'emittente Radio Cant\u00f9 (originariamente Radio Cant\u00f9 Brianza) ancora in attivit\u00e0.\nEconomia.\nL'economia canturina era tradizionalmente basata sull'industria. Il fattore principale e il pi\u00f9 appreso era quello della produzione artistica del mobile e del pizzo che rendeva Cant\u00f9 una cittadina famosa. Oggi l'avvento, spropositato, della grande e media distribuzione commerciale ha ribaltato i caratteri territoriali identitari storici, spostando sulle direttrici stradali una maggiore densit\u00e0 edilizia, con scarsi risultati qualitativi. Anche per le differenti modalit\u00e0 commerciali in uso, il centro storico ha perso forza e capacit\u00e0 attrattiva, a differenza da analoghi centri della Lombardia (quali Saronno o Seregno).\nImpressionante appare il numero di strutture di vendita poste lungo la via Milano, ad esempio.\nUn altro settore artigianale importante \u00e8 la lavorazione del pizzo di Cant\u00f9, la cui promozione \u00e8 stata molto attiva negli ultimi decenni.\nInfrastrutture e trasporti.\nFerrovie e tranvie.\nIl territorio comunale \u00e8 servito da due stazioni ferroviarie, servite dai treni regionali svolti da Trenord nell'ambito del contratto di servizio stipulato con la Regione Lombardia:\nIn passato la localit\u00e0 era servita da due ulteriori relazioni su ferro, la tranvia Como-Camerlata-Cant\u00f9, attiva fra il 1909 e il 1951, che univa altres\u00ec le suddette stazioni ferroviarie e la Monza-Meda-Cant\u00f9, attiva fra il 1912 e il 1952, di cui costituiva il capolinea orientale. La prima fu sostituita da una filovia, chiusa a sua volta nel 1978.\nEntrambe le stazioni sono in scadenti condizioni generali, senza alcun servizio accessorio al piede, nonostante l'utenza elevata, a conferma della totale dipendenza dall'automobile per la mobilit\u00e0 urbana.\nMobilit\u00e0 urbana.\nLa citt\u00e0 \u00e8 servita dalle relazioni automobilistiche interurbane gestite da ASF Autolinee."}
{"id": "553358", "revid": "599013", "url": "https://it.wikipedia.org/wiki?curid=553358", "title": "Joe Cole", "text": "Biografia.\nJoe Cole \u00e8 sposato dal 2009 con una donna di nome Carly Zucker, da cui ha avuto due figli: Ruby (2010) e Harrison (2012).\nCaratteristiche tecniche.\nJoe Cole era un trequartista di ruolo, ma poteva essere utilizzato anche come ala sinistra; era rapido, bravo nei dribbling e dotato di un'ottima visione di gioco. L'allenatore Jos\u00e9 Mourinho lo ha paragonato a Zin\u00e9dine Zidane, a cui si ispirava.\nCarriera.\nClub.\nWest Ham.\nEsordisce con il West Ham in Premier League durante la stagione 1998-1999. La stagione seguente gioca spesso da titolare nel centrocampo degli \"Hammers\".\nChelsea.\nNel 2002-2003 il West Ham retrocede in Championship, e Joe viene acquistato dal Chelsea. Si guadagna cos\u00ec il ruolo di trequartista e di numero 10 all'interno dei \"Blues\".\nNella stagione 2008-2009 \u00e8 relegato in panchina da Luiz Felipe Scolari. In seguito, con l'abbandono di Scolari e l'ingaggio dell'allenatore Guus Hiddink, Cole trova maggiore spazio in squadra e partecipa alla vittoria della FA Cup.\nIl 4 aprile 2010 mette la firma nel match decisivo per il titolo di campione d'Inghilterra tra Manchester Utd e Chelsea, terminato 1-2, mettendo a segno la rete dello 0-1.\nFinita la stagione, si svincola dal Chelsea dopo averci militato per 7 stagioni.\nLiverpool.\nIl 19 luglio 2010 firma un contratto di quattro anni con il Liverpool, con uno stipendio di 90000 sterline a settimana.\nLille.\nIl 31 agosto 2011 passa in prestito ai francesi del Lille.\nRitorno al West Ham.\nIl 4 gennaio 2013, dopo aver fatto ritorno al Liverpool a fine prestito, viene acquistato dal West Ham, squadra che lo aveva lanciato quindici anni prima. Al termine della stagione 2013-2014 rimane svincolato.\nAston Villa.\nIl 10 giugno 2014 firma un contratto biennale con l'Aston Villa.\nCoventry City.\nIl 16 ottobre 2015 viene ceduto in prestito al Coventry City.\nTampa Bay Rowdies.\nIl 5 maggio 2016 viene ufficializzato il suo passaggio ai Tampa Bay Rowdies, squadra statunitense militante prima nella NASL e, a partire dall'anno successivo, nell'USL.\nL'8 giugno 2018 diventa assistente allenatore, mantenendo comunque il ruolo di giocatore.\nIl 13 novembre 2018, all'et\u00e0 di 37 anni, annuncia il suo ritiro dal calcio giocato alla fine della stagione agonistica.\nNazionale.\nHa esordito ufficialmente con la nazionale inglese nell'amichevole di Derby, vinta 4-0 contro il . Al campionato del mondo 2006 \u00e8 stato eletto una volta anche \"Man of the Match\" dalla FIFA. Nella partita contro la (terza giornata della fase a gironi, gruppo B) \u00e8 stato autore di un gol da fuori area dopo un controllo di petto, con la palla che si \u00e8 infilata nell'angolo alto alla sinistra di Andreas Isaksson.\nDopo il campionato del mondo 2010 non viene pi\u00f9 preso in considerazione dalla Nazionale inglese.\nStatistiche.\nPresenze e reti in nazionale.\n "}
{"id": "553360", "revid": "1926649", "url": "https://it.wikipedia.org/wiki?curid=553360", "title": "Marco Capparella", "text": "In carriera ha collezionato 2 presenze in Serie A e 70 presenze e 13 reti in Serie B.\nCarriera.\nGiocatore.\nGli esordi.\nHa iniziato l'attivit\u00e0 in varie squadre minori romane (Bettini Quadraro, Libertas Centocelle, Pro Calcio Italia), per poi passare al . Aggregato alla Primavera della formazione emiliana, occasionalmente \u00e8 stato convocato con la prima squadra. Nell'estate 1994 ha giocato in Serie D nello Sparta Novara, dove si \u00e8 fatto notare con 18 reti in 34 partite. Nel 1994-1995 \u00e8 passato in Serie C2 nel Varese, dove in 2 stagioni ha siglato 7 reti in 62 partite.\nDal 1997 al 1999 ha giocato, sempre in Serie C2, al Sora. Con i laziali ha disputato 64 partite, mettendo a segno 18 reti.\nNella stagione 1999-2000 \u00e8 salito in Serie A, nel , ma non \u00e8 mai sceso in campo. Nel 2000-2001 \u00e8 sceso in Serie C1, con (14 partite e 1 rete) prima e Fidelis Andria (13 partite con 4 reti) poi.\nI primi successi personali.\nNel 2001-2002 \u00e8 ritornato al Sora, questa volta in Serie C1, dove ha totalizzato 31 partite e 2 reti. Nel 2002-2003 ha iniziato la stagione nel Sora (20 partite e 6 reti) e l'ha conclusa nell' (13 partite e 4 reti), con cui ha ottenuto la promozione in Serie B. Nella stagione 2003-2004 ha esordito in Serie B con l'Avellino: pur retrocedendo in Serie C1, ha avuto la soddisfazione di siglare ben 11 reti. Nel 2004-2005 \u00e8 passato all', sempre in Serie B (19 partite e 2 reti), mentre a gennaio \u00e8 tornato in Serie C1, accettando l'offerta del Napoli.\nL'esperienza napoletana.\nNella sua prima stagione in maglia azzurra non \u00e8 riuscito ad ottenere l'immediata promozione in Serie B a causa della sconfitta nella doppia finale playoff contro l'Avellino. In semifinale Capparella aveva realizzato due reti nelle due partite contro la .\nNella stagione successiva il Napoli ottenne la promozione in Serie B vincendo il campionato; Capparella gioc\u00f2 32 partite mettendo a segno 3 reti. Nel campionato 2006-2007, in Serie B, ha disputato 8 partite, complice un infortunio che lo tenne per molto tempo lontano dai campi di gioco.\nRimase a Napoli anche nella stagione 2007-2008, in Serie A, scendendo in campo solo due volte. Fece il suo esordio il 13 gennaio 2008 in -Napoli 5-2, negli ultimi minuti della gara.\nA giugno 2008, scaduto il contratto, si \u00e8 svincolato dalla societ\u00e0.\nDopo il Napoli.\nIl 14 settembre 2008 ha firmato un triennale con la . Nella sua prima stagione ha giocato 23 partite e messo a segno 5 reti in campionato (oltre a due presenze e un gol nei playout), insufficienti per evitare la retrocessione in Serie C2. Nel gennaio 2010, dopo altre 18 presenze e 6 reti con la maglia delle \"vespe\", si \u00e8 trasferito al Pescina Valle del Giovenco. Da gennaio a giugno ha totalizzato 12 presenze con 3 reti, prima di ritrovarsi nuovamente svincolato a causa del fallimento della squadra.\nIl 16 novembre 2010 \u00e8 stato acquistato dalla Casertana, squadra militante nel girone I di Serie D. Tuttavia, il 15 gennaio 2011 ha rescisso il contratto che lo legava alla societ\u00e0 campana. Il 1\u00ba luglio 2011 ha firmato per L'Aquila, con cui ha disputato il campionato di Lega Pro Seconda Divisione 2011-2012; l'anno successivo \u00e8 rimasto in Abruzzo, passando al San Nicol\u00f2, squadra teramana militante in Serie D. Nel dicembre 2012 ha rescisso consensualmente il contratto, per accasarsi un mese dopo alla Torrese, squadra della frazione di Villa Torre di Castellalto impegnata in Eccellenza abruzzese.\nNella stagione 2014-2015 ha giocato nel Martinsicuro, in Eccellenza, mentre l'anno successivo \u00e8 sceso in Promozione con il Pontevomano, dove ha ricoperto il doppio incarico di allenatore e giocatore, raggiungendo la semifinale dei playoff.\nConclusa questa stagione, si \u00e8 ritirato, aprendo successivamente una scuola calcio. \nAllenatore.\nDopo l'esperienza al Pontevomano, nel dicembre 2018 \u00e8 diventato l'allenatore del Castelnuovo Vomano, in Promozione, venendo esonerato nel febbraio 2019.\nNella stagione 2020-2021 \u00e8 entrato nello staff tecnico delle giovanili della , ricoprendo prima il ruolo di allenatore dell'Under-15 e poi dell'Under-16."}
{"id": "553363", "revid": "122246", "url": "https://it.wikipedia.org/wiki?curid=553363", "title": "Chiesa di San Pietro a Majella", "text": "La chiesa di San Pietro a Majella \u00e8 una chiesa gotica di Napoli situata su Via dei Tribunali, nel centro antico della citt\u00e0.\nAll'interno dell'omonimo complesso monasteriale ha sede dal 1826 il Conservatorio musicale di Napoli \"San Pietro a Majella\", una delle pi\u00f9 prestigiose scuole di musica in Italia.\nStoria.\nLa chiesa fu costruita alla fine del Duecento sul luogo dove sorgevano due monasteri femminili, uno intitolato a sant'Eufemia e l'altro a sant'Agata, su iniziativa di Giovanni Pipino da Barletta, conte palatino e maestro razionale della Curia, per volere del re Carlo II di Napoli.\nSotto la tutela dell'ordine dei Celestini il complesso fu dedicato al santo pontefice Celestino V, al secolo Pietro Angelerio da Morrone, e fu comunemente detta \"di San Pietro a Majella\" in ricordo del romitaggio del santo sulla Maiella.\nSeppur di impronta tipicamente gotica, soprattutto per quel che riguarda il campanile che risale all'originale architettura trecentesca, la chiesa fu invece interessata nel corso dei secoli da numerosi rimaneggiamenti che ne hanno alterato sia l'aspetto esterno che interno. I primi lavori si ebbero tra il 1319 e il 1341 con interventi che vennero decisi dal re Roberto d'Angi\u00f2 e da Andrea di Ungheria. Altri radicali restauri si ebbero anche per tutta la seconda met\u00e0 del Trecento e Quattrocento; i lavori consistettero nello spostamento in avanti della facciata, originariamente allineata col campanile, e con la conseguente aggiunta di sei cappelle, ossia le prime due di entrambe le navate laterali e le due pi\u00f9 estreme della parete presbiteriale. Tra il 1493 e il 1508 ci fu poi l'ampliamento dello spazio monasteriale, che avrebbe dovuto accogliere anche la comunit\u00e0 dei padri celestini che erano insediati nella chiesa di Santa Caterina a Formiello e che per volont\u00e0 dell'allora sovrano Federico I di Napoli, duca di Calabria, dovettero cedere il monastero ai padri domenicani.\nAltre opere di adeguamento si ebbero nel corso della prima met\u00e0 del Seicento e interessarono la realizzazione del portale d'ingresso principale, finanziato dalla principessa di Conca Giovanna Zunica Pacecco, moglie dell'ammiraglio Matteo di Capua, e le decorazioni dell'interno, volute invece dall'abate dell'ordine dei celestini Fabrizio Campana, che in quest'occasione volle una rivisitazione barocca dell'edificio con stucchi e marmi, un rialzamento del presbiterio e la sostituzione del vecchio soffitto a capriate con quello cassettonato di Bonaventura Presti che tuttora c'\u00e8 e per il quale furono messi a disposizione per la sua realizzazione 3500 ducati, dei quali 1500 erano destinati al pittore Mattia Preti per il compimento dei dieci dipinti che sono collocati entro le nicchie della navata mediana e del transetto.\nUlteriori lavori si ebbero poi nel corso del primo quarto del Settecento e poi ancora nella prima met\u00e0 dell'Ottocento, quando l'ordine dei Celestini fu cacciato a seguito dell'instaurazione della Repubblica di Napoli del 1799 e il complesso monasteriale fu riadattato per ospitare nel 1826 il Conservatorio di San Pietro a Majella, nato dalla fusione di altri quattro preesistenti conservatori. Successivamente per\u00f2, in occasione di un lungo lavoro di restauro avvenuto tra il 1888 e il 1927, si intese ripristinare l'originario aspetto gotico all'edificio.\nAlla riapertura della chiesa il culto venne affidato all'ordine dei Servi di Maria.\nAttualmente la chiesa \u00e8 interessata da complessi lavori di restauro, finanziati dai fondi europei del Progetto Unesco per il centro storico di Napoli.\nDescrizione.\nEsterno.\nLa facciata principale della chiesa \u00e8 su via dei Tribunali, tutta in piperno e caratterizzata nella parte superiore da un rosone e in quella inferiore da una scalinata che precede un portale marmoreo d'ingresso di gusto barocco, dove in alto \u00e8 posta una lastra sulla quale \u00e8 presente un'incisione che rimembra le vicende legate alla costruzione della chiesa, sopra la quale a sua volta \u00e8 un timpano spezzato al centro del quale insiste lo stemma marmoreo della famiglia che ha commissionato l'opera.\nIl campanile si trova sul fianco sinistro della chiesa ed \u00e8 suddiviso in cinque parti con relativa cuspide, secondo uno schema tipico nell'architettura campana dell'epoca. Di attribuzione incerta, fu edificato all'inizio del XIV secolo all'interno della prima arcata della navata sinistra, con uno schema molto simile a quello seguito nella cattedrale di Lucera, in stile gotico provenzale. \u00c8 alto 42 metri ed \u00e8 in tufo con angoli in piperno, con quattro piani, l'ultimo esagonale e sormontato da una cuspide, sopra il basamento nel quale si apre una porta. Tra il secondo e il terzo piano furono collocati tavole marmoree con gli stemmi del papa Celestino V. Sul basamento si apre infine il quattrocentesco portale laterale della chiesa che conduce in corrispondenza della terza cappella della navata sinistra; questo \u00e8 tutto in marmo (seppur privo di qualsiasi motivo e fregio) con architrave sopra la quale si completa un arco a sesto acuto.\nInterno.\nL'interno si presenta a tre navate con la centrale caratterizzata da un soffitto a cassettoni e le laterali con volte a crociera. Le navate sono separate da pilastri sorreggenti archi gotici con dieci cappelle laterali (cinque per lato) pi\u00f9 quattro presbiteriali (due per lato). \nNell'abside \u00e8 collocato il seicentesco altare maggiore realizzato su disegno di Cosimo Fanzago da Pietro e Bartolomeo Ghetti: lo stesso \u00e8 decorato con candelieri e grandi vasi in argento ed \u00e8 preceduto da un balaustra rivestita di marmi policromi realizzata dallo stesso Fanzago. Si innalza sull'altare un quattrocentesco crocefisso ligneo mentre nella tribuna alle spalle \u00e8 collocato un coro ligneo della prima met\u00e0 del XVI secolo intarsiato con scene di \"Santi\", con una \"Presentazione di Ges\u00f9 al tempio\" e con l'Ascensione. Sulle pareti soprastanti sono infine disposti affreschi del 1646 di Nunzio Rossi con a sinistra la \"Glorificazione dell'ordine benedettino\" e a destra \"San Celestino d\u00e0 lo statuto all'ordine\"; alla parete centrale \u00e8 invece una quadrifora con scene ritratte sui vetri.\nI soffitti cassettonati della navata mediana e del transetto furono progettati da Bonaventura Presti nella met\u00e0 del Seicento e presentano dipinti di Mattia Preti con \"Episodi della vita di san Pietro Celestino\" e di \"Santa Caterina d'Alessandria\", databili tra il 1657 e il 1673, durante il soggiorno napoletano dell'artista, e rappresentanti uno dei punti massimi della pittura italiana del Seicento.\nTra la prima e la seconda cappella del transetto sinistro sono conservati i resti di un affresco della met\u00e0 del Trecento raffigurante la \"Madonna dell'Umilt\u00e0\", collocato sul lato esterno del pilastro dei due ambienti; sulla facciata principale del braccio destro, invece, un portale rinascimentale conduce al chiostro del monastero. Nella controfacciata \u00e8 infine visibile un notevole \"Crocifisso\" ligneo seicentesco di autore ignoto.\nCappelle laterali.\nLa prima cappella a destra (cappella Stinga) vede i \"sepolcri di Ippolita e Giambattista Comite\" di Salvatore Di Franco sulle pareti laterali, con una tela del \"San Martino e il povero\" attribuita a Girolamo Cenatiempo. La seconda cappella presenta un altro dipinto del Cenatiempo su \"San Benedetto si congeda da santa Scolastica\", datato 1705 e incorniciato da un'ancona marmorea barocca che riempie tutta la parete centrale. La terza cappella sub\u00ec gravi danni durante il secondo conflitto mondiale e ospita un altare e un dipinto datato 1892 raffigurante i \"Sette santi fondatori dell'ordine dei Servi di Maria\"; entrambi gli elementi artistici provengono dalla distrutta chiesa di San Tommaso d'Aquino. La quarta cappella (dedicata a San Pietro) vede sul fronte una tela di Massimo Stanzione della \"Madonna che appare a san Pietro Celestino\" e sui lati invece sono due tele ancora di Girolamo Cenatiempo con a destra una \"Nativit\u00e0 di San Pietro\" e a sinistra la \"Morte di san Pietro Celestino\", entrambi datati al 1711; nella volta e nelle lunette sono infine raffigurate l\"Apoteosi di San Pietro Celestino\" e figure allegoriche dii Paolo De Matteis. Nella quinta cappella infine, \u00e8 presente un dipinto del Cenatiempo datato 1706 sullo \"Sposalizio di santa Caterina\", la tela del \"Sogno di santa Caterina\" di Nicola Malinconico e diverse decorazioni marmoree di ignoti.\nNella prima cappella di sinistra \u00e8 un dipinto di Niccol\u00f2 Rossi del \"San Biagio Vescovo\" e presenta inoltre un pavimento maiolicato con disegni tipici aragonesi. La seconda cappella (intitolata alla famiglia Spinelli-Raetano) vede due monumenti funebri addossati alle pareti laterali, quello a sinistra \u00e8 il cinquecentesco \"sepolcro di Marino Spinelli\" di autore ignoto, caratterizzato dal riutilizzo di un busto di epoca romana raffigurante \"Traiano\", quello a destra \u00e8 invece il settecentesco \"monumento alla famiglia Raetano\" di Giuseppe Troccola; sulla parete frontale invece \u00e8 il dipinto autografo e datato 1705 di Giacomo del P\u00f2 dell\"Assunzione della Vergine\". La terza cappella costituisce un punto di entrata o di uscita laterale del complesso, aprendosi direttamente su piazza Luigi Miraglia tramite la porta posta sotto al campanile della chiesa. La quarta cappella ospita tre monumenti funebri dei quali uno risulta essere il sepolcro del filosofo, medico e scienziato \"Leonardo Di Capua\"; la cappella \u00e8 inoltre caratterizzata da decorazioni in marmi e da una \"Crocifissione di Sant'Andrea\" di Domenico Viola. La quinta cappella (di propriet\u00e0 della famiglia Colonna Zagarola) \u00e8 caratterizzata da un altare, marmi, opere scultoree di ignoti e ospita anche tre tele di Francesco De Mura: la \"Predicazione di Sant'Oronzo\" sull'altare, il \"Battesimo di Sant'Oronzo\" sulla parete di sinistra e il \"Martirio di Sant'Oronzo\" sulla parete di destra.\nCappelle presbiteriali.\nLa prima cappella a destra dell'abside conserva opere di Giovanni da Nola e di Onofrio De Lione: del primo sono un altare con bassorilievo della \"Deposizione\" e una scultura raffigurante \"San Sebastiano\" collocati nella parete frontale; del secondo sono invece gli affreschi nella volta e nelle pareti laterali dove sono a sinistra il \"San Cristoforo da Padova con l'ostia e la muta\" e a destra il \"San Francesco di Paola davanti ai Reali d'Aragona mentre spezza una moneta dalla quale sprizza sangue\" datato 1643, mentre le scene del soffitto raffigurano la \"Madonna\", \"San Domenico\", \"Giovanni Battista\" e \"San Francesco\". La seconda cappella a destra dell'abside \u00e8 la cappella Leonessa e ospita un grande ciclo di affreschi databili tra il 1355 e il 1360 di ignoto autore, identificato per convenzione con il nome di Maestro della cappella Leonessa, riprendenti le \"Storie di san Martino\" nelle fasce superiori delle pareti, figure di \"busti di santi\" in quelle inferiori e altri \"santi\" e \"dottori della chiesa\" tra gli spicchi della volta a crociera; la cappella conserva inoltre nelle pareti laterali anche due grandi stemmi marmorei, uno della famiglia Leonessa e l'altro della famiglia Petra.\nLa prima cappella a sinistra dell'abside (cappella Petra) ospita nelle due pareti laterali i monumenti funerari di Domenico Petra, avvocato e uditore nelle provincie di Chieti e Trani, e Vincenzo Petra, terzo barone di Vastogirardi e signore di Caccavone, entrambi opere di Lorenzo Vaccaro; oltre al pavimento maiolicato di epoca aragonese, dove sono poste due lapidi di cui una del 1739 ad Isabella Altemps dei duchi di Gallese, moglie del duca Nicola Petra, la cappella \u00e8 anche caratterizzata da un affresco della met\u00e0 del Trecento raffigurante la \"Madonna del Soccorso\". Segue la seconda cappella a sinistra dell'abside, cappella Pipino, composta da un pavimento in mattonelle maiolicate, dal \"monumento funebre a Giovanni Pipino da Altamura\", opera di Paolo Salbana, e da affreschi alle pareti con \"Storie della Maddalena\". Gli affreschi, attentamente studiati per la prima volta da Ferdinando Bologna nel 1969, sono caratterizzati da un impianto di tendenza giottesco-masiana e rivelano la presenza di un artista aggiornato alla lezione plastica e coloristica del Giotto pi\u00f9 tardo, cio\u00e8 quello della basilica inferiore di San Francesco d'Assisi. L'autore degli affreschi \u00e8 stato identificato da Bologna con l'anonimo Maestro di Giovanni Barrile attivo a Napoli nella cappella Barrile a San Lorenzo Maggiore. Il ciclo di affreschi potrebbe essere stato realizzato, secondo lo studioso, in una data precedente il 1356, anno della morte del possibile committente Giovanni Pipino da Altamura.\nMonastero.\nIl monastero di San Pietro a Majella \u00e8 coevo alla chiesa e adiacente alla stessa. L'uso dell'edificio da parte dei padri celestini cess\u00f2 di funzionare nel 1799 e dal 1826 al suo interno ha trovato sede il Conservatorio di San Pietro a Majella, nato dalla fusione di altri quattro conservatori storici della citt\u00e0: quello di Santa Maria di Loreto, della Piet\u00e0 dei Turchini, di Sant'Onofrio a Porta Capuana e dei Poveri di Ges\u00f9 Cristo.\nI chiostri del complesso sono due: il primo grande risale al 1660 circa e da esso e presenta tra le aiuole una scultura raffigurante \"Beethoven\" di Francesco Jerace del 1895; tramite un corridoio sulla destra, si giunge al secondo minore che a sua volta d\u00e0 accesso alla biblioteca e al Museo del conservatorio di San Pietro a Majella. La biblioteca custodisce un'importante collezione di manoscritti musicali e libretti d'opera della scuola napoletana e non che va dal XVII al XIX secolo; il museo invece conserva un'ampia sezione dedicata agli strumenti storici utilizzati da personalit\u00e0 celebri legate al conservatorio e una cospicua serie di ritratti e busti di musicisti celebri che hanno studiato o insegnato presso l'istituto di San Pietro o presso uno dei quattro antecedenti."}
{"id": "553365", "revid": "287204", "url": "https://it.wikipedia.org/wiki?curid=553365", "title": "Arrondissement di Caienna", "text": "L\"arrondissement\" di Caienna \u00e8 una suddivisione amministrativa francese, situata nel dipartimento d'oltremare francese della Guyana.\nComposizione.\nL\"arrondissement\" di Caienna raggruppa 14 comuni in 16 cantoni:"}
{"id": "553366", "revid": "767487", "url": "https://it.wikipedia.org/wiki?curid=553366", "title": "Botch", "text": "I Botch sono stati un gruppo musicale hardcore punk e mathcore statunitense formato a Tacoma nel 1993.\nStoria.\nProvengono da Tacoma, Washington, e la loro formazione risale al 1993. Dopo una serie di split e di 7\" arriva il legame con l'etichetta discografica Hydra Head Records, la quale ha pubblicato praticamente tutti gli album della band. Il gruppo si scioglie nel 2002, ma continuano ancora le stampe di nuove raccolte e, verso la fine del 2006, di un DVD.\nDopo lo scioglimento dei Botch nessuno dei membri ha formato gruppi di genere analogo. Lo smembramento ha dato luogo a tre gruppi indie quali Minus the Bear, These Arms Are Snakes e Roy, nei quali suonano, rispettivamente, Dave Knudson, Brian Cook, e Dave Verellen e Brian Cook insieme. Da notare che Dave Verellen \u00e8 il fratello di Ben Verellen, bassista degli Harkonen (altro gruppo dell'etichetta Hydra Head), che \u00e8 stato batterista nei These Arms Are Snakes nel 2005."}
{"id": "553369", "revid": "1851848", "url": "https://it.wikipedia.org/wiki?curid=553369", "title": "Rolf S\u00f8rensen", "text": "Professionista dal 1986 al 2002, vinse un Giro delle Fiandre e una Liegi-Bastogne-Liegi e fu medaglia d'argento in linea ai Giochi olimpici di Atlanta nel 1996.\nCarriera.\nNato a Helsinge, S\u00f8rensen si trasfer\u00ec in Italia all'et\u00e0 di 17 anni.\nIn sette partecipazioni al Tour de France ha vinto due tappe (1994 e 1996) e due cronosquadre (1991 e 1993) e indossato per quattro giorni la maglia gialla di leader della corsa nel 1991 (la perse poi a causa di una caduta in cui si frattur\u00f2 la clavicola). Al Giro d'Italia si \u00e8 aggiudicato il Premio della Combattivit\u00e0 nel 1988 e una tappa nel 1995.\nHa conquistato inoltre due grandi classiche del ciclismo: la Liegi-Bastogne-Liegi nel 1993 e il Giro delle Fiandre nel 1997, oltre al secondo posto alla Milano-Sanremo del 1991.\nIn diciassette stagioni da professionista ha vinto 58 corse su strada, due cronosquadre, due classifiche giovani e quattro a punti per un totale di 66 successi. Oltre alla medaglia d'argento ai Giochi olimpici di Atlanta nel 1996, in Coppa del mondo ha chiuso al secondo posto nel 1997 e al terzo nel 1989 e nel 1991.\nLasciata l'attivit\u00e0 agonistica \u00e8 diventato commentatore di ciclismo e procuratore."}
{"id": "553375", "revid": "1725771", "url": "https://it.wikipedia.org/wiki?curid=553375", "title": "Strada statale 16 Adriatica", "text": "La strada statale 16 Adriatica (SS 16) \u00e8 una strada statale italiana che collega Padova a Otranto, passando per la costa adriatica e percorrendo numerosi capoluoghi di provincia e localit\u00e0 turistiche. La sua estensione, che al lordo delle tratte meno importanti trasferite agli enti locali supera i 1.000\u00a0km, la rende la pi\u00f9 lunga strada statale della rete italiana.\nPer via dell'accentuata urbanizzazione della costa adriatica e in seguito al boom dei mezzi automobilistici, \u00e8 spesso congestionata (in particolar modo nel periodo estivo); risulta quindi inadatta come strada di scorrimento. Per questi motivi \u00e8 stata affiancata fin dagli anni settanta dalle autostrade A13 Bologna-Padova e A14 Bologna-Taranto, che si sviluppano in gran parte sullo stesso percorso. Inoltre, in prossimit\u00e0 dei maggiori centri abitati, il percorso originario \u00e8 stato sostituito da tratte in variante, a volte con caratteristiche di superstrada o tangenziale.\nStoria.\nLa strada statale n. 16 venne istituita nel 1928 con il seguente percorso: \"Padova-Monselice-Rovigo-Ferrara-Alfonsine-Ravenna-Rimini-Fano-Ancona-Porto d'Ascoli-Giulianova-Pescara-Vasto-San Severo-Foggia-Cerignola-Barletta-Bari-Fasano-San Vito-Brindisi-Lecce-Maglie-Alessano-Capo Santa Maria di Leuca.\"\nLa strada statale 16 Adriatica rientra tra le prime 139 statali, perci\u00f2 \u00e8 stata istituita con la legge n. 1094 del 17 maggio 1928.\nNel 1937, nell'ambito di un riordino complessivo della rete stradale nella provincia di Lecce, la statale 16 venne deviata da Maglie a Otranto, abbandonando pertanto il tratto terminale fino a Santa Maria di Leuca. Il nuovo tronco and\u00f2 a sostituire la vecchia statale 102, contestualmente declassificata, che raggiungeva Otranto, ma su un diverso tracciato passante per Martano.\nSempre nel 1937 venne progettata una lunga variante al tracciato originario tra San Vito Chietino e il fiume Sinello: il vecchio tracciato, che con un percorso tortuoso si addentrava nell'entroterra con diversi tratti in pendenza, venne sostituito da un tracciato costiero dal profilo pi\u00f9 favorevole e decisamente pi\u00f9 breve (della lunghezza di venticinque chilometri contro i quarantasei del vecchio tracciato). Il progetto fu sospeso a causa della seconda guerra mondiale, e i lavori ebbero inizio nel 1948; il nuovo tronco, comprendente un ponte di dodici arcate sul fiume Sangro, venne compiuto nei primi mesi del 1951.\nNel 1956, per evitare l'attraversamento dell'abitato di Pineto, venne costruita una variante di 2860 metri comprendente un ponte a tre luci sul torrente Calvano.\nNel 1976, il precedente tratto della SS 16 Campomarino-Serracapriola-San Severo venne riclassificato come strada statale 16 ter. Questa variazione di itinerario ha causato un salto di circa quarantasei chilometri nella progressiva chilometrica al confine Molise-Puglia (da 559+877 a 606+000).\nI gestori.\nAl suo stato attuale, la SS 16 \u00e8 gestita dall'ANAS per una grandissima parte del suo percorso:\nGli unici tratti di competenza di enti minori sono i vecchi tracciati in sede che attraversano centri di popolazione pari o superiore ai 10.000 abitanti, gestiti dai Comuni competenti e aggirati, ove presente, in variante, e i tratti sottesi alle strade statali 379 e 613, la cui manutenzione e gestione \u00e8 stata trasferita, per D.Lgs. 31/03/1998 n\u00ba 112, attuato da D.P.C.M. del 21 febbraio 2000, alla Regione Puglia, quindi alla Provincia di Brindisi, che ha dato ai tratti diverse numerazioni:\ne alla Provincia di Lecce, che ha dato al tratto di sua competenza - che attraversa i centri di Squinzano e Trepuzzi - la numerazione \"Strada provinciale 357\", la cui progressiva distanziometrica inizia all'innesto con la SS 7 ter (km 949+360) presso la stazione di Surbo, e si arresta dopo 12,2\u00a0km al confine con il comune di San Pietro Vernotico.\nPercorso.\nL'inizio in Veneto e in Emilia-Romagna.\nLa SS 16 ha inizio nel centro di Padova, nell'attuale via Roma. Il km 0+000 corrisponde all'incrocio del \"Canton del Gallo\" che si trova nell'angolo sud-ovest del Palazzo del Bo', sede storica dell'universit\u00e0 di Padova. La statale si estende in direzione sud. Il tratto di competenza dell'ANAS inizia al km 4+340: in prossimit\u00e0 di tale segnalazione, adiacente al semaforo posto al bivio con la diramazione proveniente dalla tangenziale di Padova, \u00e8 posto il cippo miliare di inizio della statale. La SS 16 percorre lunghi tratti affiancando la A13. Il primo tratto, che da Padova giunge fino all'innesto presso Monselice con la strada statale 10 Padana Inferiore, \u00e8 conosciuto anche con il nome di \"strada Battaglia\", denominazione che deriva dall'attraversamento del centro di Battaglia Terme. La strada in questo tratto iniziale \u00e8 ad unica carreggiata con una corsia per senso di marcia con intersezioni a raso, con elevata densit\u00e0 di urbanizzazione e affiancando il canale Battaglia.\nSuperato Monselice mediante una variante al centro abitato tralasciando il vecchio tracciato nel centro cittadino, la strada prosegue verso Rovigo, denominata \"Strada rovigiana\". Prima d'entrare in citt\u00e0, supera il fiume Adige e il canale artificiale Gorzone, anche questo tratto di strada ha le stesse caratteristiche strutturali del precedente. Oggi l'attraversamento di Rovigo \u00e8 evitato attraverso un percorso in variante a due corsie per senso di marcia, al termine del quale s'innesta la strada statale 434 Transpolesana. Oltrepassato il capoluogo polesano prosegue con un percorso pressoch\u00e9 parallelo al Po, scavalcato il quale, presso l'abitato di Santa Maria Maddalena (Occhiobello), entra in Emilia-Romagna al km 69+514 presso l'abitato di Pontelagoscuro. Da qui a Ferrara la sede stradale ospit\u00f2, fra il 1912 e il 1939, il binario della tranvia Ferrara-Pontelagoscuro.\nDopo Ferrara, di cui viene attraversato il centro storico, interseca il raccordo autostradale Ferrara-Porto Garibaldi. Poi la SS 16 diventa una larga strada extraurbana completamente rettilinea che giunge fino all'abitato di Ripapersico. Questo tratto, di circa 20\u00a0km, non \u00e8 il percorso originale. Il tracciato originale segue le anse del Po di Primaro, l'attuale SP65, non pi\u00f9 adatto al traffico pesante.\nNel 2015 in questo tratto \u00e8 stata inaugurata la strada statale 16 var/A Variante di Argenta, che evita al traffico pesante di passare dalle frazioni di Consandolo e Boccaleone, innestandosi prima dell'inizio dell'abitato di Argenta. Questa variante \u00e8 solo una piccola porzione del progetto originale, che prevede l'intero aggiramento del centro abitato di Argenta.\nDopo aver superato Argenta attraversa il fiume Reno, che fa da confine tra le province di Ferrara e Ravenna .In Romagna la strada assume, sino all'ingresso nel territorio comunale di Alfonsine, il nome di via Reale. Qui si innesta sulla strada statale 16 var Variante di Alfonsine, che evita l'attraversamento del centro abitato e delle frazioni di Taglio e Corelli.\nFino all'inizio degli anni 1960, la strada entrava direttamente a Ravenna da via Maggiore; dal 1965 la costruzione della variante che aggira Ravenna a ovest ha permesso al traffico extraurbano di non confondersi con la circolazione cittadina. La variante si ricongiunge con il vecchio tracciato nei pressi di Classe.\nSuperata Ravenna il tracciato ritorna a due corsie seguendo il tracciato della via Romea medievale. La strada prosegue parallelamente al mare Adriatico in direzione Rimini lambendo i centri abitati di Cervia e Cesenatico.\nEntrando a Rimini, la strada si restringe a una sola corsia per senso di marcia e rimane tale per 5\u00a0km, per poi tornare a quattro corsie per 7\u00a0km. Attraversa quindi i comuni Riccione, Misano Adriatico e Cattolica, entrando infine nelle Marche con il comune Gabicce Mare.\nMarche e Abruzzo settentrionale.\nNel Nord delle Marche, la SS 16 attraversa i centri abitati di Pesaro, Fano, Marotta e Senigallia. A Falconara Marittima, la strada si allontana lievemente dalla costa. Ha inizio la variante di Ancona, che nel primo tratto (\"Falconara-Pontelungo\", con caratteristiche di strada extraurbana a carreggiata unica, priva di incroci a raso, con 2/3 corsie complessive) riceve la SS 76 proveniente da Perugia. Per il raddoppio di questo tratto, previsto almeno dal 1982 (\"legge Marche-Friuli\"), a tutt'oggi non \u00e8 ancora stato ultimato il progetto esecutivo. Dopo un breve tratto urbano in localit\u00e0 Baraccola, ha inizio il tratto di variante \"Baraccola-Aspio\", con caratteristiche di superstrada, che si ricollega al tracciato originario in corrispondenza del casello \"Ancona Sud-Osimo\" dell'A14.\nDopo la breve variante di Loreto, la strada corre nuovamente sul filo della costa, attraversando Porto Recanati, Porto Potenza Picena, Civitanova Marche, Porto Sant'Elpidio, le marine di Fermo, Porto San Giorgio, Pedaso, Cupra Marittima, Grottammare, San Benedetto del Tronto. Il passaggio in Abruzzo avviene al km391+00 attraversando il fiume Tronto.\nLa SS 16 continua, attraverso una variante (il vecchio tracciato devia sulla sinistra in direzione Martinsicuro in prossimit\u00e0 della torre di Carlo V e dell'antica casa doganale) ed attraversa i comuni di Martinsicuro e Alba Adriatica. Qui, al km 401 il vecchio tracciato si riconnette al nuovo. Quindi, la strada prosegue in percorso cittadino attraversando Tortoreto Lido e Giulianova.\nAl Km 411, presso Giulianova, vi \u00e8 il bivio per la Strada statale 80 del Gran Sasso d'Italia in direzione Teramo e per la A24 che conduce a L'Aquila e Roma. Varcato il fiume Tordino, la strada attraversa le citt\u00e0 costiere di Roseto degli Abruzzi, Pineto, dove costeggia la Torre di Cerrano, Silvi. e Citt\u00e0 Sant'Angelo, dove raggiunge il casello autostradale \"Pescara nord\" dell'A14. Superato il fiume Saline, la strada attraversa il centro urbano di Montesilvano, per poi innestarsi nella tangenziale di Pescara al confine con il capoluogo adriatico.\nTangenziale di Pescara.\nLa strada statale 16 aggirava la citt\u00e0 di Pescara con una variante costruita negli anni 1980 con caratteristiche di superstrada, il cui tracciato \u00e8 stato in seguito interamente compreso nella SS 714 Tangenziale di Pescara.\nLa strada funge da circonvallazione e attraversa buona parte dell'area metropolitana pescarese, partendo a nord nei pressi della strada statale 16 bis a Montesilvano fino a raggiungere a sud il confine meridionale di Francavilla al Mare, innestandosi nel suo percorso di circa 20\u00a0km con il raccordo autostradale 12 \"Asse attrezzato\" e la strada statale 16 dir/C del Porto di Pescara.\nLa tangenziale si presenta nel tratto pescarese come una strada a due carreggiate separate da spartitraffico ciascuna con due corsie per senso di marcia, con buona parte della sede stradale sopraelevata, mentre a Montesilvano e Francavilla al Mare si sviluppa prevalentemente in gallerie con una corsia per senso di marcia.\nAbruzzo meridionale e Molise.\nDopo l'attraversamento dei comuni di Montesilvano, Pescara e Francavilla al mare, la statale abbandona l'area pescarese e riprende l'andamento extraurbano fino a Ortona, aggirata con una variante del precedente percorso cittadino. Superata Ortona, la strada attraversa la costa dei Trabocchi, costeggiando l'abbazia di San Giovanni in Venere, fino a raggiungere Vasto, dove per un breve tratto ricalca il tracciato dell'antico tratturo L'Aquila-Foggia. Qui la strada si incrocia con la strada statale 650 di Fondo Valle Trigno per poi raggiungere il confine con il Molise a San Salvo. Oltrepassato il ponte sul fiume Trigno e il territorio di Montenero di Bisaccia e poi di Petacciato giunge in prossimit\u00e0 di Termoli, ove attraversa la citt\u00e0 mediante variante, arretrata rispetto al centro urbano, il cui tratto nord \u00e8 stato ultimato nel 2005 (il vecchio tracciato invece costeggiava il mare passando davanti all'antica Torre saracena e al centro storico di Termoli). La tangenziale di Termoli \u00e8 gestita dall'Anas, inizia dal Litorale nord della citt\u00e0 adriatica e consente anche di immettersi sulla SS 87 che conduce, mediante superstrada, al nucleo industriale Valle del Biferno e a Campobasso. Gli svincoli intermedi consentono inoltre di raggiungere le varie zone e quartieri della citt\u00e0. Nel tratto sud conduce al casello dell'A14 e infine si reimmette nel tracciato storico della SS 16 in direzione di Foggia, costeggiando Campomarino Lido. Dopo un tratto di 10\u00a0km circa, giunge in Puglia attraversando il piccolo ponte sul torrente Saccione e, subito dopo, l'abitato di Marina di Chieuti.\nPuglia.\nA questo punto la strada, dopo il bivio per Lesina e per il Gargano, abbandona la costa e si dirige a San Severo, Foggia e Cerignola (tutte aggirate in variante). A partire da Foggia, la statale si configura come superstrada mentre a partire da Cerignola si riavvicina al mare Adriatico. In corrispondenza del ponte sul fiume Ofanto, la strada si biforca: da un lato si ha il vecchio tracciato della SS 16, non gestito dall'ANAS, che attraversa i centri di Barletta, Trani, Bisceglie, Molfetta e Giovinazzo con caratteristiche di strada comune; dall'altro la superstrada (la SS 16, che in questo tratto \u00e8 definita \"asse attrezzato\") prosegue in variante, tagliando fuori i suddetti centri abitati, fino a ricongiungersi con il vecchio tracciato a Palese, alla periferia di Bari.\nA Bari la statale prosegue in gran parte in variante, con caratteristiche di superstrada a carreggiate separate e 3 corsie per senso di marcia, e costituisce la tangenziale di Bari. Oltre Bari, la superstrada prosegue (con 2 corsie per senso di marcia) con un tracciato raddoppiato in parte in sede e in parte in variante, dove attraversa Mola di Bari, Cozze e Polignano a Mare. Superata Monopoli, nei pressi di Fasano il tracciato della SS 16 perde le caratteristiche di superstrada in corrispondenza con l'inizio della SS 379. La SS 16, parallela alla SS 379, attraversa i comuni di Ostuni, Carovigno e San Vito dei Normanni, riunendosi alla superstrada in corrispondenza di Brindisi.\nA Brindisi, la SS 16 \u00e8 nuovamente gestita dall'ANAS per un breve tratto (\"tangenziale di Brindisi\"), poi si stacca nuovamente dalla superstrada (la quale continua come SS 613), per attraversare San Pietro Vernotico, Squinzano e Trepuzzi. Nel ricevere presso Surbo il traffico della strada statale 7 ter Salentina, la strada torna statale e attraversa Lecce dopo aver intersecato la sua tangenziale. A sud di Lecce la SS 16 prosegue come superstrada (raddoppiata in parte in sede e in parte in variante), fino a giungere nei pressi di Maglie (che aggira in variante). Qui, invece di proseguire verso Santa Maria di Leuca, la strada devia verso Otranto aggirando il centro abitato di Palmariggi. Nei pressi di Otranto, si ha una biforcazione: una breve variante (SS 695) corre poco a sud della citt\u00e0 per intersecare la SP 358 (ex strada statale 173 delle Terme Salentine) e sfociare nel percorso della SP 87, mentre il tracciato classificato come SS 16 la attraversa fino a terminare su Lungomare Terra d'Otranto (km 1000,67)."}
{"id": "553377", "revid": "228587", "url": "https://it.wikipedia.org/wiki?curid=553377", "title": "Tom Story", "text": " \u00e8 un anime giapponese creato dalla Nippon Animation nel 1980 e trasmesso inizialmente dalla Fuji TV. La serie \u00e8 ispirata ai popolari romanzi \"Le avventure di Tom Sawyer\" e \"Le avventure di Huckleberry Finn\" di Mark Twain e fa parte del progetto World Masterpiece Theater (Sekai Meisaku Gekijo) della Nippon Animation. Nel 2017 \u00e8 stato replicato su Rai 2 in versione rimasterizzata (con rapporto video tagliato a ) con il titolo Le avventure di Tom Sawyer.\nTrama.\nLa storia \u00e8 ambientata nel villaggio di Saint Petersburg, una cittadina immaginaria del Missouri, durante l'estate di un anno della seconda met\u00e0 del secolo XIX.\nTom Sawyer \u00e8 un ragazzino che vive con suo fratello minore Sid, sua zia Polly e sua cugina Mary in una casa sulle rive del Mississippi. La zia, dopo la morte dei loro genitori, alleva Tom e Sid con amore, come se fossero figli suoi. Tom passa la maggior parte del suo tempo con il suo migliore amico, Huckleberry Finn, e condivide con lui innumerevoli avventure, cacciando maiali selvatici, giocando ai pirati sul fiume, volando su una mongolfiera e scoprendo tesori nascosti. Dovr\u00e0 vedersela con il terribile indiano Joe quando assiste, suo malgrado, a un omicidio. Ma i pensieri di Tom sono anche per Becky, la bella figlia del nuovo giudice del villaggio.\nSigla italiana.\nLa sigla italiana dal titolo \"Tommy\" (testo di Francesco Di Giacomo, Onirico e Sherpa, musica di Rodolfo Maltese, Onirico e Sherpa) \u00e8 interpretata da La banda di Tom, pseudonimo del Banco del Mutuo Soccorso. \u00c8 stata presentata anche una possibile sigla dai Cavalieri del Re dal titolo \"Tommy &amp; Huck\", che fu per\u00f2 scartata. In seguito i Cavalieri del Re ne riutilizzarono la melodia, cambiando il testo, per comporre la sigla di Yattaman.\nDoppiaggio.\nIl doppiaggio italiano \u00e8 stato diretto da Ornella Cappellini, mentre i dialoghi sono stati curati da Rodolfo Cappellini."}
{"id": "553378", "revid": "436907", "url": "https://it.wikipedia.org/wiki?curid=553378", "title": "Arjen Anthony Lucassen", "text": "Biografia.\nLucassen \u00e8 un polistrumentista. Nelle sue composizioni suona una buona variet\u00e0 di strumenti, principalmente chitarre dalla classica all'acustica e soprattutto quella elettrica. Suona anche il flauto e il sintetizzatore, spesso canta.\nIl genere musicale che lo contraddistingue non \u00e8 unitario. Prende spunto dal progressive metal, ma le influenze che convergono nello stile di Lucassen sono molte.\nGrazie al proprio talento egli \u00e8 un musicista professionista, assai abile anche negli aspetti tecnici. Possiede una forte propensione al coniugare e dirigere vari artisti, anche di stile o matrice differente, resa evidente dal successo del progetto Ayreon. Proprio tale \"modus operandi\", punto di forza quando si considera il lavoro in s\u00e9, diviene un ostacolo nell'arrangiamento e nell'organizzazione di esibizioni dal vivo. Raramente \u00e8 possibile assistere ad un Lucassen \"versione live\", nonostante talvolta sia accaduto (ad esempio i tour dei progetti Star One e Stream of Passion)."}
{"id": "553379", "revid": "486946", "url": "https://it.wikipedia.org/wiki?curid=553379", "title": "Medicina Fisica e Riabilitazione", "text": ""}
{"id": "553381", "revid": "149485", "url": "https://it.wikipedia.org/wiki?curid=553381", "title": "Trattato di F\u00e8s", "text": "Con il trattato di F\u00e8s (), firmato il 30 marzo 1912, il sultano Abdelhafid cedette la sovranit\u00e0 sul Marocco alla Francia, rendendo la nazione un protettorato. In base a un accordo con Francia e Spagna nel novembre dello stesso anno, la Spagna assunse un protettorato sul Rif a nord del paese, Ifni sulla costa atlantica a sud-ovest, e sull'area di Tarfaya a sud del fiume Draa, dove il sultano rimase nominalmente il sovrano e veniva rappresentato da un vice reggente a Sidi Ifni sotto il controllo dell'alta commissione spagnola.\nAccordi privati tra Regno Unito, Italia e Francia, tenutisi nel 1904 senza consultare il sultano, avevano diviso il Maghreb in sfere di influenza, con il Marocco affidato alla responsabilit\u00e0 della Francia. In Marocco, il giovane sultano Abdelaziz sal\u00ec al trono nel 1894 all'et\u00e0 di dieci anni, e gli europei divennero i principali consiglieri di corte, mentre i governanti locali divennero sempre pi\u00f9 indipendenti dal sultano. Il sultano venne deposto nel 1908, e la legge e l'ordine marocchini continuarono a deteriorarsi sotto il suo successore, Abdelhafid. Quest'ultimo abdic\u00f2 in favore del fratello Yusuf ben al-Hasan dopo aver firmato il trattato di Fez.\nLe due zone del protettorato spagnolo avevano poche strade pavimentate ed erano separate dalla Baia di Al-Hoseyma, che gli spagnoli chiamano \"Alhucemas\"; il trattato di Fez concesse i diritti di sfruttamento delle miniere di ferro del monte Uixan alla Compa\u00f1\u00eda Espa\u00f1ola de Minas del Rif, cui venne anche data la concessione per costruire una rete ferroviaria per collegare le miniere a Melilla.\nIl trattato venne percepito come un tradimento dai nazionalisti marocchini e port\u00f2 alla guerra del Rif (1919\u201326) tra gli spagnoli da una parte e le trib\u00f9 rifiane dall'altra. In questo conflitto emerse ben presto il leader Abd el-Krim, leader nonch\u00e9 fondatore della molto combattiva e nazionalista Repubblica del Rif, entit\u00e0 che ebbe vita breve."}
{"id": "553383", "revid": "1266317", "url": "https://it.wikipedia.org/wiki?curid=553383", "title": "Fotoincisione", "text": "La fotoincisione \u00e8 una tecnica di lavorazione della lamiera metallica che permette di ridurne lo spessore, creare dei solchi, dei tagli, dei fori o figure complesse.\nLa fotoincisione \u00e8 impiegata, di fatto, sia per realizzare dei PCB o circuiti stampati, per realizzare particolari usati nel modellismo statico difficilmente ottenibili mediante altri processi di lavorazione oppure per la realizzazione di opere artistiche.\nLa fotoincisione per scopi elettronici viene effettuata su lastrine di vetronite ricoperta da un sottile strato di rame.\nLa fotoincisione per scopi modellistici viene effettuata su lastrine di metallo di diverso spessore e materiale.\nRealizzazione.\nPer eseguire una fotoincisione vanno tenute presenti alcune regole fondamentali.\nLe fotoincisioni sono di due tipi: a singola o doppia faccia. Ogni volta si scende in profondit\u00e0 per circa la met\u00e0 dello spessore della lastrina. In pratica, per ottenere un foro passante si dovr\u00e0 ripetere il processo su entrambe le facce. Nel caso dei circuiti stampati, lo spessore del metallo \u00e8 di pochi micron ed \u00e8 sufficiente la lavorazione su una faccia.\nUn foro praticato a mezzo fotoincisione non potr\u00e0 mai avere diametro inferiore allo spessore della lamina che stiamo incidendo. In pratica, se la lamina \u00e8 spessa 0,2\u00a0mm, il diametro minimo praticabile per un foro sar\u00e0 maggiore o uguale a 0,2\u00a0mm.\nLa distanza tra due fori non potr\u00e0 mai essere inferiore allo spessore della lamina; se si volessero foto-incidere due fori da 0,3\u00a0mm su una lastra spessa 0,2mm, non si potrebbe tenerli ad una distanza inferiore a 0,2mm. Diversamente, durante il processo di corrosione del metallo, i due fori si trasformeranno in un'asola.\nAd esempio, si ipotizzi di voler foto-incidere un circuito stampato formato da pi\u00f9 piste di rame. Per semplificare il concetto si immagini di voler ottenere un circuito stampato composto da cinque righe orizzontali e parallele, come fosse un pentagramma.\nDisegno.\nL'incisione che verr\u00e0 praticata sulla lastra di metallo viene solitamente generata al computer con programmi di grafica o tramite software specifici per la creazione di circuiti stampati (cad elettrico). Una volta generato il disegno, verr\u00e0 trasferito sul foglio da una stampante laser che abbia una buona risoluzione. Adesso, ci\u00f2 che viene stampato in nero sul foglio bianco rester\u00e0; tutto il resto verr\u00e0 corroso. In questo caso si parla di stampa in positivo.\nSviluppo.\nSi trasferir\u00e0 ora il disegno dalla carta alla lamina. Innanzitutto si stamper\u00e0 su fogli trasparenti di acetato, quelli usati per i lucidi. Per fissare il nostro disegno sulla lamina di metallo \u00e8 necessario utilizzare un prodotto chimico chiamato photoresist. Alcune basette elettroniche hanno gi\u00e0 lo strato metallico foto-sensibilizzato, altre no. Per quelle non precedentemente foto-sensibilizzate, \u00e8 possibile ovviare utilizzato del photoresist spray o a pennello.\nA questo punto si prende il lucido, adagiandolo sul lato della lamina dotato di photoresist ed esponendo il tutto ai raggi UV-A. Per questa operazione si impiega un apparato molto semplice chiamato bromografo: una scatola contenente n lampade UV-A.\nNell'arco di alcuni minuti (il tempo \u00e8 legato alla potenza delle lampade), l'inchiostro far\u00e0 da schermo e sulla lastrina di metallo verr\u00e0 rimosso il photoresist non protetto da tale schermatura. Per ottenere risultati migliori \u00e8 fondamentale che il lucido e la lastrina siano il pi\u00f9 possibile aderenti tra loro. In alcuni bromografi esistono delle pompe per creare il vuoto e migliorare ulteriormente l'aderenza.\nTogliamo il lucido dalla lastrina e sciacquiamo il tutto in una soluzione di soda caustica (circa 10-15 g per 1 litro d'acqua) per rimuovere il photoresist in eccesso e sviluppare il nostro disegno che apparir\u00e0 via, via sempre pi\u00f9 visibile.\nCorrosione.\nSiamo al punto in cui dobbiamo rimuovere il rame in eccesso. Prendiamo quindi la nostra lastrina ed immergiamola in una soluzione di acqua e percloruro ferrico per diversi minuti ed aspettiamo che la stessa corroda il rame non protetto dal photoresist.\nTerminata l'incisione si estrae la lastrina e la si risciacqua accuratamente."}
{"id": "553388", "revid": "123834289", "url": "https://it.wikipedia.org/wiki?curid=553388", "title": "Terry Brooks", "text": "Biografia.\nHa studiato letteratura inglese all'Hamilton College e si \u00e8 laureato in legge alla Washington &amp; Lee University. Prima di dedicarsi alla scrittura ha praticato la professione di avvocato. Attualmente vive tra Seattle e le Hawaii con la moglie Judine.\nIl suo primo romanzo, \"La spada di Shannara\" del 1977, divent\u00f2 un best seller mondiale e rimase nella classifica del \"New York Times\" dei libri pi\u00f9 venduti per oltre cinque mesi. Col tempo, la produzione di Brooks, riconducibile quasi per intero alle vicende di \"Shannara\", \u00e8 andata discostandosi dai canoni tipici del fantasy. La sua vasta produzione, che ricopre circa quarant'anni di carriera fino ai giorni pi\u00f9 recenti, si struttura in vari cicli o saghe, e manuali correlati, come \"Il magico mondo di Shannara\" (2002) scritto insieme a Teresa Patterson ed illustrato da David Cherry, di cui \u00e8 in lavorazione una seconda edizione riveduta ed ampliata. \nNel 1991 si dedic\u00f2 alla stesura della trasposizione del film \"Hook - Capitan Uncino\" di Steven Spielberg. Circa a met\u00e0 della stesura della trilogia del Verbo &amp; Vuoto, poi, George Lucas, il creatore di Star Wars, chiese personalmente a Terry di scrivere la trasposizione di \"\". Terry, acclamato fan di Star Wars, accett\u00f2 e discusse il progetto con Lucas presso il Ranch Skywalker. Un mese prima dell'uscita del nei cinema, il libro fu pubblicato riscuotendo grandi successi sia da parte dei fan di Brooks sia di quelli di Star Wars.\nUn suo racconto, \"Amici immaginari\", in cui compare il silvano Pick della trilogia del Verbo e Vuoto, \u00e8 stato poi pubblicato nell'antologia di scrittori fantasy \"Magicland\", a cura di Lester del Rey. \nDa citare anche l'autobiografia e guida alla scrittura \"A volte la magia funziona\" (2003), in cui Brooks espone le origini dei suoi romanzi e d\u00e0 consigli ai giovani aspiranti scrittori.\nOpere.\nL'elenco delle opere seguenti \u00e8 suddiviso per saghe e presentato in base all'ordine di pubblicazione.\nLa saga di \"Shannara\".\nIl magnum opus di Terry Brooks \u00e8 rappresentato dal lavoro riguardante il magico mondo di \"Shannara\" da lui creato. La saga, riconducibile al genere high fantasy, si compone di oltre trenta romanzi scritti tra il 1977 e il 2018, suddivisi in diversi cicli narrativi. L'ambientazione principale della saga \u00e8 rappresentata dalle Quattro Terre, originatesi in seguito ad una devastante serie di conflitti nucleari mondiali, avvenuti approssimativamente a met\u00e0 del XXI secolo e noti come \"Grandi Guerre\", che hanno modificato la morfologia del pianeta, cancellando quasi del tutto la razza umana, originando nuove razze quali Troll, Nani e Gnomi, facendo riaffiorare la magia nella natura, a scapito della scomparsa della tecnologia, e precipitando la societ\u00e0 in una sorta di nuova epoca pre-industriale.\nLa saga di \"Landover\".\nIl ciclo di Landover \u00e8 una delle due saghe di Brooks non ambientate nelle Quattro Terre. Essa prende le mosse dal nostro mondo di oggi, e protagonista \u00e8 Ben Holiday, un avvocato in crisi dopo la morte precoce della moglie (il personaggio di Ben presenta una forte identificazione con Brooks stesso). Ad Holiday viene offerta la possibilit\u00e0 di uscire dal vuoto della sua attuale vita tramite un curioso annuncio su un catalogo di prodotti natalizi: \"Regno magico in vendita!\". Inizia cos\u00ec una serie di straordinarie avventure in un mondo parallelo dominato dalla magia di cui Ben, dopo grandi difficolt\u00e0, riuscir\u00e0 a diventare legittimo re, aiutato da una serie di strani compagni: un mago maldestro, un cane parlante, due fedeli coboldi e una donna albero di cui Ben s'innamorer\u00e0. Lo scopo di fondo di questo ciclo di Brooks \u00e8 quello di rovesciare completamente i tradizionali schemi della fantasy, parodiandoli con garbo ma mantenendo inalterata la struttura romanzesca e non disdegnando di affrontare anche temi seri e profondi come gi\u00e0 nelle opere di Shannara. Il confronto tra il mondo magico e il nostro mondo \u00e8 oggetto delle pi\u00f9 riuscite delle storie del ciclo, che si compone di sei libri: \"Il magico regno di Landover\" (1986), \"L'unicorno nero\" (1987), \"Mago a met\u00e0\" (1988), \"La scatola magica di Landover\" (1994), \"La sfida di Landover\" (1995) e \"La principessa di Landover\" (2009). Terry Brooks aveva reso noto che era in corso la lavorazione di un film sul primo romanzo del ciclo, che avrebbe dovuto essere diretto dal regista Stephen Sommers, ma che poi \u00e8 stato tutto annullato."}
{"id": "553389", "revid": "339392", "url": "https://it.wikipedia.org/wiki?curid=553389", "title": "Evoluzione urbanistica di Sassari", "text": ""}
{"id": "553392", "revid": "1718925", "url": "https://it.wikipedia.org/wiki?curid=553392", "title": "Esterling", "text": "Gli Esterling (in inglese \"Easterlings\") sono un popolo di Uomini di Arda, l'universo immaginario creato dallo scrittore inglese J.R.R. Tolkien.\nCaratteristiche.\nGli esterling sono un popolo che vive nella regione di Rh\u00fbn, ad est dei popoli liberi, e il loro aspetto fisico trae infatti molti elementi da reali popoli orientali. Generalmente essi non sono molto alti ma robusti, hanno la pelle di colore olivastro, e occhi e capelli scuri. In una nota in \"The War of the Jewels\" (undicesimo volume di \"The History of Middle-earth\"), Tolkien precisa che sono della stessa stirpe dei forodwaith, e imparentati con gli uomini del Lossoth.\nLa storia.\nPrima Era.\nNel \"Silmarillion\", si narra che all'inizio della Prima Era tutti gli Uomini vennero da est, dove si erano risvegliati, nel Beleriand e nelle terre abitate dagli Elfi. Ma i primi che giunsero si allearono con gli Elfi nella guerra contro Morgoth e vennero per questo chiamati Edain, \"amici degli Elfi\". Altri vennero pi\u00f9 tardi, e vennero generalmente detti \"Easterlings\", vale a dire \"Orientali\": essi migrarono in massa nelle terre occidentali, e alcuni di essi passarono al servizio di Morgoth.\nUno di essi fu B\u00f3r, che giunse nel Beleriand nell'anno 463 con i suoi figli Borlach, Borlad e Borthand: egli strinse amicizia con i figli di F\u00ebanor, e Maedhros gli concesse di stabilirsi con il suo popolo nel nord del suo territorio, la Marca di Maedhros. Essi rimasero sempre fedeli a Maedhros, ma caddero nella N\u00edrnaeth Arnoediad.\nUn altro Esterling famoso arriv\u00f2 nel Beleriand poco dopo B\u00f3r, Ulfang con i figli Ulfast, Ulwarth e Uldor: anch'essi strinsero alleanza con i figli di F\u00ebanor, in particolare con Caranthir, che concesse loro di stabilirsi a sud della Marca di Maedhros; ma Ulfang e i figli erano segretamente al servizio di Morgoth, e tradirono Elfi ed Edain nella Nirnaeth Arnoediad cambiando improvvisamente fronte durante la battaglia. Morirono tutti nel corso di quella battaglia.\nAltri Esterling ancora si stabilirono in altre terre del nord-ovest della Terra di Mezzo: tra questi ricordiamo Brodda, che invase lo Hithlum con il suo popolo, prima abitato dalla gente di H\u00farin, padre di T\u00farin Turambar.\nTerza Era.\nNella Terza Era, il termine si applica a tutti gli uomini che vivono oltre il mare di Rh\u00fbn: essi compaiono nel \"Signore degli Anelli\" come alleati di Sauron contro i popoli liberi (Elfi, Nani e Uomini); la storia delle loro guerre contro Gondor viene inoltre raccontata dettagliatamente nell'Appendice A del romanzo.\nLa prima invasione di Gondor ebbe luogo nel 490 T.E. e fu respinta dal re R\u00f3mendacil I, che per\u00f2 mor\u00ec nel 541 combattendo appunto contro gli Esterling. Il figlio Turambar riconquist\u00f2 la regione compresa tra l'Anduin e il mare di Rh\u00fbn, a sud di Bosco Atro, ma tali terre non vennero conservate a lungo dai gondoriani che erano troppo poco numerosi, e furono quindi cedute a un loro alleato, gli Uomini del Nord. Una parte di questi Uomini del Nord tuttavia si alle\u00f2 con gli Esterling che ripresero l'invasione del Rhovanion. Il sovrintendente di Gondor, Minalcar, apprest\u00f2 un esercito che, nel 1248, cacci\u00f2 definitivamente gli Esterling da quella zona \nAlcuni secoli dopo per\u00f2 ricominciarono le invasioni ad opera di un altro popolo orientale, i Carrieri (\"Wainriders\"), il cui nome deriva dal fatto che usavano spostarsi su grandi carri, e che i capi addirittura combattevano su carri; in generale i carrieri erano comunque meglio armati degli Esterling dei secoli precedenti. Gondor dovette combatterli per quasi un secolo (da 1851 al 1944 T.E.): nel 1856 essi sconfissero il re Narmacil II, morto in battaglia, e ridussero in schiavit\u00f9 gli Uomini del Nord che ancora vivevano nel Rhovanion; il successore di Narmacil, Calimehtar, approfitt\u00f2 di una rivolta degli Uomini del Nord per sconfiggere i Carrieri a Dagorlad, che si rifugiarono oltre il mare di Rh\u00fbn e si allearono con gli abitanti del Khand e dello Harad, regione a sud-est di Mordor, i quali avrebbero invaso Gondor da sud mentre essi lo invadevano da nord: per fronteggiare questo duplice pericolo, il re Ondoher divise in due le sue truppe: si mise a capo dell'esercito del nord e affid\u00f2 quello del sud al cugino E\u00e4rnil; Ondoher venne battuto e mor\u00ec davanti al Morannon, cos\u00ec come i suoi due figli Artamir e Faramir, e i Carrieri invasero l'Ithilien; ma E\u00e4rnil vinse e, procedendo verso nord, li attacc\u00f2 di sorpresa e li annient\u00f2 nel 1944.\nUn altro gruppo ancora arriv\u00f2 nel 2510: i Balchoth, segretamente al servizio di Dol Guldur, che come i Carrieri combattevano su carri e forse erano anche discendenti di quel popolo. In quell'anno essi invasero il Calenardhon e quasi annientarono gli eserciti del Sovrintendente Cirion, ma vennero infine sconfitti da un popolo giunto dal nord, i futuri Rohirrim, guidato da Eorl il Giovane.\nVennero poi i Variag dal Khand, che erano gi\u00e0 comparsi a fianco dei Carrieri nel 1944 e tornarono durante la battaglia dei Campi del Pelennor, un migliaio d'anni pi\u00f9 tardi.\nNel \"Signore degli Anelli\", gli uomini corrotti da Sauron (Esterling e Haradrim) non vengono menzionati se non nella grande guerra contro Minas Tirith dove prendono parte alle armate di Mordor guidate dal Re Stregone di Angmar. Essi sono descritti come appartenenti a diverse stirpi e culture, non solo i Variag del Khand: uno di questi gruppi \u00e8 descritto come un \"nuovo\" gruppo di Esterling che gli uomini di Gondor non avevano precedentemente incontrato.\nQuarta Era.\nDopo la sconfitta di Sauron, gli Esterling sembrerebbero essersi riappacificati con Gondor. In un testo posteriore al \"Signore degli Anelli\" e riportato nelle \"Lettere\", Tolkien ritorna sul caso degli Istari, di cui due, chiamati gli \"Istari Blu\", non hanno ruolo nel romanzo, per chiarire il loro destino: durante la Quarta Era questi Istari sarebbero andati a est e vi avrebbero fondato nuovi culti; in un altro testo dell'anno della sua morte Tolkien ci informa che essi ebbero una discreta importanza anche nella guerra dell'Anello, in quanto seminarono la discordia tra gli Esterling impedendo loro di unirsi e cos\u00ec di invadere Gondor in massa.\nAdattamenti.\nNel film Le due torri di Peter Jackson, l'Esterling viene rappresentato come un guerriero armato di alabarda e scudo di metallo con una corazza di bronzo sopra vesti rosso porpora e con il volto coperto da veli.\nLingua esterling.\nTolkien non fa mai menzione delle lingue degli Esterling in alcuno dei suoi libri pubblicati."}
{"id": "553396", "revid": "1318658", "url": "https://it.wikipedia.org/wiki?curid=553396", "title": "Arrondissement di \u00c9pinal", "text": "L\"arrondissement\" di \u00c9pinal \u00e8 una suddivisione amministrativa francese, situata nel dipartimento dei Vosgi e nella regione del Grande Est.\nComposizione.\nL\"arrondissement\" di \u00c9pinal raggruppa 251 comuni in 15 cantoni:"}
{"id": "553397", "revid": "124123", "url": "https://it.wikipedia.org/wiki?curid=553397", "title": "Naoya Shiga", "text": "Uno degli scrittori rappresentativi del movimento sorto attorno alla rivista \"Shirakaba\". Le sue opere pi\u00f9 importanti sono \"An'ya k\u014dro\", \"Wakai\", \"Koz\u014d no kamisama\" e \"Kinosaki nite\".\nBiografia.\nDopo avere frequentato il Gakush\u016bin fino alle scuole superiori, si iscrive alla facolt\u00e0 di letteratura inglese dell'universit\u00e0 imperiale di T\u014dky\u014d. Studia per sette anni sotto la guida di Uchimura Kanz\u014d, cristiano, ma nel 1908 decide di allontanarsi dalla religione. Cambia facolt\u00e0 universitaria, passando a letteratura, ma abbandona gli studi e nel 1910 partecipa, insieme ai suoi amici del Gakush\u016bin come Mushanok\u014dji Saneatsu alla fondazione della rivista Shirakaba. In questo periodo il rapporto con il padre, gi\u00e0 instabile a causa del suo desiderio di diventare scrittore, si deteriora ulteriormente e Naoya decide di andarsene di casa. Nel 1917 si riconcilia con il padre; a questo avvenimento si riferisce uno dei suoi testi (\"Wakai\", che significa, appunto, 'riconciliazione').\nNello stesso anno pubblica anche \"Kinosaki nite\". Seguono diverse opere, tra cui \"An'ya k\u014dro\" (1921-1937). Questo \u00e8 l'unico romanzo lungo di Shiga Naoya e viene spesso considerato l'opera emblematica della letteratura giapponese moderna. Nel 1949 viene insignito del premio al merito culturale.\nMuore a 88 anni a causa di un'infiammazione polmonare.\nMolti dei suoi allievi divennero scrittori: Takii K\u014dsaku, Ozaki Kazuo, Amino Kiku, Fujieda Shizuo, Shimamura Risei, Naoi Kiyoshi e Agawa Hiroyuki.\nCritica.\nScrittore della corrente \"Shirakaba\", anche se nelle sue opere sono stati rilevati anche degli influssi naturalistici. \u00c8 stato spesso apprezzato il suo stile spartano e senza forzature. Per questo motivo, le sue opere sono utilizzate anche come materiale di studio per gli apprendisti scrittori. Lo stesso Akutagawa Ry\u016bnosuke apprezz\u00f2 largamente le opere tarde di Shiga Naoya, definendole come proprio ideale creativo. I giovani scrittori suoi contemporanei lo veneravano al punto di chiamarlo \"sh\u014dsetsu no kamisama\" (il Dio del romanzo) parafrasando il titolo del suo romanzo \"Koz\u014d no kamisama\".\nTra le critiche alle sue opere, sono famose quelle indirizzate da Dazai Osamu nel romanzo \"Tsugaru\" a cui Shiga reag\u00ec con un violento attacco. Dazai continu\u00f2 l'offensiva in una critica a puntate dal titolo \"Nyozegamon\".\nTra gli ammiratori dello stile di Shiga Naoya figura anche Kobayashi Takiji. Questi va considerato tra i pionieri della letteratura proletaria, fortemente influenzata dal partito comunista, che si voleva in contrasto con \"la letteratura dei padroni\", quale poteva essere considerata quella di Shiga Naoya.\nDurante la seconda guerra mondiale Shiga Naoya scrisse alcuni libretti e racconti a supporto della causa nazionalista e militare, ma dopo la fine delle ostilit\u00e0 cambi\u00f2 rotta immediatamente. Fu criticato perch\u00e9 predic\u00f2 persino l'abolizione del giapponese in favore del francese come lingua nazionale. Tra i suoi critici pi\u00f9 accaniti va citato Maruya Saiichi. Dalla parte di Shiga Naoya invece si trovava Hasumi Shigehiko che ne tess\u00e9 le lodi in \"Hannihongoron\" e \"Hy\u014ds\u014d hihan sengen\"."}
{"id": "553403", "revid": "1305772", "url": "https://it.wikipedia.org/wiki?curid=553403", "title": "Kaduna (stato)", "text": "Il Kaduna \u00e8 uno Stato della federazione nigeriana; confina a nord con il Katsina, il Zamfara e il Kano, a sud con l'Abuja Federal Capital Territory e il Nassarawa a est con il Plateau e il Bauchi, a ovest con il Niger (stato nigeriano).\nLa capitale omonima \u00e8 il maggior centro della regione insieme alla citt\u00e0 di Zaria situata nel nord.\nL'introduzione della Shari'a.\nIl Kaduna \u00e8 uno degli Stati in cui l'introduzione della Shari'a \u00e8 stata pi\u00f9 dolorosa: in uno Stato piuttosto frammentato dal punto di vista etnico e religioso ha provocato una grossa spaccatura sociale tra gli Hausa-Fulani (di fede musulmana) e le altre etnie della regione (di religione prevalentemente cristiana).\nLe tensioni gi\u00e0 presenti tra musulmani e cristiani prima dell'introduzione della legge islamica, sono diventate vere e proprie guerre civili.\nGli Igbo, gruppo etnico presente in vari stati della Nigeria, di religione cristiana, come in quasi tutta la Nigeria, sono completamente esclusi dal potere e inevitabilmente \u00e8 scoppiata la rivolta contro gli Hausa.\nDopo 3 anni di guerre ancora non si \u00e8 trovato un compromesso e le parti sono lontane dall'accordarsi; gli Hausa continuano a rifiutare l'abolizione della Shari'a.\nAttentati.\nSulla scia degli attentati condotti dal gruppo fondamentalista islamico Boko Haram per cacciare i cristiani dal Nord del Paese, anche lo Stato di Kaduna \u00e8 stato inevitabilmente coinvolto. L'8 aprile 2012, in occasione della Pasqua, un attentato con esplosivo vicino a una chiesa a Kaduna ha causato almeno venti morti e decine di feriti. Il 17 giugno 2012 tre attentati condotti contro chiese cristiane in occasione della messa domenicali hanno provocato 23 morti e oltre 80 feriti.\nSuddivisioni.\nLo stato di Kaduna \u00e8 suddiviso in ventitr\u00e9 aree a governo locale (\"local government areas\"):"}
{"id": "553406", "revid": "287204", "url": "https://it.wikipedia.org/wiki?curid=553406", "title": "Haradrim", "text": "Gli Haradrim (o anche \"Sudroni\" nell'edizione italiana de \"Il Signore degli Anelli\") sono un gruppo di razze di Uomini dell'universo immaginario fantasy creato dallo scrittore inglese J.R.R. Tolkien; appaiono ne \"Il Signore degli Anelli\", nei \"Racconti incompiuti\" e ne \"Il Silmarillion\".\nGli Haradrim vivono nell'Harad, letteralmente \"Sud\", il nome dato dagli Uomini di Gondor alle terre a Sud di Mordor e di Gondor, delimitate dall'Harnen. Appartengono a pi\u00f9 di una cultura; \"Haradrim\" vuole indicare semplicemente qualsiasi uomo del Sud: sono infatti un insieme di orgogliose razze guerriere.\nStoria.\nNella Seconda Era, gli Haradrim, Uomini di grande onore e coraggio, conobbero gli Uomini di N\u00famenor. All'inizio i Dunedain si presentarono come amici e maestri, ma in seguito i Re di N\u00famenor affamati di ricchezza e potere costruirono una grande citt\u00e0 nel fiordo di Umbar, un vasto porto naturale nella Baia di Belfalas, da cui gravarono sulle trib\u00f9 Haradrim con pesanti tributi. Molti Haradrim furono uccisi o divennero schiavi. Dopo la Caduta di N\u00famenor, si allearono ai N\u00famenoreani Neri e conquistarono Umbar.\nDurante la Terza Era, al tempo della Guerra dell'Anello, i Sudroni erano in combutta con Sauron e combatterono a fianco del suo esercito; utilizzarono in battaglia m\u00fbmakil che trasportavano torrette d'assedio rigurgitanti di arcieri. Quando Sauron fu sconfitto, gli Haradrim si sottomisero a Re Elessar.\nAspetto e caratteristiche.\nNe \"Le due torri\" e ne \"Il ritorno del re\", gli Haradrim vengono descritti come un grande e numeroso popolo crudele, di statura alta, di carnagione scura, feroce in battaglia. Hanno occhi scuri e lunghi capelli neri tenuti in trecce adorne d'oro. Al collo portano collari d'oro e alle orecchie grandi orecchini in forma di grossi cerchi, del medesimo metallo. Come abbigliamento vestono indumenti rossi, portando sopra una cotta di piastrine d'ottone. In battaglia si dividono in fanteria, M\u00fbmakil e cavalleria la quale viene guidata dal loro capitano, che tiene alto lo stendardo: un serpente nero in campo scarlatto. In mano brandiscono luccicanti scimitarre, di ferro o lance dalle punte rosse, mentre al braccio portano scudi rotondi, gialli e neri con grosse punte. Alcuni guerrieri hanno pitture rosse sulle guance e portano manti rossi. I due capi pi\u00f9 importanti furono Herumor e Fuinur: una donna e un uomo entrambi di razza N\u00famen\u00f3reana, che dopo aver rinnegato la loro razza, fuggirono nell'Haradwaith, divenendo potenti condottieri, durante la Seconda Era.\nTolkien per\u00f2 rivela implicitamente che gli Haradrim alleati con Sauron fossero solo un'infima parte di tutti i popoli del sud.\nGrazie ad alcune mappe pi\u00f9 dettagliate e ampie di quelle comunemente vendute, si pu\u00f2 capire l'enormit\u00e0 dei territori del Sud, dove gli Haradrim vivevano sicuramente sotto molti regni e in trib\u00f9 diverse.\nPare di capire che questi regni fossero costantemente in lotta tra loro; si capisce che solo una parte di questi parteciparono alla Guerra dell'Anello con l'Oscuro Signore grazie alla vicenda di Denethor, il Sovrintendente di Gondor: quando infatti egli rivel\u00f2 di aver visto, grazie al Palant\u00edr, grandi eserciti muoversi dal Sud su chiamata di Sauron, certamente fu ingannato dallo stesso Sauron che voleva fargli credere che tutti gli uomini, eccetto i gondoriani, fossero suoi alleati, mentre, appunto, solo una parte degli Haradrim decise di partire contro Gondor.\nAdattamenti.\nNel film di Peter Jackson gli Haradrim sono ispirati agli Aztechi e alle trib\u00f9 di Kiribati. Nonostante queste premesse, molti fan hanno riconosciuto negli Haradrim i Persiani o altre culture del Medio Oriente. L'apparente comandante delle forze del Sud nel film non \u00e8 ucciso da Th\u00e9oden come nel libro, ma da \u00c9omer.\nAppaiono ne \"\" e ne \"Il Signore degli Anelli - Gioco di battaglie strategiche\", nel quale alcuni tra gli Haradrim sono assassini, chiamati \"Hasharin\", con nomi quali \"Dalamyr\", \"K\u00e2rna\", \"Badhark\u00e2n\", \"Hid\u00e2r\", \"N\u00e2farat\", \"Abrak\u00e2n\", e \"Dh\u00e2ran-sar\". Tuttavia, in nessuno degli scritti di Tolkien vengono specificati nomi degli Haradrim."}
{"id": "553407", "revid": "484362", "url": "https://it.wikipedia.org/wiki?curid=553407", "title": "Jean-Baptiste Henri Lacordaire", "text": "Fu uno fra i maggiori esponenti del cattolicesimo liberale ottocentesco, restaur\u00f2 l'ordine domenicano in Francia dopo la soppressione avvenuta nel 1790.\nBiografia.\nGiovent\u00f9 e formazione.\nFiglio di un dottore della marina francese, Henri Lacordaire crebbe a Digione con la madre, Anne Dugied, figlia di un avvocato del parlamento della Borgogna, rimasta precocemente vedova. Ebbe tre fratelli, dei quali uno fu l'entomologo Th\u00e9odore Lacordaire. Educato nella fede cattolica, se ne allontan\u00f2 durante gli studi liceali a Digione. In seguito studi\u00f2 Giurisprudenza, preparandosi alla carriera di avvocato, e si distinse come oratore brillante in seno alla \"Soci\u00e9t\u00e9 d'\u00e9tudes\" di Digione, un circolo politico e letterario che riuniva la giovent\u00f9 monarchica della citt\u00e0, dove scopr\u00ec le teorie ultramontane di Bonald, de Maistre e F\u00e9licit\u00e9 de Lamennais. Sotto la loro influenza, Lacordaire abbandon\u00f2 le idee degli enciclopedisti e di Jean-Jacques Rousseau, conservando comunque un amore profondo e sincero per la libert\u00e0 e gli ideali rivoluzionari del 1789.\nNel 1822, part\u00ec per Parigi al fine di effettuare il suo tirocinio d'avvocato. Grazie all'appoggio del presidente Riambourg, amico della sua famiglia, riusc\u00ec ad entrare nell'ufficio del procuratore generale Mourre. Bench\u00e9 secondo la legge fosse troppo giovane per patrocinare una causa, difese con successo diversi imputati in Corte d'assise, suscitando l'interesse del grande avvocato liberale Pierre-Antoine Berryer. Tuttavia, malgrado la prospettiva di una carriera brillante, a Parigi si annoiava e si sentiva isolato, non essendo granch\u00e9 attratto dalle distrazioni mondane offerte dalla capitale. In seguito a un lungo periodo di dubbi e interrogativi, nella primavera del 1824 si convert\u00ec e decise di diventare sacerdote.\nGrazie al sostegno di monsignor de Qu\u00e9len, arcivescovo di Parigi, che gli concesse una borsa di studio e malgrado le forti contrariet\u00e0 di sua madre e dei suoi amici, il 12 maggio 1824 entr\u00f2 nel seminario Saint-Sulpice, a Issy-les-Moulineaux, poi, dal 1826 fu a Parigi, dove la qualit\u00e0 non elevata dell'insegnamento, non si confaceva ai suoi studi precedenti, al suo carattere e alla sua formazione liberale. Scriver\u00e0 in seguito: \u00abColoro che mi hanno seguito in seminario, hanno avuto molte volte la tentazione di prendermi per matto.\u00bb La sua esperienza di seminarista ispir\u00f2 Sainte-Beuve, per il suo romanzo \"Volupt\u00e9\". A Saint-Sulpice strinse amicizia con il Duca di Rohan-Chabot futuro cardinale-arcivescovo di Besan\u00e7on, che gli consigli\u00f2 di entrare nella Compagnia di Ges\u00f9. Infine, grazie alla sua insistenza, e dopo lunghe esitazioni dei suoi superiori, fu ordinato prete il 22 settembre 1827 da monsignor de Qu\u00e9len. Il quale, dopo aver pensato di nominarlo parroco della chiesa della Madeleine o della chiesa di Saint-Sulpice, gli affid\u00f2 il modesto incarico di cappellano di un convento di Visitandine, e, l'anno seguente, quello di secondo cappellano al Liceo Enrico IV. Quest'esperienza gli conferm\u00f2 l'ineluttabile scristianizzazione della giovent\u00f9 francese affidata all'insegnamento pubblico.\nLamennais, Montalembert, \"l'Avenir\" e il cattolicesimo liberale.\nNel maggio 1830 fu invitato da F\u00e9licit\u00e9 de Lamennais, all'epoca uno dei \"leader\" intellettuali della giovent\u00f9 cattolica francese, nella sua tenuta bretone della Ch\u00eanaie. A lungo critico verso l'intransigenza di Lamennais, Henri Lacordaire fu sedotto dal suo entusiasmo e dalle sue idee ultramontane e liberali. All'epoca, egli aveva in mente di partire per gli Stati Uniti, come missionario, ma gli avvenimenti del 1830 lo trattennero in Francia. Con Lamennais, l'abate Olimpe-Philippe Gerbet e Charles de Montalembert, che divenne uno dei suoi pi\u00f9 cari amici, scelse di unirsi alla rivoluzione di luglio, esigendo l'applicazione integrale della costituzione del 1830, di sostenere le rivoluzioni in Polonia, Belgio e Italia e il 16 ottobre 1830 fondarono il giornale \"L'Avenir\", il cui motto era \u00abDio e la libert\u00e0!\u00bb. In un contesto rivoluzionario a maggioranza anticlericale, il giornale sposava coraggiosamente ultramontanismo, difesa della sovranit\u00e0 assoluta del papa in materia religiosa, liberalismo, democrazia e cattolicesimo.\nIl 7 dicembre 1830 i redattori de \"l'Avenir\" riassumevano cos\u00ec le loro rivendicazioni: \u00ab Noi domandiamo in primo luogo la libert\u00e0 di coscienza, cio\u00e8 la libert\u00e0 di religione piena, universale, senza distinzioni come senza privilegi; e di conseguenza, cosa che tocca noi cattolici, la totale distinzione della Chiesa dallo Stato [...] Questa separazione necessaria, senza la quale non esisterebbe per i cattolici nessuna libert\u00e0 religiosa, implica da una parte, la soppressione del bilancio ecclesiastico, come noi abbiamo riconosciuto; d'altra parte, l'indipendenza assoluta del clero nell'ordine spirituale [...] Come oggi non pu\u00f2 esserci nulla di religioso nella politica, cos\u00ec nella religione non deve esserci nulla di politico. \u00bb\n\u00ab Inoltre, noi chiediamo la libert\u00e0 di insegnamento, perch\u00e9 essa \u00e8 un diritto naturale ed \u00e8, per cos\u00ec dire, la prima libert\u00e0 della famiglia; poich\u00e9 senza di essa non esiste n\u00e9 libert\u00e0 religiosa, n\u00e9 libert\u00e0 d'opinione\u2026 \u00bb\nTra le altre rivendicazioni figuravano la libert\u00e0 di stampa, la libert\u00e0 di associazione e l'allargamento del suffragio elettorale.\nLacordaire si distinse in particolare per alcuni articoli riguardanti la libert\u00e0 di stampa e di espressione e la libert\u00e0 d'insegnamento, contro il monopolio statale dell'Universit\u00e0 si oppose al Ministro della Pubblica Istruzione e dei culti, Camille de Montalivet. Ma soprattutto s'impegn\u00f2 nel sostegno alla battaglia per la divisione tra Chiesa e Stato. Cos\u00ec, chiese ai preti francesi di rifiutare il salario loro versatogli dal governo, ed esalt\u00f2 la povert\u00e0 del clero. Il 15 novembre 1830 scriveva: \u00ab Siamo pagati dai nostri nemici, da coloro che ci ritengono degli ipocriti o degli imbecilli, e che sono persuasi che le nostre vite dipendano dal loro denaro [...]. La libert\u00e0 non si concede, si prende.\u00bb Queste rivendicazioni, i numerosi attacchi contro i vescovi nominati dal nuovo governo, definiti \u00abambiziosi e servili\u00bb, la virulenza degli articoli, in particolare quelli di Lamennais e Lacordaire, scandalizzarono l'episcopato francese, in larga parte gallicano e conservatore. I vescovi francesi, quindi, intentarono un processo ai redattori de \"l'Avenir\". Nel gennaio 1831 Lamennais e Lacordaire dovettero difendersi davanti alla giustizia, ottenendo un proscioglimento trionfale.\nAl fine di difendere la libert\u00e0 d'insegnamento, al di fuori del controllo dell'Universit\u00e0, conformemente alla loro interpretazione della Costituzione del 1830, i redattori de \"l'Avenir\" fondarono nel dicembre 1830 l'Agenzia generale per la difesa della libert\u00e0 religiosa e, il 9 maggio 1831 Lacordaire, Montalembert e de Coux fondarono una scuola libera in rue des Beaux-Arts, che fu chiusa dalla polizia due giorni dopo. Dopo il processo intentato dalla Camera dei Pari di Francia contro Montalembert, che si concluse con la condanna dell'iniziativa e la chiusura definitiva della scuola, \"l'Avenir\" sospese le pubblicazioni per iniziativa dei suoi fondatori il 15 novembre 1831. Il 30 dicembre, Lacordaire, Lamennais e Montalembert, i \u00abpellegrini della libert\u00e0\u00bb, si recarono a Roma, allo scopo di rivolgersi al papa Gregorio XVI, al quale presentarono una \"Memoria\" redatta da Lacordaire. Inizialmente fiduciosi, furono presto delusi a causa della fredda accoglienza loro riservata. Il 15 agosto 1832 il papa, senza nominarli, condann\u00f2 le loro idee nell'enciclica \"Mirari Vos\", in particolare le richieste sulla libert\u00e0 di coscienza e di stampa. Prima di questa condanna, Lacordaire si era separato dai suoi amici ed era tornato a Parigi dove aveva ripreso il suo incarico di cappellano delle visitandine.\nL'11 settembre pubblic\u00f2 una lettera di sottomissione al papa. Egli us\u00f2 tutta la sua forza di persuasione per convincere Montalembert, inizialmente restio, a seguirlo nella sottomissione. Nel 1834 disconobbe Lamennais, condannato dall'enciclica \"Singulari nos\", dopo la pubblicazione di \"Parole di un credente\", con le sue \"Considerazioni sul sistema filosofico di M. de La Mennais\", opera nella quale Lacordaire evocava la sua delusione per le conseguenze della rivoluzione del 1830 e proclamava la sua fedelt\u00e0 alla Chiesa di Roma. Egli condannava l'orgoglio di Lamennais e lo tacciava di protestantesimo, accusandolo di aver voluto porre l'autorit\u00e0 del genere umano al di sopra di quello della Chiesa.\nNel gennaio 1833 incontr\u00f2 per la prima volta Madame Swetchine, letterata russa convertita al cattolicesimo, che aveva un salotto celebre a Parigi, frequentato da Montalembert, il conte di Falloux e F\u00e9lix Dupanloup. Egli svilupp\u00f2 con Madame Swetchine una relazione al contempo filiale e amicale, attraverso un'imponente corrispondenza.\nUn predicatore brillante.\nNel gennaio 1834, su proposta del giovane Fr\u00e9d\u00e9ric Ozanam, il fondatore della Societ\u00e0 di San Vincenzo de' Paoli, che lo conosceva da poco tempo, padre Lacordaire tenne una serie di conferenze al coll\u00e8ge Stanislas, che incontrarono un grandissimo successo, non solo tra gli studenti. Ma l'onnipresenza del tema della libert\u00e0 nei suoi discorsi, cosa che era sospettata di pervertire la giovent\u00f9, provoc\u00f2 forti critiche e le conferenze furono dunque sospese.\nCiononostante, monsignor de Qu\u00e9len, arcivescovo di Parigi, afferm\u00f2 il suo sostegno a Lacordaire, e gli domand\u00f2 di predicare durante la Quaresima del 1835 nella Cattedrale di Notre-Dame di Parigi, nell'ambito delle Conferenze di Notre-Dame, specialmente destinate all'iniziazione dei giovani al cristianesimo, anch'esse fondate su richiesta di Ozanam. La prima conferenza di Lacordaire ebbe luogo l'8 marzo 1835. A causa del successo ottenuto dalla sua predicazione, prosegu\u00ec l'esperienza l'anno seguente. Di fatto, le \"Conferenze di Notre-Dame\", dove si univano religione, filosofia e poesia, rappresentarono un rinnovamento originale della tradizionale eloquenza sacra.\nMa nel 1836, a motivo sia del considerevole successo che degli attacchi violenti di cui era stato fatto oggetto, in particolare su alcune sue debolezze teologiche, e dopo la morte di sua madre, Lacordaire, conscio di dover acquisire una preparazione pi\u00f9 solida, oltre che dei sostegni pi\u00f9 saldi, si ritir\u00f2 a Roma, dove studi\u00f2 presso i gesuiti. Qui pubblic\u00f2 la sua \"Lettera sulla Santa Sede\", dove riaffermava con forza le sue posizioni ultramontane, insistendo sul primato del papa, pontefice romano, \u00abdepositario unico e permanente, [...] organo supremo della parola evangelica e fonte inviolabile della comunione universale \u00bb e sui vescovi. Questo testo guast\u00f2 i suoi rapporti con monsignor de Qu\u00e9len, gallicano convinto.\nLa ricostruzione dell'Ordine dei Frati Predicatori in Francia.\nNel 1837, confortato dall'esempio di dom Gu\u00e9ranger che aveva ricostruito l'ordine benedettino, Lacordaire super\u00f2 le sue iniziali reticenze, cio\u00e8 la paura di perdere la sua libert\u00e0 seguendo la regola di un ordine religioso, e decise di entrare tra i domenicani, decidendo di ristabilire quest'ordine religioso in Francia. Infatti, l'Ordine dei Predicatori, fondato nel 1215 da Domenico di Guzm\u00e1n, era stato soppresso in Francia nel 1790. Henri Lacordaire scelse di aderire a questo ordine medievale in ragione della vocazione dei domenicani che \u00e8 quella d'insegnare e predicare, al fine di rinnovare e ricristianizzare la societ\u00e0 del suo tempo. Anche la duttilit\u00e0 delle costituzioni dell'Ordine, la sua organizzazione interna democratica ed elettiva, la sua \u00abincredibile flessibilit\u00e0 \u00bb, l'avevano sedotto. Infine, l'appartenenza a quest'ordine gli offriva una grande libert\u00e0 rispetto alle polemiche e alle prese di posizione politiche dell'episcopato francese.\nIn quest'impresa, Lacordaire fu sostenuto dal papa Gregorio XVI e dal maestro generale dei domenicani, padre Ancarani che gli offr\u00ec di usare il convento romano di Santa Sabina, dove ebbe sede il primo noviziato dei domenicani francesi. Nel settembre 1838, Lacordaire torn\u00f2 in Francia, con lo scopo di trovare dei candidati al noviziato, e dei sostegni alla sua impresa. Fece pubblicare un annuncio sul giornale \"l'Univers\", e nella sua \"Memoria per il ristabilimento in Francia dei Frati Predicatori\" (1839), largamente diffusa, si appell\u00f2 con eloquenza e in maniera estremamente moderna all'opinione pubblica, al popolo francese, e al suo rispetto per i diritti dell'uomo, per sostenere la libert\u00e0 religiosa e quella d'associazione.\nLa \"Memoria\" cominciava cos\u00ec:\n\u00ab Mia patria,\nnel mentre che voi perseguite con gioia e dolore alla formazione della societ\u00e0 moderna, uno dei vostri nuovi figli, cristiano per fede e prete secondo la consacrazione tradizionale della Chiesa cattolica, viene da voi a reclamare la sua parte della libert\u00e0 che avete conquistato, e che anche lui ha pagato [...] Mi rivolgo ad un'autorit\u00e0 che \u00e8 la regina del mondo, la quale da tempo immemore, ha proscritto le leggi, ne ha stabilite delle altre, da lei dipendono le costituzioni, e le sue sentenze, un tempo sconosciute, vengono presto o tardi eseguite. \u00c8 all'opinione pubblica che io domando protezione e la domando anche contro di essa, se ce ne fosse bisogno. \u00bb\nPer dimostrare l'inutilit\u00e0 della legislazione antireligiosa messa in atto dei rivoluzionari francesi, Lacordaire sottolineava l'evoluzione della vita religiosa, mostrando come fosse ormai inconcepibile nel XIX secolo entrare in un ordine sotto costrizione, contrariamente a quanto avveniva prima della Rivoluzione francese.\nD'altra parte, a suo avviso, i voti religiosi, non si opponevano ai principi fondamentali della Rivoluzione: innanzitutto, il voto d'obbedienza era la pi\u00f9 alta espressione di libert\u00e0, poich\u00e9 si trattava di obbedienza a superiori liberamente eletti, le cui decisioni erano strettamente limitate dagli statuti dell'Ordine, in modo da evitare qualsiasi abuso di potere. Quanto al voto di povert\u00e0, esso si avvicinava a suo parere agli ideali rivoluzionari di eguaglianza e fraternit\u00e0.\nIl 9 aprile 1839, Henri Lacordaire prese l'abito domenicano nella basilica di Santa Maria sopra Minerva a Roma, prendendo il nome di Domenico. L'anno dopo, il 12 aprile 1840, dopo un anno di noviziato a La Quercia presso Viterbo, durante il quale scrisse una \"Vita di San Domenico\", emise i suoi voti alla Minerva, dove il suo ritratto fu dipinto da Th\u00e9odore Chass\u00e9riau, un'opera considerata come uno dei capolavori di quest'autore. A proposito di questo dipinto, Lacordaire scrisse a Madame Swetchine dicendo che: \u00ab M. Chass\u00e9riau, giovane pittore di talento, mi ha domandato con insistenza di farmi un ritratto. Mi ha dipinto con l'abito da domenicano, sotto il chiostro di Santa Sabina; sono soddisfatto di questo quadro che mi d\u00e0 un aspetto un po' austero. \u00bb\nNel 1841, ritorn\u00f2 in Francia, indossando l'abito domenicano, teoricamente illegale per le leggi rivoluzionarie e, il 14 febbraio 1841 predic\u00f2 con successo a Notre-Dame. Mentre continuava le sue predicazioni a Parigi e in tutta la Francia, Lacordaire intraprese la fondazione di numerosi conventi: la prima casa dell'Ordine dopo la restaurazione fu costruita a Nancy nel 1843, seguita dal noviziato di Chalais nel 1844 e, nel 1849, una casa a Parigi, nell'antico convento dei carmelitani. In questo periodo, Lacordaire esercit\u00f2 una grande influenza su Jean-Charles Prince e Joseph-Sabin Raymond, due religiosi canadesi che furono all'origine dell'arrivo dei domenicani in Canada.\nNel 1850 la provincia domenicana francese fu ufficialmente ristabilita, sotto la direzione di Padre Henri-Dominique Lacordaire, eletto superiore provinciale. Egli si scontr\u00f2 ben presto con Padre\nAlexandre Jandel, uno dei suoi primi compagni. In effetti, nel 1850, Alexandre Jandel fu nominato vicario generale dell'Ordine da papa Pio IX, ammirato dal rigore e dal dinamismo dei domenicani francesi. Jandel era a favore di un'interpretazione rigorosa delle costituzioni domenicane medievali e si opponeva alla visione pi\u00f9 liberale di Lacordaire. Il conflitto esplose nel 1852, a proposito dell'orario del Mattutino e pi\u00f9 in generale sulle comodit\u00e0 e le dispense da accordare ai frati.\nEffettivamente, per Lacordaire che osservava una disciplina estremamente severa, la vita monastica doveva essere subordinata alla predicazione e all'insegnamento, e non doveva contrastare la libert\u00e0 dei frati domenicani.\nNel 1855 il papa espresse pubblicamente il suo sostegno a Jandel nominandolo maestro generale dell'Ordine domenicano, mentre Lacordaire, ritiratosi dall'amministrazione della provincia di Francia, fu rieletto a quell'incarico nel 1858.\nGli ultimi anni.\nLa fine della vita di Padre Lacordaire fu oscurata da queste controversie e dalle delusioni causate dalla politica. Da tempo ostile alla monarchia di luglio, sostenne con entusiasmo la Rivoluzione del 1848, aderendo alla Seconda Repubblica francese, e lanci\u00f2 con Federico Ozanam e l'abate Henri Maret un nuovo giornale, \"l'\u00c8re nouvelle\", i cui obiettivi erano quelli di \u00abrassicurare i cattolici e aiutarli ad accettare il nuovo regime [...], di ottenere per la Chiesa le libert\u00e0 che le venivano ostinatamente rifiutate da cinquant'anni e infine iniziare una migliore distribuzione degli elementi sociali, strappando a una classe troppo preponderante il dominio esclusivo degli interessi, delle idee e dei costumi. \u00bb. Questo programma mescolava il tradizionale cattolicesimo liberale con il cattolicesimo sociale propugnato da Ozanam.\nDopo una tumultuosa campagna elettorale, Lacordaire fu eletto all'Assemblea Costituente per il collegio di Marsiglia. Favorevole alla Repubblica, si posizion\u00f2 all'estrema sinistra dell'Assemblea, ma si dimetter\u00e0 molto presto - il 17 maggio 1848 - in seguito ai moti operai e all'invasione dell'Assemblea Nazionale da parte dei manifestanti. Cos\u00ec motiv\u00f2 il suo comportamento:\n\u00ab Ho ritenuto la Rivoluzione del 1848 un atto di alta giustizia. [...] Pensavo che il tentativo d'instaurare un regime repubblicano in Francia sarebbe stato possibile in condizioni migliori rispetto al 1792. Ho accettato sinceramente questo tentativo. [...] Fu con questo intendimento che entrai all'Assemblea Nazionale e che mi posizionai all'estrema sinistra, al fine di dare immediatamente un segnale della mia adesione alla forma di governo che la forza degli avvenimenti stava imponendo in Francia. [...] Il 15 maggio scosse nelle fondamenta questa mia speranza, ci\u00f2 mi ha rivelato che tutti i progetti e le passioni dovevano inevitabilmente sfociare nella guerra civile, in una lotta profonda, accanita, inevitabile, in cui l'estrema sinistra avrebbe giocato un ruolo del quale io non volevo per nulla al mondo assumerne le responsabilit\u00e0. [...] I partiti monarchici rialzarono la testa; io non volevo servirli, non potevo farlo senza compromettere la religione. Ho ritenuto il ritiro la scelta migliore. \u00bb\nDeluso dal regime repubblicano, e in disaccordo con le idee sempre meno liberali de \"l'\u00c8re Nouvelle\", il 2 settembre lasci\u00f2 la direzione del giornale, pur continuando a sostenerlo.\nLacordaire si mostr\u00f2 piuttosto favorevole alla rivoluzione italiana del 1848 anche a costo dell'invasione dello Stato Pontificio, (\u00ab Non ci dobbiamo troppo preoccupare per la possibile caduta di Pio IX \u00bb, ebbe a scrivere a Montalembert).\nSi dimostr\u00f2 poco entusiasta nei confronti della legge Falloux, votata il 15 marzo 1850, opera del suo amico Montalembert, che stabiliva la libert\u00e0 d'insegnamento nella scuola secondaria, da lui ritenuta insufficiente, e che era stata invece sostenuta dal vescovo di Orl\u00e9ans, F\u00e9lix Dupanloup.\nContrario all'elezione di Luigi Napoleone Bonaparte, Lacordaire condann\u00f2 senza riserve il colpo di Stato del 2 dicembre 1851, che a lui apparve come un insopportabile attentato alla libert\u00e0, e a tutti i valori da lui difesi, in nome dell'ordine. Scelse allora di ritirarsi dalla vita pubblica, come spieg\u00f2 nel 1861:\n\u00ab Capii che nel mio pensiero, nel mio linguaggio, nel mio passato, in quello che mi restava da vivere, io ero una libert\u00e0, e che era giunta la mia ora di sparire insieme alle altre. Molti cattolici seguirono una linea diversa e, separandosi da tutto quello che avevano detto e fatto, si prostrarono con devozione davanti al potere assoluto. Questo scisma che non mi sento proprio di definire un'apostasia \u00e8 sempre stato per me un grande mistero e un grande dolore. \u00bb\nEgli si dedicher\u00e0 fino alla morte all'educazione dei giovani, nel nuovo incarico offertogli dalla legge Falloux, accettando nel luglio 1852 di dirigere un collegio a Oullins, presso Lione, poi nel 1854 una scuola a Sor\u00e8ze, nel dipartimento della Tarn.\nInfine, il 2 febbraio 1860, fu eletto con 21 voti membro dell'Acad\u00e9mie fran\u00e7aise, al seggio 18, in sostituzione di Alexis de Tocqueville, di cui pronunci\u00f2 un elogio. Incoraggiato dagli oppositori al regime imperiale, avendo come padrini Montalembert e Berryer, fu accolto da Fran\u00e7ois Guizot, accett\u00f2 di non fare riferimento alla questione politica italiana. L'ingresso di Lacordaire all'Accademia fu un autentico evento politico e mondano. Malgrado le opinioni politiche del nuovo accademico erano presenti anche l'imperatrice Eugenia e la principessa Matilde. Lacordaire sieder\u00e0 appena una volta all'Accademia perch\u00e9 mor\u00ec il 21 novembre 1861, a Sor\u00e8ze, dove fu sepolto.\nHenri Lacordaire, \u00ab religioso penitente e liberale impenitente \u00bb.\nUn oratore romantico.\nNel XIX secolo Lacordaire fu apprezzato dai suoi contemporanei soprattutto per le sue qualit\u00e0 di predicatore. Nelle sue conferenze a Stanislas, Notre-Dame e Tolosa, cos\u00ec come negli elogi funebri di Daniel O'Connell o del generale Antoine Drouot, si dimostr\u00f2 un profondo rinnovatore del genere ormai sclerotizzato dell'eloquenza sacra, nella linea del romanticismo cattolico di Fran\u00e7ois-Ren\u00e9 de Chateaubriand e Lamennais.\nNelle conferenze lo scopo di Henri Lacordaire era innanzitutto quello di fare un'apologia del cristianesimo, \u00ab l'apparizione della verit\u00e0 nelle anime tormentate \u00bb, e non un lezione astratta di teologia. A proposito delle conferenze di Notre-Dame, cos\u00ec si espresse: \u00ab Mi sembra che esse non riguardino la metafisica o la storia, ma s'interessano soltanto alla realt\u00e0 vivente e a ricercarvi al suo interno le tracce di Dio. \u00bb Per dimostrare la credibilit\u00e0 della dottrina cattolica, Lacordaire faceva spesso ricorso a numerosi riferimenti estranei al dogma, tratti dalla storia, dalla psicologia, dalla poesia e dalla letteratura, rifacendosi cos\u00ec alla cultura del suo uditorio composto da giovani cattolici romantici.\nInoltre, egli pronunciava i suoi discorsi con un'espressivit\u00e0 e un entusiasmo comunicativo (addirittura con esaltazione), insistendo sugli argomenti che appassionavano lui e il suo pubblico, come la libert\u00e0 e il patriottismo, il dono di s\u00e9 e il sacrificio. Leggendo oggi i suoi discorsi possono sembrare avere uno stile confuso, pieno di enfasi, e avere uno scarso contenuto teologico. Ci\u00f2 perch\u00e9, pi\u00f9 che le sue qualit\u00e0 di oratore, sono le sue intuizioni sulla compatibilit\u00e0 tra cattolicesimo, libert\u00e0 e democrazia, che rendono quest'uomo e il suo percorso politico e intellettuale degni di essere ricordati.\nRivoluzione, cattolicesimo e liberalismo.\nSecondo il suo amico Henri Perreyve, \u00ab appassionato della giustizia, della libert\u00e0, del progresso dell'uomo, non disgiungendo mai questi grandi ideali dalla causa di Dio e della sua Chiesa \u00bb, Henri Lacordaire non separ\u00f2 mai la sua profonda fede cattolica nella credenza nel progresso e nella libert\u00e0 umana (per lui, \u00ab \u00e8 il Vangelo che ha fondato la libert\u00e0 nel mondo, che ha dichiarato gli uomini uguali davanti a Dio, che ha predicato gli ideali e le opere di fraternit\u00e0. \u00bb). Questo amore per la libert\u00e0, derivatogli dalla sua fede, andava di pari passo con una grande simpatia per gli uomini del suo tempo: proclamando \u00ab la necessit\u00e0 di amare il suo secolo \u00bb, si distinse da molti autori cattolici romantici che lo rifiutavano per esaltare con nostalgia un passato mitico.\nFiglio della borghesia rivoluzionaria (suo padre era un medico militare e suo nonno un avvocato), ne condivideva numerosi ideali, in particolare la fede nella modernit\u00e0 e nel progresso, oltre a una visione globalmente positiva dell'atto rivoluzionario. Contrariamente ai notabili suoi contemporanei, Henri Lacordaire riteneva, a certe condizioni e sempre escludendo la violenza fisica, che dall'insurrezione popolare potesse scaturire un miglioramento della condizione umana. Rispetto a Charles de Montalembert, aristocratico liberale, il suo amico Lacordaire, senza essere per altro di convinzioni repubblicane, mostrava delle idee politiche assai avanzate, shoccanti per la grande borghesia cattolica che lo circondava.\nQueste convinzioni spiegano in gran parte il suo atteggiamento controverso durante la rivoluzione del 1848. Ci\u00f2 provoc\u00f2 l'incomprensione e il distacco temporaneo dai suoi amici pi\u00f9 prossimi (Montalembert, Madame Swetchine), e l'imbarazzo di gran parte dei suoi biografi fino alla met\u00e0 del XX secolo. Di fronte a questa generale riprovazione, afferm\u00f2 di \u00abcredere che l'avvento della societ\u00e0 moderna \u00e8 stato voluto da Dio\u00bb e giustific\u00f2 le aspirazioni democratiche dei suoi contemporanei: \u00abChe pericolo c'\u00e8 se qualche cattolico propende un po' pi\u00f9 vivamente per la democrazia? Chiss\u00e0 che essa non sia il futuro dell'Europa?\u00bb\nParadossalmente, la sua reputazione sulfurea gli spalanc\u00f2 le porte dell'Acad\u00e9mie fran\u00e7aise. La sua candidatura fu infatti sostenuta dagli oppositori dell'impero, tanto i liberali (Montalembert, Pierre-Antoine Berryer, Prosper Brugi\u00e8re de Barante, Fran\u00e7ois Guizot, Alfred de Falloux, Alphonse de Lamartine.) quanto i clericali, come Adolphe Thiers e F\u00e9lix Dupanloup, che gli contestavano comunque le sue idee troppo \"piemontesi\".\nNote.\nOpere di Henri Lacordaire.\nEpistolario.\nPer lo studio dell'epistolario di Lacordaire prima del 1840, \u00e8 fondamentale:\nI riferimenti seguenti consentono di aver accesso in parte all'epistolario successivo al 1840:\nConferenze, scritti religiosi e polemici.\nLa maggior parte degli scritti di Lacordaire sono presenti nelle sue opere complete, edite nel 1872, e consultabili sul sito di Gallica"}
{"id": "553408", "revid": "671029", "url": "https://it.wikipedia.org/wiki?curid=553408", "title": "Campionato italiano di hockey su ghiaccio 1947", "text": "Il campionato italiano di hockey su ghiaccio 1947, 14\u00aa edizione del massimo campionato nazionale, fu il primo a svolgersi dopo la conclusione della seconda guerra mondiale, e fu suddiviso in serie A e B. A vincere il nono titolo della propria storia fu l'HC Milano.\nVenne fondata la Federazione Italiana Hockey su Ghiaccio con l'intento di promuovere lo sport staccandosi dalla FISI, maggiormente dedita all'attivit\u00e0 sciistica. Il primo presidente della nuova Federazione fu Enrico Calcaterra. Vennero introdotte alcune novit\u00e0 regolamentari gi\u00e0 utilizzate in ambito internazionale: non esiste pi\u00f9 il fuorigioco per i componenti di ogni squadra, ma \u00e8 attuato nelle singole zone. Le penalit\u00e0 comminate ai giocatori sono di 2 o 5 minuti e corrispondono a un preciso fallo. La penalit\u00e0 per cattiva condotta comporta l'espulsione definitiva dalla partita. I tempi di gioco sono tre da venti minuti ciascuno e non pi\u00f9 quindici, mentre, dove necessario, il tempo supplementare \u00e8 di venti minuti e la partita termina al primo gol realizzato.\nSerie B.\nLe otto formazioni iscritte vengono suddivise in due gironi; la vincente del torneo cadetto si aggiudica il diritto di lottare per la conquista del tricolore nella Serie A. I gruppi eliminatori premiano Misurina e Milano II.\nFinale.\nIl Misurina accede per la prima volta alla Serie A.\nSerie A.\nLe formazioni iscritte sono quattro: HC Milano, HC Diavoli Rossoneri e SG Cortina ammesse di diritto, alle quali va aggiunta la vincitrice della serie B, il Misurina. La formula della Serie A prevede la disputa di partite ad eliminazione diretta. Le vincenti accedono alla finale. Tutte le partite sono disputate al Palazzo del Ghiaccio di Milano. Nelle semifinali i Diavoli Rossoneri Milano si sbarazzano agevolmente del Misurina per 13-2, mentre il Milano supera Cortina."}
{"id": "553413", "revid": "767487", "url": "https://it.wikipedia.org/wiki?curid=553413", "title": "Def Leppard", "text": "I Def Leppard sono un gruppo musicale britannico formatosi nel 1977 a Sheffield. Inizialmente noti all'interno della corrente New Wave of British Heavy Metal a cavallo tra la fine degli anni settanta e l'inizio degli ottanta, ottennero in seguito enorme successo commerciale con gli album \"Pyromania\" (1983) e \"Hysteria\" (1987). La loro musica divenne un riferimento soprattutto per la scena heavy metal statunitense, pi\u00f9 vicina alla melodia e agli elementi AOR.\nIn 40 anni di carriera hanno venduto pi\u00f9 di 100 milioni di album in tutto il mondo. Sono stati inseriti da VH1 alla posizione numero 31 nella classifica dei \"100 pi\u00f9 grandi artisti hard rock\" e alla numero 70 in quella dei \"100 pi\u00f9 grandi artisti di tutti i tempi\". Nel 2019 vengono inseriti nella Rock and Roll Hall of Fame.\nStoria.\nGli inizi (1977\u20131979).\nIl nucleo dei Def Leppard si form\u00f2 nel 1977 sotto il nome di \"Atomic Mass\" presso la Tapton School di Sheffield, da parte di alcuni studenti della scuola: Rick Savage (bassista), Pete Willis (chitarrista) e Tony Kenning (batterista). Dopo la fondazione, il gruppo si mise alla ricerca di un secondo chitarrista e audizionarono Joe Elliott, tuttavia non furono convinti della sua prestazione con lo strumento e nonostante ci\u00f2, Elliott fu scelto come cantante del gruppo. Leggenda vuole che Joe incontr\u00f2 Pete Willis per la prima volta dopo aver perso il bus per tornare a casa da scuola. La band tenne il suo debutto con un concerto in una vecchia fabbrica di posate, davanti a sole sei persone. La prima esibizione importante si svolse nella sala da pranzo della Westfield School di Mosborough, Sheffield.\nPoco dopo Elliott propose di modificare il nome in \"Deaf Leopard\" (leopardo sordo), venutogli in mente mentre modificava l'ortografia di Led Zeppelin. Tony Kenning sugger\u00ec di storpiare il nome in \"Def Leppard\" in modo da renderlo meno simile a quello di una band punk. Nel gennaio 1978 si un\u00ec al gruppo il chitarrista Steve Clark, arruolato dopo aver eseguito con successo una cover di \"Free Bird\" dei Lynyrd Skynyrd durante il proprio provino. L'abilit\u00e0 di Clark risiedeva principalmente nell'ideare riff di chitarra di grande impatto.\nNel novembre dello stesso anno, venne licenziato Tony Kenning a causa del suo scarso impegno nei confronti della band. I Def Leppard lo sostituirono con il batterista Frank Noon durante le registrazioni del \"The Def Leppard E.P.\", un disco prodotto in maniera amatoriale contenente i primi tre brani originali scritti dal gruppo. Joe chiese a Noon di entrare in maniera stabile nella band, ma questi declin\u00f2 gentilmente il suo invito. Venne dunque arruolato ufficialmente il quindicenne Rick Allen il 27 novembre 1978. Le vendite dell'EP salirono dopo che il famoso DJ John Peel della BBC Radio cominci\u00f2 a trasmettere incessantemente il brano \"Getcha Rocks Off\".\nDurante il 1979, i Def Leppard si crearono un vasto seguito di pubblico, arrivando ad essere considerati tra le band di punta del nuovo movimento New Wave of British Heavy Metal. La loro crescente popolarit\u00e0 li port\u00f2 a firmare un contratto con la \"major\" discografica Mercury Records quello stesso anno, grazie anche al lavoro svolto dal nuovo manager Peter Mensch.\nI primi successi (1980\u20131983).\nIl 14 marzo 1980 venne pubblicato il primo album del gruppo, \"On Through the Night\", il quale ottenne un ottimo successo di critica e di pubblico nel Regno Unito. Tuttavia emergeva chiaramente la volont\u00e0 della band di puntare soprattutto al mercato americano, sia per le sonorit\u00e0 espresse che per alcuni brani come il singolo \"Hello America\". Per questo motivo preferirono andare in tour negli Stati Uniti, aprendo concerti per Pat Travers, AC/DC e Ted Nugent. All'epoca la rivalit\u00e0 tra band americane e britanniche era molto marcata, ci\u00f2 port\u00f2 quindi a un risentimento dei fan della prima ora che vedevano nei Def Leppard le nuove icone della New Wave of British Heavy Metal.\nA dimostrazione di ci\u00f2, il gruppo ricevette una pessima accoglienza quando ritorn\u00f2 nel Regno Unito per partecipare al Festival di Reading, venendo bersagliato durante la propria esibizione da alcune lattine di birra e bottiglie piene di urina lanciate dal pubblico. La reazione dei fan fu alimentata in parte anche da un articolo di copertina della rivista \"Sounds\" che intitolava \"Has the Leppard changed its spots?\" (letteralmente \"il leopardo ha cambiato macchie?\"), accusando la band di essersi venduta al mercato americano. Joe Elliott defin\u00ec terribilmente esagerata la reazione dei media e sottoline\u00f2 come l'esibizione della band fosse stata comunque apprezzata da buona parte del pubblico presente.\nLa band attir\u00f2 le attenzioni del famoso produttore Robert John \"Mutt\" Lange, che accett\u00f2 di lavorare al loro secondo album \"High 'n' Dry\", pubblicato l'11 luglio 1981. Nonostante il meticoloso lavoro di Lange, che aveva aiutato molto i Leppard a sviluppare un proprio sound, l'album non replic\u00f2 le vendite del precedente nel Regno Unito. Tuttavia contribu\u00ec ad accrescere ancora di pi\u00f9 la fama del gruppo negli Stati Uniti, grazie in particolare al videoclip del singolo \"Bringin' On the Heartbreak\" che divenne uno dei primi video metal trasmessi dalla neonata MTV. La band continuer\u00e0 ad utilizzare il mezzo televisivo nel corso degli anni successivi per attirare sempre maggiori fan. In seguito alla pubblicazione del nuovo album, la band intraprese un tour europeo aprendo concerti per Ozzy Osbourne e Blackfoot.\nIl 12 luglio 1982 subentr\u00f2 nella band Phil Collen, ex chitarrista dei Girl, in sostituzione di Pete Willis, che venne licenziato a causa del suo eccessivo abuso di alcool. L'avvicendamento ebbe luogo durante le registrazioni del terzo album \"Pyromania\", pubblicato il 20 gennaio 1983 e ancora prodotto da Lange. Il primo singolo estratto dal disco, \"Photograph\", scalz\u00f2 \"Beat It\" di Michael Jackson al primo posto tra i video pi\u00f9 trasmessi da MTV e domin\u00f2 le classifiche rock americane per sei settimane. I Def Leppard avevano finalmente raggiunto la tanto agognata fama negli Stati Uniti e poterono partire per il loro primo tour da \"headliner\".\nTrainato da \"Photograph\" e dei successivi singoli \"Rock of Ages\" e \"Foolin\"', il disco divenne un inaspettato successo commerciale e arriv\u00f2 a vendere 6 milioni di copie nel 1983 (con una media di oltre 100.000 unit\u00e0 a settimana), cedendo il primo posto nella classifica degli album solamente a \"Thriller\" di Michael Jackson. Il picco della fama venne raggiunto durante un concerto tenuto insieme a Billy Squier al Jack Murphy Stadium di San Diego, California, di fronte a una folla di 55.000 spettatori. In quel periodo, negli Stati Uniti i Def Leppard erano pi\u00f9 popolari di band come AC/DC, Journey e The Rolling Stones. Tuttavia lo erano ancora poco nel loro paese natio; sar\u00e0 solo con l'album successivo che il gruppo sfonder\u00e0 definitivamente anche nel Regno Unito.\nGli anni d'oro (1984\u20131989).\nNel febbraio 1984 la band si spost\u00f2 a Dublino per fuggire al fisco e cominciare la lavorazione del seguito di \"Pyromania\". Mutt Lange accett\u00f2 inizialmente di partecipare alle sessioni di stesura delle canzoni, ma rinunci\u00f2 poi improvvisamente a ritornare come produttore poich\u00e9 era spossato dal continuo lavoro e desiderava prendersi una pausa dopo aver finito di lavorare a \"Heartbeat City\" dei The Cars. Al posto suo, il gruppo si avvalse della collaborazione di Jim Steinman, gi\u00e0 compositore del famoso album \"Bat Out of Hell\" di Meat Loaf. Tuttavia la band ebbe difficolt\u00e0 ad adattarsi al metodo lavorativo di Steinman, decise per cui di licenziarlo dopo un paio di sessioni. Ci\u00f2 ritard\u00f2 il processo di lavorazione del nuovo album e fece lievitare in maniera notevole i costi.\nCome se non bastasse, la notte del 31 dicembre 1984, Rick Allen sub\u00ec un gravissimo incidente d'auto mentre si stava recando a una festa di capodanno. Il batterista era a bordo della sua Corvette, quando ingaggi\u00f2 un duello con un automobilista che continuava a disturbarlo impedendogli in ogni modo il sorpasso. Allen aveva la visuale coperta, per cui non vide una curva davanti a lui e continu\u00f2 ad andare dritto, finendo bruscamente in un campo adiacente. Il batterista fu subito scaraventato fuori dalla vettura a causa della cintura difettosa, provocandogli la perdita immediata del braccio sinistro. Inizialmente i medici provarono a riattaccargli l'arto con un intervento chirurgico, ma dovettero poi desistere per via di una setticemia. Commossi e scioccati, i Leppard non vollero tuttavia licenziarlo, e da quel momento il batterista strinse un patto con la Simmons per la produzione di batterie elettroniche, inoltre comincer\u00e0 a incrementare l'uso delle gambe, che svolsero in parte il lavoro delle braccia. Per alcuni mesi, Allen si esercit\u00f2 in completa solitudine con il suo nuovo strumento, prima di mostrare i propri progressi agli altri membri del gruppo eseguendo l'intro di \"When the Levee Breaks\" dei Led Zeppelin. I Def Leppard ingaggiarono temporaneamente il batterista Jeff Rich per supportare Rick Allen durante un mini tour in Irlanda, ma dopo che Rich fu costretto accidentalmente a saltare un concerto, si resero conto che Allen era ancora in grado di suonare da solo. Il 16 agosto 1986 la band si esib\u00ec al Monsters of Rock di Donington Park, quando Joe Elliott present\u00f2 Rick Allen davanti a un'emozionante ovazione di oltre 60.000 spettatori. L'evento rappresent\u00f2 un vero e proprio momento di svolta per il batterista e la band.\nPresi dal ritrovato entusiasmo, i Def Leppard ultimarono il processo di lavorazione del nuovo album con Mutt Lange, che nel frattempo si era nuovamente reso disponibile. Lange trov\u00f2 di bassa qualit\u00e0 il materiale inciso dalla band fino a quel momento, ordin\u00f2 per cui loro di ricominciare tutto da capo. Il produttore volle perfezionare il lavoro svolto in \"Pyromania\" e registr\u00f2 ogni strumento singolarmente, arrivando a incidere su nastro il suono delle singole corde, e spinse al massimo le sovrincisioni delle voci, moltiplicando le armonie. I tempi di lavorazione del disco avevano nel frattempo superato i tre anni ed erano arrivati ad un costo di circa 4.5 milioni e mezzo, il che lo rese uno degli album pi\u00f9 costosi di tutti i tempi.\nIl tanto atteso quarto album, \"Hysteria\", venne pubblicato il 3 agosto 1987. Finalmente i Def Leppard riuscirono a sfondare anche nel Regno Unito, grazie al singolo \"Animal\" che entr\u00f2 nella top 10 britannica dei singoli pi\u00f9 venduti. L'album debutt\u00f2 direttamente al primo posto, trascorrendo 105 settimane totali in classifica. Tuttavia le vendite si rivelarono inizialmente disastrose negli Stati Uniti, dove la lunga assenza della band aveva contribuito a spegnere un po' la passione del pubblico. Dopo alcuni mesi il disco aveva gi\u00e0 venduto 3 milioni di copie solo in Europa, tuttavia il mancato successo in America impediva ancora all'album di rientrare nelle spese enormi che erano state necessarie per la sua realizzazione. Il disco sfond\u00f2 negli Stati Uniti solo dopo la pubblicazione del singolo \"Pour Some Sugar on Me\", che raggiunse il secondo posto della Billboard Hot 100. Ci\u00f2 spinse l'album a vendere mezzo milione di copie in una sola settimana e guadagnare la vetta Billboard 200 nel luglio 1988. Le vendite continuarono a crescere con la ballata \"Love Bites\", che divenne l'unico singolo del gruppo capace di arrivare al primo posto della Billboard Hot 100. In totale l'album arriv\u00f2 a piazzare un totale di sette singoli in classifica, rimanendo in classifica per tre anni e vendendo oltre 20 milioni di copie in tutto il mondo. I Def Leppard divennero la rock band di maggior successo commerciale degli anni ottanta, davanti a gruppi come Bon Jovi e Guns N' Roses.\nConseguentemente alla pubblicazione dell'album, il gruppo intraprese il suo pi\u00f9 grande tour di sempre. La maggior parte delle date presentavano un innovativo palco circolare, che veniva posizionato al centro delle arene, permettendo al pubblico di avere una visione a 360\u00b0 gradi della performance della band. I Def Leppard furono la prima band in assoluto ad utilizzare questo particolare concetto di palco. L'idea venne al manager Peter Mensch dopo aver assistito a un concerto di Frank Sinatra su di uno stage simile. Un concerto del tour venne pubblicato in VHS come \"\". In quello stesso periodo il gruppo partecip\u00f2 come ospite al Festival di Sanremo 1988, inoltre Steve Clark, Phil Collen e Rick Savage accompagnarono l'esibizione di Ben E. King in qualit\u00e0 di sezione ritmica sulle note della celebre \"Stand By Me\" durante una delle serate della manifestazione.\nNuovi eventi (1990\u20131999).\nDopo questo mastodontico successo, il gruppo si rimise al lavoro prontamente per realizzare al pi\u00f9 presto un quinto album. Ma i problemi di alcolismo di Steve Clark finirono per rallentare nuovamente la band, dopo che questi fin\u00ec in stato comatoso in un bar di Minneapolis sul finire del 1989. I medici riuscirono miracolosamente a salvarlo dopo avergli trovato un tasso alcolemico nel sangue doppio rispetto a quello che uccise John Bonham dei Led Zeppelin. In seguito a questo episodio, i membri del gruppo lo spinsero a iniziare un programma di riabilitazione, concedendogli sei mesi di aspettativa dai Def Leppard. Il resto della band dovette proseguire il lavoro, ignara della disgrazia che si preparava a colpire tutti i componenti. Clark non vide mai completato il lavoro al quale i Def Leppard si prodigavano in quel periodo, mor\u00ec infatti l'8 gennaio 1991, stroncato da un mix accidentale di anti-depressivi, analgesici e alcool nella sua casa di Londra.\nI Def Leppard andarono avanti momentaneamente con una formazione a quattro, facendo registrare a Collen anche le parti di chitarra di Clark. Il 31 marzo 1992 venne cos\u00ec pubblicato il quinto album \"Adrenalize\". Il disco debutt\u00f2 al primo posto sia nel Regno Unito che negli Stati Uniti, mantenendo il primato della classifiche americane per 5 settimane consecutive. L'immediato successo fu garantito principalmente dal primo singolo \"Let's Get Rocked\", accompagnato da un innovativo videoclip girato con la tecnica del CGI che quello stesso anno venne nominato come \"Video dell'anno\" agli MTV Video Music Awards. Il 20 aprile 1992 i Def Leppard presentarono al pubblico il loro nuovo chitarrista Vivian Campbell, ex membro di Dio e Whitesnake, durante il Freddie Mercury Tribute Concert in diretta televisiva dal Wembley Stadium. In quell'occasione il gruppo si esib\u00ec nel pomeriggio con un miniset di tre canzoni composto da \"Animal\", \"Let's Get Rocked\" e la cover \"Now I'm Here\" dei Queen eseguita con la partecipazione di Brian May. Joe Elliott raggiunse successivamente i restanti membri dei Queen e Slash per eseguire \"Tie Your Mother Down\" durante la serata vera e propria. Stabilita la nuova formazione, i Def Leppard si imbarcarono in un nuovo tour di enorme successo, tuttavia in quel periodo la popolarit\u00e0 della band stava cominciando a diminuire a causa dell'avvento del movimento grunge. Nonostante ci\u00f2 arriv\u00f2 a vendere oltre 7 milioni di copie nel mondo. \"Adrenalize\" si rivel\u00f2 infatti un parziale insuccesso commerciale se confrontato ai precedenti \"Pyromania\" e \"Hysteria\".\nIl 6 giugno 1993 il gruppo tenne un importante concerto nella propria citt\u00e0 natale, Sheffield, registrando il tutto esaurito al Don Valley Stadium. Per l'occasione la band present\u00f2 dal vivo il nuovo inedito \"Two Steps Behind\". Il brano venne inserito nella colonna sonora del film \"Last Action Hero - L'ultimo grande eroe\" e anticip\u00f2 l'uscita di \"Retro Active\", una raccolta di lati B e tracce varie registrate dal gruppo tra il 1984 e il 1993. Il disco vendette oltre tre milioni di copie. Due anni dopo i Def Leppard pubblicarono invece \"\", la loro prima raccolta di successi, che venne distribuita con liste tracce differenti per Giappone, Europa e Nord America. Il disco vendette oltre otto milioni di copie trainato soprattutto dal singolo inedito \"When Love &amp; Hate Collide\", che divenne il brano di maggior successo del gruppo nel Regno Unito, raggiungendo la seconda posizione nella classifica britannica.\nIl 23 ottobre 1995 i Def Leppard entrarono nel \"Guinness dei primati\" per essere riusciti a suonare ben tre concerti in un unico giorno in tre continenti diversi (Tangeri in Marocco, Londra in Inghilterra e Vancouver in Canada). Il 14 maggio 1996 fu dato alle stampe il sesto album di inediti \"Slang\", il quale segnava un drastico cambiamento con sonorit\u00e0 sperimentali e testi decisamente pi\u00f9 oscuri rispetto al passato. Inoltre si trattava del primo lavoro dei Def Leppard a cui non partecip\u00f2 in alcun modo il produttore Mutt Lange dai tempi di \"On Through the Night\". I membri della band preferirono stavolta suonare insieme nello stesso studio anzich\u00e9 registrare i singoli strumenti in stanze separate, fornendo per cui all'album un suono pi\u00f9 ruvido e diretto. Tutti questi cambiamenti spiazzarono i vecchi fan del gruppo e decretarono l'insuccesso dell'album. La rivista britannica \"Q\" volle comunque indicare \"Slang\" come il miglior album rock del 1996.\nIl 21 giugno 1998 l'emittente televisiva VH1 dedic\u00f2 ai Def Leppard una delle prime puntate della sua nuova trasmissione \"Behind the Music\". La puntata si rivel\u00f2 una delle pi\u00f9 seguite della serie, permettendo al gruppo di riguadagnare in parte la popolarit\u00e0 perduta; venne addirittura parodiata all'interno del famoso programmo televisivo \"Saturday Night Live\". Approfittando del nuovo momento di grazia, il gruppo decise di tornare al suo stile musicale classico pubblicando, nel giugno 1999, il nuovo album \"Euphoria\". Il singolo di lancio \"Promises\" rivide il gruppo collaborare con Mutt Lange, e rimase in testa alla classifica Mainstream Rock Songs per tre settimane. Nonostante il fortunato ritorno alle vecchie sonorit\u00e0, l'album non riusc\u00ec a produrre ulteriori singoli di successo. Quello stesso anno il gruppo ricevette il primo disco di diamante per le oltre 10 milioni di copie vendute da \"Hysteria\" negli Stati Uniti.\nUltimi eventi (2000\u2013oggi).\nIl 5 settembre 2000 i Def Leppard vennero introdotti nella Rock Walk of Fame di Hollywood dal loro amico Brian May dei Queen. Nel 2001 la VH1 produsse \"\", un documentario con veri e propri attori incentrato sulla storia del gruppo tra il 1977 e il 1986.\nIl 30 luglio 2002 usc\u00ec l'ottavo album di inediti del gruppo, intitolato \"X\", il quale presentava sonorit\u00e0 pi\u00f9 tranquille e vicine all'universo pop. Il disco ricevette inizialmente buoni riscontri, tuttavia non ottenne successo come per altri album dei Def Leppard. La band continuava a racimolare seguito importante soprattutto nei concerti, come dimostrato dal relativo tour promozionale durato diciotto mesi.\nVerso la fine del 2004 venne pubblicata una raccolta aggiornata denominata \"Best of Def Leppard\", successivamente ristampata in Nord America con il titolo \"\" e lista tracce differente. Il disco ottenne il platino negli Stati Uniti, l'oro nel Regno Unito e il doppio platino in Canada. Nel 2005 i Def Leppard presero parte al Live 8 di Filadelfia e partirono per un tour estivo in compagnia di Bryan Adams.\nIl 23 maggio 2006 venne pubblicato \"Yeah!\", una raccolta di cover che rendeva omaggio ad artisti come David Bowie, The Kinks, Blondie, Electric Light Orchestra ed altri. L'album debutt\u00f2 alla 16\u00aa posizione in classifica negli Stati Uniti, regalando alla band il suo decimo disco consecutivo capace di entrare nella top 20.\nIl 25 aprile 2008 fu il turno del nono album di inediti, \"Songs from the Sparkle Lounge\", che ricalcava le sonorit\u00e0 tipiche della band in chiave pi\u00f9 moderna. Il primo singolo \"Nine Lives\" vedeva la partecipazione del cantante country Tim McGraw. Il disco debutt\u00f2 al quinto posto e venne seguito da un tour estivo di successo. I Def Leppard furono supportati da Styx e REO Speedwagon nelle date in Nord America, mentre nel Regno Unito si esibirono insieme agli Whitesnake. L'apice del tour venne raggiunto durante il Download Festival di fronte a 50.000 persone.\nIl 7 novembre 2008, i Def Leppard si esibirono insieme a Taylor Swift in uno speciale show registrato a Nashville, in Tennessee, dalla CMT. Fan del gruppo sin da bambina, la Swift scelse in prima persona di esibirsi insieme ai Def Leppard, in pezzi appartenenti al repertorio di entrambi gli artisti. La cantante defin\u00ec questa opportunit\u00e0 come \"pazzesca\" e la \"cosa pi\u00f9 eccitante nel mondo\". Il concerto venne distribuito in DVD esclusivamente nei negozi Walmart.\nDurante un'intervista del febbraio 2011, Joe Elliott annunci\u00f2 l'uscita di un nuovo disco intitolato \"\", previsto per l'estate. Pubblicato il 7 giugno 2011, si trattava di un album dal vivo registrato durante il tour di \"Songs from the Sparkle Lounge\", che presentava inoltre tre brani inediti e un DVD bonus con filmati dietro le quinte. Uno dei tre pezzi inediti, \"Undefeated\", \u00e8 stato presentato in anteprima radiofonica su Planet Rock il 12 aprile 2011.\nNel 2012, in occasione dell'uscita del film \"Rock of Ages\", i Def Leppard hanno registrato nuovamente i loro vecchi classici \"Pour Some Sugar on Me\" e \"Rock of Ages\". La pellicola presentava anche una cover della stessa \"Pour Some Sugar on Me\" interpretata da Tom Cruise, che ha ricevuto il plauso diretto da parte della band. Dal 22 marzo al 13 aprile 2013, i Def Leppard hanno residenziato per una serie di concerti presso l'Hard Rock Hotel &amp; Casino di Las Vegas, suonando per la prima volta in assoluto l'album \"Hysteria\" nella sua interezza. Due di queste serate sono state registrate professionalmente per una futura uscita in DVD. Il 22 ottobre viene infatti pubblicato l'album dal vivo \"Viva! Hysteria\", contenente sia l'esecuzione intera di \"Hysteria\" che altri vecchi brani che la band non suonava ormai da diversi anni.\nDopo anni di intensa attivit\u00e0 live, la band inglese \u00e8 tornata a registrare materiale inedito tra il 2014 e il 2015. Nel luglio 2015, Phil Collen conferma ufficialmente l'uscita di un nuovo album prevista per il mese di ottobre. Intitolato semplicemente \"Def Leppard\", il disco ha debuttato direttamente nella top 10 statunitense. Segue un nuovo tour in giro per il Regno Unito insieme agli Whitesnake durante il dicembre dello stesso anno.\nNel gennaio 2016 la band ha intrapreso una particolare serie di concerti denominata \"Hysteria on the High Seas\" bordo di una nave da crociera \"MSC Divina\". Tuttavia l'evento \u00e8 stato funestato da alcuni imprevisti quali i problemi alle corde vocali di Joe Elliott, ammalatosi improvvisamente di laringite acuta, e il ritrovamento del corpo del bassista Jimmy Bain dei Last in Line, il 24 gennaio 2016. La band si \u00e8 rimessa perfettamente in carreggiata durante il tour americano seguente, da cui \u00e8 scaturito il video \"And There Will Be a Next Time...\" registrato al DTE Energy Music Theatre di Detroit il 15 luglio 2016.\nNel 2018 i Def Leppard si imbarcano in un nuovo tour con i Journey negli stadi americani. I concerti registrano il tutto esaurito in dieci stadi di baseball e la band suona davanti oltre un milione di fan in Nord America. Quello stesso anno l'intero catalogo discografico del gruppo viene reso disponibile per la prima volta sulle piattaforme streaming e download digitale grazie a un accordo con la Universal Music Group.\nIl 12 ottobre la band annuncia l'uscita di una nuova raccolta in due dischi, \"The Story So Far - The Best Of\", che verr\u00e0 pubblicata il 30 novembre 2018. In aggiunta ai maggiori successi dei Def Leppard, la raccolta conterr\u00e0 anche una nuova cover di \"Personal Jesus\" dei Depeche Mode e una traccia natalizia inedita intitolata \"We All Need Christmas\". il concerto dello \u201cThe Stadium Tour\u201d in programma marted\u00ec 18 agosto 2020 al Miller Park di Milwaukee, nel Wisconsin, \u00e8 diventato il sold out pi\u00f9 veloce nella storia dello stadio dopo che i biglietti per il tour dei M\u00d6TLEY CR\u00dcE, DEF LEPPARD, POISON sono stati messi in vendita venerd\u00ec mattina 13 dicembre alle 10 (secondo Fox Sports, la capacit\u00e0 di Miller Park \u00e8 di 42.000 persone.)\nStile musicale e riconoscimenti.\nLa musica dei Def Leppard \u00e8 una miscela di hard rock, AOR ed elementi pop, con le sue parti multi-strato, le caratteristiche armonie vocali e riff di chitarra melodici. Nonostante a inizio carriera venissero inseriti tra le band principali del movimento New Wave of British Heavy Metal, la band ha raggiunto il successo di massa come rappresentante del genere hair metal nella met\u00e0 degli anni ottanta. L'album \"Pyromania\" \u00e8 stato spesso citato come il catalizzatore del movimento pop metal. I Def Leppard hanno tuttavia sempre rifiutato tale etichetta. Dopo la pubblicazione dell'album \"Hysteria\", il gruppo ha sviluppato un proprio sound distintivo comprendente diverse parti di chitarra e armonie vocali che si intrecciavano tra di loro. I due chitarristi del gruppo, Steve Clark e Phil Collen trovarono un'intesa talmente elevata da venire ribattezzati come \"The Terror Twins\", in riferimento all'appellativo Toxic Twins dato a Steven Tyler e Joe Perry degli Aerosmith. I Def Leppard sono stati citati come influenza da una miriade di artisti, anche di generi distanti come le band thrash metal Slayer, Pantera, Metallica, e la cantante pop Taylor Swift. Altri gruppi come i The Darkness hanno invece basato il loro stile musicale ispirandosi direttamente ai Def Leppard.\nCon \"Pyromania\" e \"Hysteria\", entrambi capaci di ottenere la certificazione di disco di diamante dalla Recording Industry Association of America, i Def Leppard sono diventati una delle sole cinque band ad aver avuto due album che hanno venduto oltre 10\u00a0million copie negli Stati Uniti; le altre sono The Beatles, Led Zeppelin, Pink Floyd e Van Halen. Tra queste i Def Leppard sono stati inoltre l'unica band capace di farlo con due album pubblicati nello stesso decennio. Sia \"Pyromania\" che \"Hysteria\" compaiono nella classifica di \"Rolling Stone\" dei 500 migliori album di tutti i tempi."}
{"id": "553416", "revid": "128245", "url": "https://it.wikipedia.org/wiki?curid=553416", "title": "BoardGameGeek", "text": "BoardGameGeek \u00e8 un sito web fondato nel gennaio 2000 da Scott Alden e Derk Solko per raccogliere informazioni sui giochi da tavolo. Il sito \u00e8 oggi noto in tutto il mondo e viene in genere considerato la pi\u00f9 importante fonte Internet di risorse su questo argomento. Offre l'accesso a un database che contiene recensioni, articoli e descrizioni di sessioni di gioco per oltre 21.000 giochi, espansioni, autori ed editori. Sono trattati giochi da tavolo di tutte le categorie, dai giochi di carte ai wargame e ai giochi in stile tedesco.\nClassifica dei giochi.\nIl sito permette agli utenti di esprimere un voto sui giochi da tavolo (in una scala da 1 a 10). La media e la scomposizione dei voti viene mostrata per ogni gioco. Solo i giochi con almeno 30 voti sono inclusi nella classifica generale dei giochi. A partire dal 2006 \u00e8 stata creata una classifica separata per i wargame, che sono tipicamente apprezzati solo da una cerchia ristretta di giocatori (e quindi tendono a ricevere molti voti bassi da parte di non appassionati del genere).\nDalla fondazione della classifica i giochi che hanno occupato la prima posizione sono stati:\nIn aggiunta ai precedenti anche altri tre giochi hanno raggiunto la prima posizione del ranking, tuttavia si \u00e8 trattato di casi particolari. Il primo gioco fu \"Traguardi\" che il 25 febbraio 2006 divenne il primo gioco della classifica a causa di un bug che consent\u00ec ad un utente di assegnare al gioco un voto di 65536 (anzich\u00e9 da 1 a 10), falsando di conseguenza la classifica. Il bug fu subito scoperto e corretto. Il 1\u00ba aprile 2007 a raggiungere la vetta fu \"Monkey Auto Races\", gioco sconosciuto ai pi\u00f9 che divenne oggetto di un pesce d'aprile organizzato da una nutrita schiera di utenti che assegnarono al gioco il voto massimo di 10. Il giorno seguente gli utenti riportano il loro voto a quello originale ripristinando i voti precedenti. Esattamente tre anni dopo, per realizzare un altro pesce d'aprile, la redazione decise di modificare la classifica non pi\u00f9 in base ai voti ma in base alla data di ingresso del database, permettendo quindi a \"Die Macher\" di andare in cima alla classifica. Anche in questo caso la classifica torn\u00f2 normale il giorno seguente.\nCommunity.\nAttorno a BoardGameGeek si \u00e8 formata nel tempo una vasta community. Il sito offre oggi un sistema di bulletin board, un'area dedicata alle compravendite di giochi usati, un database di utenti che pu\u00f2 essere usato per localizzare giocatori geograficamente vicini, e la possibilit\u00e0 di giocare ad alcuni giochi da tavolo direttamente \"online\".\nGeekGold.\nIl sito usa una moneta virtuale, il \"GeekGold\", per ricompensare utenti che forniscono contenuti (immagini, recensioni, traduzioni o altre informazioni riguardo ai giochi) e per chi rivede il materiale inserito. I Geekgold possono essere spesi per ottenere vari tipi di avatar, \"distintivi\", privilegio di votare per i \"Geekies\" (un premio annuale assegnato al miglior gioco di ogni categoria, cos\u00ec come votato dagli utenti) o per comprare giochi o accessori che sono messi all'asta da altri utenti.\nGeneralmente i GeekGold non sono acquistabili direttamente. In seguito alle distruzioni portate dall'uragano Katrina \u00e8 stato per breve tempo possibile acquistarli con denaro e i contributi versati sono stati donati alla Croce Rossa (tra il 1\u00ba settembre e il 9 settembre 2005 sono stati raccolti in questo modo 36.403 dollari).\nGolden Geek Award.\nDal 2006 il sito annualmente assegna il premio \"Golden Geek\" (\"Geek d'oro\") in varie categorie: i giochi sono votati dalla comunit\u00e0 di utenti del sito BoardGameGeek.com e vengono assegnati durante la manifestazione BGG.Con che si tiene solitamente a Dallas in novembre.\nGolden Geek Board Game of the Year.\nCategoria \"Board Game of the Year\" (gioco da tavolo dell'anno).\nGolden Geek Best Strategy Board Game.\nCategoria \"Best Strategy/Gamers Board Game\" (miglior gioco di strategia/per giocatori dell'anno).\nGolden Geek Best Family Board Game.\nCategoria \"Best Family Board Game\" (miglior gioco per famiglie).\nGolden Geek Best Children's Board Game.\nCategoria \"Best Children's Board Game\" (miglior gioco per ragazzi).\nGolden Geek Best Party Board Game.\nCategoria \"Best Party Board Game\" (miglior party game).\nGolden Geek Best Card Game.\nCategoria \"Best Card Game\" (miglior gioco di carte).\nGolden Geek Best Abstract Board Game.\nCategoria \"Best Abstract Board Game\" (miglior gioco astratto).\nGolden Geek Best Two Player Game.\nCategoria \"Best Two Player Game\" (miglior gioco per due).\nGolden Geek Best Wargame.\nCategoria \"Best Wargame\" (miglior wargame)."}
{"id": "553417", "revid": "1886895", "url": "https://it.wikipedia.org/wiki?curid=553417", "title": "Northern soul", "text": "Il northern Soul \u00e8 sia un genere di musica, caratterizzata da un ritmo veloce, sia un movimento di danza entrambi molto diffusi nel nord dell'Inghilterra nei tardi anni sessanta e che raggiunsero il massimo della popolarit\u00e0 negli anni settanta. Il Northern soul \u00e8 l'unico genere musicale che prende nome dal posto dove veniva ballato e ascoltato e non dal luogo dove lo stesso nasceva artisticamente. E se inizialmente il genere \"adott\u00f2\" certa musica soul e R&amp;B americana particolarmente ritmata, in seguito, col successo della stessa, vi fu una produzione musicale fatta ad hoc per gli amanti del genere.\nIl genere si svilupp\u00f2 in principio in tre locali inglesi: il Torch, il Wigan Casino e il Blackpool Mecca, nei quali i DJ proponevano brani uptempo presi inizialmente dai brani contemporanei degli Stati Uniti e successivamente, con la sostanziale modifica della musica americana a partire dagli anni Settanta, molto pi\u00f9 lenta o di genere Funk, da brani fuori catalogo.\nStoria.\nIl Northern Soul \u00e8 un fenomeno dell'universo culturale e simbolico delle subculture giovanili legate all'ascolto della musica, chiamato cos\u00ec per la prima volta dal giornalista e collezionista inglese Dave Godin che nel 1968 utilizz\u00f2 il termine per differenziare la musica del suo negozio da altri generi Funk e successivamente la riport\u00f2 su varie riviste, diffondendo il termine al pubblico. In un'intervista del 2002 il giornalista dichiar\u00f2:\nI giovani inglesi del Nord non seguirono i coetanei del Sud (Londra in particolare) nel dismettere l'amore per il R&amp;B nero che aveva contraddistinto la prima Swinging London dei mod a favore della psichedelia, dell'acid rock e dei suoni progressive rock.\nI giovani del Nord non volevano aver a che fare con la musica progressiva; piuttosto cercavano una musica che rinsaldasse lo spirito comunitario e che potesse mettere in mostra le proprie capacit\u00e0 nell'usare il corpo.\nLa Soul Music, infatti, ha la particolarit\u00e0 di essere una musica vocalizzata e che si rivolge ad una comunit\u00e0, quella degli afroamericani delle chiese battiste che negli anni sessanta \u00e8 in prima linea nel rivendicare i propri diritti. Per i sostenitori di questo genere la voce e gli strumenti utilizzati per suonare, come la batteria, le chitarre, il basso, gli strumenti a fiato e il pianoforte diventano estensioni del corpo, non solo di chi suona (vedi le performance di James Brown), ma anche di chi balla o ascolta. La partecipazione fatta di battiti di mano, nel muoversi, rientra nello spettacolo, il tutto con chiara derivazione dalle performance gospel in chiesa, di cui la Soul Music \u00e8 la versione profana.\nL'industria musicale.\nIl successo del Northern Soul non ha avuto a che fare direttamente con l'industria musicale poich\u00e9 esso ha creato un proprio universo del tutto autonomo dall'industria musicale dell'epoca: i brani su cui si basava una serata northern soul erano incisi su dischi (7 pollici) originali dell'epoca fuori catalogo. Il genere, superati i confini regionali, favor\u00ec la ristampa, legalmente e illegale, dei dischi in questione e vista l'enorme domanda e la relativa rarit\u00e0 dei dischi pi\u00f9 ballati, i prezzi erano arrivati a cifre considerevoli.\nI DJ.\nTra i DJ pi\u00f9 noti si ricordano Ian Levine del Mecca (1971-80) e il trio Kev Roberts, Russ Winstanley e Richard Sterling del Wigan (1973-81) che continuarono la tradizione del Torch di Stoke on Trent (dj Colin Curtis poi al Mecca), nel frattempo chiuso nel 1973 per problemi di ordine pubblico.\nOgni serata il Dj proponeva novit\u00e0, brani americani che gli inglesi non conoscevano, ma la situazione era destinata al collasso, poich\u00e9 si basava su brani gi\u00e0 pubblicati e la scelta diventava via via pi\u00f9 stringente.\nDurante gli anni ottanta, chiusi i locali storici, la scena fu portata avanti in nuovi locali quali il \"Top Of The World\" di Stafford, dove lavoravano come Dj Dave Thorley, Richard Searling, Ian Clark e Pat Brady, o gli allnighter del 100 Club al numero 100 di Oxford Street, Londra, supportati da Harboro Horace alias Ady Croasdell, che assembl\u00f2 le compilation della Kent Records dedicate alla Soul Music.\nUna caratteristica che contraddistingue i fan del northern soul \u00e8 la borsa da bowling con le toppe delle varie serate, in cui mettere il cambio e le scarpe da ballo.\nNorthern Soul in Italia.\nLa mania del northern soul in Italia pur avendo la stessa genesi dei giovani inglesi degli anni sessanta, si manifesta 20 anni dopo.\nIl nascente movimento mod (anni ottanta) italiano fa conoscenza dei suoni soul che vengono proposti allora da Dj Nucci di Milano e Marco \"Nerone Dall'Asta\" di Roma alle serate mod italiane in special modo al raduno nazionale di Rimini.\nNella seconda met\u00e0 degli anni ottanta nascono i primi soul club italiani come, nel 1986, il Black Trefoil di Genova, ancora oggi attivo. \nNegli anni novanta il movimento comincia a separarsi dalla scena mod, i \"soul boy\" italiani sentono la necessit\u00e0 come gli inglesi di creare una scena autonoma e quindi nascono le prime serate interamente soul, ad esempio quelle dell'Interno 20 di Vicenza gestito dai mods Maiali Inquinanti dove si sono alternati diversi ds italiani come Andrea Mattioni, il Team della Pelle Nera di Milano, Dj Moses, etc. e inglesi. \nSuccessivamente nascevano gli allnighter al Covo di Bologna (Dj Moses, Carlo Campaiola, Barbara Grassi, Francesco Magnanini) e le feste al Bloom di Mezzago organizzate dalla Pelle Nera di Milano.\nCon gli anni 2000 nascono i primi \"weekender\" italiani, come quello estivo di Rimini Rare Soul Weekender (Simone Ceccarelli e Cristian Riviera) con ospiti stranieri, e nuovi soul club come il Leaning Tower Pisa di Roccia e Meni e il Roma Soul City di Carlo Campaiola, Leo Mastropierro e Marco Nerone Dall'Asta. Da segnalare infine Soul O'Session - Italian Northern Soul Dance Workshop, workshop di ballo northern soul condotto da Sharon Finch e organizzato da S.O'S. Crew in diverse citt\u00e0 della penisola dal 2009.\nA Milano nasce nel 2013 StepOfNorthernSoul scuola di ballo base e avanzato di Northern Soul: SoulTrainer Geno DeAngelis "}
{"id": "553420", "revid": "463686", "url": "https://it.wikipedia.org/wiki?curid=553420", "title": "Le pi\u00f9 belle Ninnananne dedicate ai bambini", "text": ""}
{"id": "553425", "revid": "1318658", "url": "https://it.wikipedia.org/wiki?curid=553425", "title": "Arrondissement di Neufch\u00e2teau", "text": "L\"arrondissement\" di Neufch\u00e2teau \u00e8 una suddivisione amministrativa francese, situata nel dipartimento dei Vosgi e nella regione del Grand Est.\nComposizione.\nL\"arrondissement\" di Neufch\u00e2teau raggruppa 174 comuni in 7 cantoni"}
{"id": "553426", "revid": "77358", "url": "https://it.wikipedia.org/wiki?curid=553426", "title": "Cucina tradizionale sarda", "text": ""}
{"id": "553427", "revid": "30610", "url": "https://it.wikipedia.org/wiki?curid=553427", "title": "Apium graveolens", "text": "Il sedano (Apium graveolens L.) \u00e8 una specie erbacea biennale appartenente alla famiglia delle Apiaceae, originaria della zona mediterranea e conosciuto come pianta medicinale fin dai tempi di Omero.\nIl ciclo della pianta \u00e8 di 6-7 mesi.\nDiffusione naturale.\n\"Apium graveolens\" allo stato spontaneo (\"sedano selvatico\") fa parte della flora indigena italiana, fino a 1500 m circa di quota. Oggi per\u00f2 lo s'incontra pi\u00f9 spesso allo stato coltivato, o spontaneizzato a partire da coltivazioni. Il sedano selvatico sembra sia del tutto assente da Piemonte e Valle d'Aosta.\nOltre che in Italia, il sedano selvatico \u00e8 indigeno nei paesi del bacino del Mediterraneo e in quasi tutta l'Europa centro-meridionale, nonch\u00e9 in Asia in una vasta fascia che va dal Medioriente fino alla Cina.\nVariet\u00e0.\nLe variet\u00e0 pi\u00f9 utilizzate in cucina sono il \"sedano da costa\" (\"Apium graveolens\" var. \"dulce\") di cui si utilizzano i piccioli fogliari lunghi e carnosi, e il \"sedano rapa\" (\"Apium graveolens\" var. \"rapaceum\") di cui si consuma la radice.\nSedano rapa.\nIl sedano rapa (\"Apium graveolens var. rapaceum\") \u00e8 un ortaggio particolare.\nDel sedano rapa si consuma la radice (infatti \u00e8 un cosiddetto \"ortaggio da radice\"), di colore bianco e di forma a globo; le foglie sono di colore verde scuro, gli steli sono cavi all'interno e l'apparato radicale ha un notevole sviluppo.\nColtivazione.\nIl sedano rapa matura in un periodo piuttosto lungo, da 110 a 150 giorni a partire dal trapianto.\nLe raccolte iniziano dalla met\u00e0 di agosto e si protraggono fino a primi geli. La conservazione avviene in celle frigorifere, senza subire alcun trattamento, e si protrae per un periodo di 4-5 mesi. \nLa commercializzazione del sedano rapa ha inizio con la met\u00e0 del mese di agosto e prosegue fino a marzo.\nQualit\u00e0 nutrizionali.\nIl sedano rapa, alla pari del sedano da costa, contiene pochissime calorie. Il suo gusto leggermente meno intenso rispetto a quello del sedano lo rende adatto a ricette dove non compare solo come insaporitore, ma come ingrediente principale.\n\u00c8 falsa la credenza che il sedano abbia cos\u00ec poche calorie, che ce ne vogliono pi\u00f9 a mangiarlo di quante ne ricavi l'organismo a digerirlo.\nStoria.\nIl sedano rapa \u00e8 un ortaggio molto comune in Italia e poco costoso; nel XX secolo, nel periodo delle Guerre Mondiali, nei collegi di frati e di suore si era soliti servirlo agli ospiti, perlopi\u00f9 bambini, crudo e grattugiato.\nAspetti medici.\nUsi in erboristeria.\nIl sedano \u00e8 annoverato tra le piante officinali fin dal tempo degli antichi Egizi.\nI frutti contengono oli essenziali, in particolare il limonene, a cui vengono attribuite propriet\u00e0 digestive (p.es. in forma d'infuso) e diuretiche, nonch\u00e9 emmenagoghe, cio\u00e8 capaci di far affluire sangue nell'area pelvica.\nPossibili effetti avversi.\nPer la presenza di alcune proteine allergizzanti (Api g 1, Api g 4, Api g 5), pu\u00f2 essere causa di allergia alimentare anche grave.\nAltri aspetti.\n Contiene apigenina."}
{"id": "553433", "revid": "1305772", "url": "https://it.wikipedia.org/wiki?curid=553433", "title": "Contea di Louth", "text": "Il Louth (in irlandese: \"An L\u00fa\", per esteso: \"Contae L\u00fa\") \u00e8 una delle 32 contee dell'Irlanda tradizionali e una delle 29 amministrative della Repubblica d'Irlanda. Situata sulla costa orientale dell'isola d'Irlanda, fa parte della provincia del Leinster e confina ad est col Mare d'Irlanda, a sud col Meath, ad ovest Monaghan e a nord con le nordirlandesi Armagh e Down. \nIl Louth \u00e8 la pi\u00f9 piccola delle contee tradizionali irlandesi. Il centro amministrativo \u00e8 la cittadina di Dundalk, ma il centro abitato di dimensioni maggiori \u00e8 Drogheda.\nToponomastica.\nSebbene una diffusa teoria sostenga che il nome gaelico della contea, \"An L\u00fa\", significhi \"l'ultima\", in riferimento alle sue dimensioni, Louth prende pi\u00f9 probabilmente il nome dal villaggio di Louth, che in gaelico si chiama \"Lughbhadh\", riferimento al dio celtico Lugh.\nStoria e cultura.\nA dispetto delle sue esigue dimensioni, per le quali viene anche chiamata 'wee county', nel Louth si intrecciano molti miti, leggende e fatti storici. Nel territorio della contea si trova la Penisola di Cooley, che \u00e8 l'ambientazione del T\u00e1in B\u00f3 C\u00faailnge, uno dei racconti pi\u00f9 celebri della letteratura antica irlandese. Oltre a molte pagine di storia vichinga, ricco di episodi storici \u00e8 anche il Carlingford Lough. Infine, essendo situata al confine con l'Irlanda del Nord, la contea \u00e8 stata fortemente influenzata dagli episodi politici e storici che la riguardano. "}
{"id": "553434", "revid": "15756", "url": "https://it.wikipedia.org/wiki?curid=553434", "title": "Panhard", "text": "La Panhard \u00e8 stata una casa automobilistica francese fondata a Parigi, inizialmente, come P\u00e9rin et Cie (1845), in seguito divenuta P\u00e9rin, Panhard et Cie (1867), poi Panhard &amp; Levassor (1886) e, infine, Panhard (dal secondo dopoguerra).\nUnitamente alla Peugeot (fondata nel 1896 come \"Soci\u00e9t\u00e9 anonyme des automobiles Peugeot \", ma le cui origini risalgono all'azienda familiare fondata nel 1810), la Panhard &amp; Levassor \u00e8 la pi\u00f9 antica fabbrica francese di autovetture con motore a combustione interna.\nLa Panhard fu un'azienda indipendente produttrice di automobili, autobus, autocarri, componenti di veicoli (motori per autoveicoli e aeromobili, barra Panhard, ecc.) e veicoli militari, fino alla fusione con Citro\u00ebn nel 1965 e l'arresto della produzione di veicoli civili nel 1967. Nel 1975 la divisione produttrice di veicoli militari \u00e8 separata e poi venduta nel 2005; questa divisione, diventata Panhard General Defense, \u00e8 tuttora attiva ed \u00e8 parte del gruppo Renault Trucks Defense (Renault Trucks-Volvo Group). Il marchio \"civile\" Panhard, inutilizzato dal 1967, \u00e8 tuttora di propriet\u00e0 di Stellantis.\nStoria.\nOrigini (1846-1886).\nNel 1846, nell'allora periferia parigina del faubourg Saint-Antoine, Jean-Luis P\u00e9rin fond\u00f2, assieme al socio Pauwels, la \"P\u00e9rin &amp; Pauwels\", una segheria e falegnameria che di l\u00ec a poco avrebbe convertito la propria attivit\u00e0 alla produzione di macchine per la lavorazione del legno e di seghe a nastro (delle quali aveva depositato un brevetto). In tale occasione, il socio Pauwels lasci\u00f2 la societ\u00e0, il cui capitale rimase interamente in mano a P\u00e9rin. L'attivit\u00e0 funzion\u00f2 fin da subito e la reputazione dell'attivit\u00e0 del P\u00e9rin divenne ben presto di alto livello, consolidandosi nel corso degli anni, a tal punto che nel giro di vent'anni si ingrand\u00ec fino a contare una settantina di dipendenti, tra i quali, nel 1860, va ricordato un giovanissimo Gottlieb Daimler. Fu proprio dopo oltre un ventennio di fiorente attivit\u00e0 che P\u00e9rin decise di prendere con s\u00e9 un socio e lo trov\u00f2 nel giovane Ren\u00e9 Panhard (1841-1908), ventiseienne ingegnere fresco di studi, che nel 1867 si un\u00ec a P\u00e9rin come socio paritario. Con l'arrivo del giovane e dinamico Panhard, l'azienda estese il campo lavorativo alla metallurgia, trasformandosi in una nuova societ\u00e0 denominata P\u00e9rin et Cie e dedita alla costruzione di ruote per carri e macchinari per la lavorazione del legno. La guerra franco-prussiana del 1870 fu una grande occasione di crescita per la \"maison\" P\u00e9rin-Panhard, costretta ad ingrandirsi velocemente per soddisfare le molte commesse militari, ricevute in qualit\u00e0 di azienda che affiancava la lavorazione del legno e dei metalli. Gli affari decollarono a tal punto che di l\u00ec a non molto si rese necessario per i due soci trasferire la propria attivit\u00e0 in un capannone pi\u00f9 ampio. Il trasloco avvenne nel luglio del 1873, in un capannone in 17-19 avenue d'Ivry (XIII \"arrondissement\") e nell'adiacente terreno in boulevard Mass\u00e9na.\nMa nel frattempo, e precisamente nel dicembre del 1872, vi fu l'ingresso nella societ\u00e0 di un altro ingegnere, \u00c9mile Levassor (1844-1897), amico ed ex compagno di studi di Ren\u00e9 Panhard all'\u00c9cole Centrale Paris. L'arrivo di Levassor coincise giocoforza con un riassetto sul piano societario: P\u00e9rin cedette un quinto della sua quota azionaria a Panhard, il quale divenne quindi socio di maggioranza, mentre Levassor rilev\u00f2 un quarto del pacchetto dello stesso P\u00e9rin, divenendo cos\u00ec detentore del 10% della nuova societ\u00e0 P\u00e9rin, Panhard et Cie, contro il 30% di P\u00e9rin e il 60% di Panhard. Neanche due anni dopo, nel febbraio del 1875, fu proprio Levassor a suggerire agli altri soci l'idea di espandere l'area di interesse della societ\u00e0 ai motori a gas, in particolare alla produzione di tali motori su licenza. In effetti, \u00c9mile Levassor era in stretti rapporti di amicizia con \u00c9douard Sarazin, un ingegnere di origine belga conosciuto da Levassor durante un periodo lavorativo trascorso in Belgio alla Cockerill di Seraing. Sarazin, da qualche anno, si era anch'egli trasferito a Parigi per divenire distributore in Francia dei motori prodotti dalla tedesca Deutz. Con Sarazin come tramite, l'azienda di P\u00e9rin, Panhard e Levassor riusc\u00ec ad ottenere la licenza per la fabbricazione dei motori Deutz da rivendere in terra francese. Anche tale nuova attivit\u00e0 si rivel\u00f2 un successo, sebbene per breve tempo: infatti, gi\u00e0 nel 1879 la Deutz decise di aprire in Francia una propria filiale, per cui Sarazin e la \"P\u00e9rin, Panhard et Cie\" rimasero tagliati fuori poich\u00e9 le loro licenze vennero revocate. La situazione si sblocc\u00f2 solo nel giugno del 1882, quando Gottlieb Daimler, gi\u00e0 con esperienze presso la vecchia fabbrica di macchine per il legno fondata dal P\u00e9rin e fino a quel momento dipendente proprio della Deutz, lasci\u00f2 l'azienda di Colonia per sviluppare in proprio un nuovo motore pi\u00f9 leggero ed efficiente, costituito da un monocilindrico in grado di funzionare sia a gas che a petrolio. Questo interess\u00f2 Sarazin, il quale parl\u00f2 di questa nuova possibilit\u00e0 all'azienda di P\u00e9rin e soci. Si arriv\u00f2 cos\u00ec ad una nuova licenza di fabbricazione, riguardante stavolta i motori prodotti da Daimler assieme al suo fido collaboratore Wilhelm Maybach. Nei quattro anni successivi, Daimler lavor\u00f2 al perfezionamento del suoi motore prima di portarne le specifiche all'ufficio brevetti. Ci\u00f2 avvenne alla fine del 1886: questo fu un anno fondamentale nella storia dell'automobile, poich\u00e9 gi\u00e0 in gennaio nacque la prima automobile dotata di motore a scoppio, realizzata dalla Benz, mentre poco dopo la registrazione del brevetto di Daimler, questi present\u00f2 la sua prima autovettura, la Motorkutsche. Fu anche l'anno in cui P\u00e9rin mor\u00ec, esattamente il 6 agosto, fatto che comport\u00f2 un riassetto societario: i due soci rimanenti rilevarono la quota del P\u00e9rin riacquistandola dagli eredi e la divisero in due parti uguali. Cos\u00ec, Ren\u00e9 Panhard si ritrov\u00f2 a possedere il 75% del capitale dell'azienda, mentre ad \u00c8mile Levassor and\u00f2 il restante 25%. Il tutto sotto una nuova ragione sociale, la \"Panhard &amp; Levassor\".\nPanhard &amp; Levassor (1886-1945).\nI primi anni.\nPoco dopo la nascita della \"Motorkutsche\", la \"Panhard &amp; Levassor\" acquist\u00f2 da Daimler uno dei suoi motori, il gi\u00e0 citato monocilindrico, allo scopo di studiarne sia la struttura sia le sue potenziali applicazioni. Intanto Sarazin stava adoperandosi per ottenere l'esclusiva per la Francia dei brevetti per la fabbricazione del motore tedesco della Daimler-Motoren-Gesellschaft. La malattia e la morte di quest'ultimo, avvenuta il 24 dicembre 1887, imped\u00ec a Sarazin di concludere la trattativa. Fu a questo punto la vedova di Sarazin, Louise Cayrol, a condurre le trattative fra la \"Panhard &amp; Levassor\" e la Daimler Motoren Gesellschaft (o DMG). Nell'ottobre del 1888 la donna intraprese un viaggio assieme ad \u00c9mile Levassor verso Bad-Cannstatt, il sobborgo di Stoccarda in cui aveva sede la DMG, dove Levassor si interess\u00f2 vivamente ad un nuovo motore progettato e realizzato da Daimler e Maybach, un bicilindrico a V che diverr\u00e0 noto come Typ P. I rapporti fra la vedova Sarazin e Levassor si strinsero a tal punto che di l\u00ec a poco fra i due nacque una relazione. Nel giugno del 1889 l'azienda di avenue d'Ivry cominci\u00f2 ad acquistare i primi esemplari di tale motore allo scopo di poterli utilizzare nelle proprie future autovetture. Ebbero come cliente, in quel periodo, anche Armand Peugeot, che stava presentando all'Esposizione Universale la sua prima autovettura, spinta da un motore a vapore, ma che voleva anche passare ai motori a combustione interna per il suo modello successivo. L'industriale del Doubs si dichiar\u00f2 pronto ad acquistare dalla \"Panhard &amp; Levassor\" una trentina di motori Daimler. Di l\u00ec all'accordo definitivo il passo fu breve.\nIntanto, mentre il progetto relativo alla prima automobile a marchio \"Panhard &amp; Levassor\" prosegu\u00ec tra la fine del 1889 e la prima met\u00e0 dell'anno seguente, \u00c9mile Levassor e Louise Cayrol si sposarono. A maggio 1890 la vettura progettata dalla \"Panhard &amp; Levassor\" era in fase di ultimazione. Nel settembre 1890, Levassor scrisse a Gottlieb Daimler invitandolo a venire a Parigi a vedere la vettura a quattro posti messa a punto dalla Panhard &amp; Levassor e il quadriciclo che Peugeot aveva gli aveva inviato perch\u00e9 lo mettesse a punto. Il primo prototipo di avenue d'Ivry lasci\u00f2 la fabbrica parigina nel mese di dicembre di quello stesso anno: nacque cos\u00ec la P2D, la cui sigla corrispondeva al codice interno utilizzato dagli addetti ai lavori della \"Panhard &amp; Levassor\" per il motore di origine Daimler prodotto in Francia, ma che pi\u00f9 genericamente veniva indicato come \"Type A\", essendo il capostipite di una pi\u00f9 articolata famiglia di modelli che sarebbero arrivati a partire dal 1891. Questo prototipo era un velocipede, secondo la legislazione dell'epoca: i \"tricicli\" e i \"quadricicli\" appartenevano alla categoria dei \"velocipedi\" anche se essi erano dotati di un motore, mentre le \"voitures automobiles\" erano dotate di un telaio e di altre modifiche sostanziali. La \"P2D\" precedette di alcuni mesi il prototipo Type 2 della Peugeot. Per questo la \"Panhard &amp; Levassor\" e la Peugeot sono considerati i primi costruttori francesi e tra le pi\u00f9 antiche case automobilistiche nella storia, se si intendono come costruttori automobilistici solo quelli di vetture con motore endotermico. Dopo una serie di esperimenti, nel 1891 uscirono dalla fabbrica altri 6 esemplari dello stesso modello (di cui 4 con motore sistemato anteriormente), tutte ovviamente munite del V2 di origine Daimler, con cilindrate comprese fra 817 e 1.025 cm\u00b3. Oltre ai motori destinati alle proprie autovetture, la \"Panhard &amp; Levassor\" produsse anche motori destinati ad essere venduti alla Peugeot, tra monocilindrici (due esemplari) e bicilindrici (diciannove esemplari). Tra i primi bicilindrici destinati alla Casa del Leone Rampante vi furono per\u00f2 anche motori di cilindrata pi\u00f9 ridotta, pari a 565\u00a0cm\u00b3.\nAnche nel triennio 1892-1894 le Panhard &amp; Levassor montarono lo stesso motore e dal 1895 il Daimler Typ M Phoenix a due cilindri paralleli di 1.206 cm\u00b3. Nel gennaio del 1892 comparve anche il primo catalogo della casa di avenue d'Ivry, con anche la descrizione del motore utilizzato. Anche i ritmi produttivi crebbero: dalle 6 unit\u00e0 nel 1891 si pass\u00f2 a 16 nel 1892 e si and\u00f2 oltre il doppio nel 1894, anno in cui la Panhard &amp; Levassor costru\u00ec 41 veicoli. Se Panhard &amp; Lavassor e Peugeot sono stati i primi costruttori automobilistici francesi, nel 1894 furono i vincitori di quella che viene considerata la prima corsa automobilistica della storia, ossia la Parigi-Rouen. A questa gara parteciparono anche altri costruttori, ma prevalentemente di auto a vapore, tra cui la De Dion-Bouton. Al termine di questa gara, una delle Panhard &amp; Levassor ed una delle Peugeot schierate si classificarono prime a pari merito. Le corse automobilistiche hanno sempre costituito, oggi come allora, un notevole vettore pubblicitario per le case costruttrici che vi si cimentano. I due soci fondatori della Panhard &amp; Levassor lo capirono subito e quindi sempre nel 1895 presero parte ad un'altra gara, la Parigi-Bordeaux-Parigi, antesignana del Gran Premio di Francia. Qui non ci fu storia e la vettura pilotata dallo stesso \u00c9mile Levassor tagli\u00f2 per prima il traguardo ad una media di 24,6\u00a0km/h. Purtroppo, la vittoria venne assegnata alla Peugeot di Paul Koechlin, giunta terza, ma in regola con le norme della gara, che prevedevano la partecipazione di vetture a quattro posti, mentre quella di Levassor era solamente a due. In ogni caso, questa gara fece comunque da manifesto pubblicitario anche per la Panhard &amp; Levassor, che pot\u00e9 ampliare il suo giro di affari. Intanto, la gamma delle varianti di carrozzeria previste per le vetture in vendita si moltiplic\u00f2, dalle due varianti del 1891 si pass\u00f2 a ben dieci varianti nel 1895 e addirittura a 16 varianti nel 1896, tra cui il primo rudimentale camioncino, spinto anch'esso da uno dei nuovi motori Phoenix, sempre di origine Daimler, che stavano progressivamente sostituendo il vecchio V2 \"Typ P\". In quel finale di XIX secolo la gamma Panhard &amp; Levassor stava evolvendo: la precedente famiglia di modelli \"Type A\" venne sostituita dai nuovi modelli Type A1. Il 1896 vide tra l'altro anche l'arrivo del primo quadricilindrico per la casa di avenue d'Ivry, realizzando accoppiando due bicilindrici Phoenix da 1,2 litri. Tale motore and\u00f2 ad equipaggiare i modelli delle nuove serie B1 e B2, di fascia superiore. Vi fu anche un'ulteriore diversificazione della produzione, visto che in quello stesso 1896 vennero realizzati anche due battelli. Purtroppo, nel settembre dello stesso anno, \u00c9mile Levassor ebbe un grave incidente durante la gara Parigi-Marsiglia-Parigi, gara che tra l'altro vide tre Panhard &amp; Levassor giungere ai primi tre posti. Levassor, nel tentativo di evitare un cane, perse il controllo della sua vettura. Gli fu diagnosticata una costola rotta e gli venne imposto un periodo di riposo, ma non si riprese pi\u00f9 da quell'incidente: in seguito ad un'embolia mor\u00ec nel primo pomeriggio di mercoled\u00ec 14 aprile 1897.\nLa morte di \u00c9mile Levassor piomb\u00f2 sulla fabbrica parigina come un fulmine a ciel sereno, in un periodo in cui gli affari stavano andando a gonfie vele, complici anche le vittorie in ambito sportivo. La scomparsa di uno dei due soci fondatori obblig\u00f2 Ren\u00e9 Panhard a trovare un nuovo valente ingegnere da porre a capo dell'ufficio tecnico, ma comport\u00f2 giocoforza anche una rivoluzione nell'assetto aziendale. Ren\u00e9 Panhard rinunci\u00f2 a dirigere da solo l'intera azienda e, in mancanza di un socio, a cui vendere una parte del capitale, l'azienda venne ricostituita il 30 luglio 1897 come \"Soci\u00e9t\u00e9 anonyme des Anciens \u00c9tablissements Panhard &amp; Levassor\", nella quale per\u00f2 Ren\u00e9 Panhard non fu pi\u00f9 socio maggioritario, in quanto le decisioni sarebbero state prese dal nuovo consiglio di amministrazione. La vedova di Levassor, a sua volta, cedette alla nuova societ\u00e0 la licenza di produzione dei motori Daimler, ferma restando la corresponsione da parte della casa di una cifra preconcordata. Il nuovo direttore tecnico fu invece Arthur Krebs, l'erede professionale di \u00c9mile Levassor, che si rivel\u00f2 un vero vulcano di idee e proposte. Entrato in azienda il 1\u00ba agosto 1897, riusc\u00ec appena tre settimane dopo ad ottenere l'ampliamento del capannone adibito alla produzione di vetture. In questo modo, la capacit\u00e0 produttiva sal\u00ec a sessanta vetture al mese (basti pensare che durante il 1896 la produzione annua fu di 102 esemplari). Negli ultimi mesi del 1897 registr\u00f2 numerosi brevetti, come quello relativo ad un motore progettato appositamente per poter essere interfacciato con una frizione magnetica. Malgrado le vicende del 1897, la produzione e la diversificazione della gamma proseguirono, con l'arrivo di motorizzazioni economicamente pi\u00f9 impegnative, fino a 12 CV di potenza fiscale. In effetti, la gamma della casa parigina stava sempre pi\u00f9 spostandosi verso le fasce alte di mercato, quelle che potevano garantire margini di guadagno superiori. Non mancarono anche nuove soluzioni tecniche proposte per tentare di modernizzare sempre la gamma. Ad esempio, nel 1898 venne introdotto per la prima volta un vero volante per sterzare, al posto della leva utilizzata in precedenza. Il secolo si chiuse con le dimissioni di Ren\u00e9 Panhard, dovute a divergenze in seno al consiglio di amministrazione. La dipartita dell'ultimo socio fondatore della casa di avenue d'Ivry pose fine alla storia pionieristica della Panhard &amp; Levassor.\nL'alba del nuovo secolo.\nCon la nascita del nuovo assetto aziendale, il direttore tecnico Arthur Krebs riusc\u00ec a rafforzare la propria sfera di influenza e gi\u00e0 nel 1900 fece realizzare nello stabilimento di avenue d'Ivry quella che oggigiorno viene definita come centro di ricerca e sviluppo, un'area in cui i tecnici Panhard &amp; Levassor potevano sperimentare nuove soluzioni tecniche per rimanere al passo con i tempi sul piano dell'evoluzione tecnologica. Rimase da sciogliere il nodo relativo al pagamento dei diritti per i motori Daimler a Louise Cayrol. Dopo una prima iniziativa da parte della nuova societ\u00e0 parigina, si arriv\u00f2 a tensioni fra le due parti, tensioni che sarebbero durate anni, ma alle quali si cerc\u00f2 di porre rimedio fin da subito. Il nuovo reparto voluto da Krebs avrebbe dovuto fungere anche da chiave di volta per tale questione, in modo da poter realizzare finalmente motori in proprio e liberarsi cos\u00ec da qualsivoglia obbligo nei confronti di terze parti. Intanto la Panhard &amp; Levassor continu\u00f2 nel suo piano di diversificazione della produzione e si cominci\u00f2 quindi a parlare di motori per sottomarini, senza contare i primi esempi di noleggio di camion al ministero della guerra. Questi furono i primi casi in cui la Panhard &amp; Levassor si affacci\u00f2 nel mondo dell'autotrazione per scopi militari, un campo in cui nei decenni successivi diverr\u00e0 una delle realt\u00e0 industriali pi\u00f9 rilevanti. Non solo, ma vale la pena ricordare che a fianco alla sua principale attivit\u00e0 di costruttore automobilistico, la Panhard &amp; Levassor non dimentic\u00f2 mai le proprie radici e quindi anche la produzione di macchine per la lavorazione del legno, nonch\u00e9 quella di costruttore di motori anche per altri usi, anche di tipo stazionario (gruppi elettrogeni e pompe in primis). Gi\u00e0 citata, ma meritevole di essere ancora una volta ricordata, fu la produzione di motori per imbarcazioni, un settore che da qualche tempo si era evoluto anche in ambito sportivo con le prime gare riservate ai motoscafi, dove anche in questo caso la casa parigina riusc\u00ec ad ottenere ottimi risultati. Nel gennaio 1901 comparvero i primi modelli equipaggiati con motori Centaure, i primi motori realizzati in proprio dalla Panhard &amp; Lavessor, che di l\u00ec a poco avrebbero manlevato la casa di avenue d'Ivry dal pagamento dei diritti di brevetto alla vedova Levassor. I motori Centaure evolveranno nel giro di un paio di anni per divenire i motori Centaure Alleg\u00e9 (alleggeriti). Nel contempo la gamma vetture si ampli\u00f2 verso l'alto a tal punto da comprendere modelli stradali dotati di motori a 4 cilindri fino a 6,9 litri!!! Sempre in quei primi anni del Novecento si cerc\u00f2 di dare anche maggior impulso alle competizioni e qui si ebbe in un certo senso maggiori spazi di manovra, che consentirono di realizzare modelli con motori fino ad addirittura 13,7 litri di cubatura e 60 CV di potenza massima, dati notevoli per quell'epoca.\nNei primi anni del secolo, la Panhard &amp; Levassor si trov\u00f2 a rivaleggiare con la Renault e la Peugeot nella graduatoria dei maggiori costruttori francesi. Nel 1903 venne aperta una filiale di vendita negli Stati Uniti, mentre l'anno seguente venne aperto un nuovo stabilimento a Reims, per poter meglio contenere e gestire le molteplici attivit\u00e0 dell'azienda. Le esportazioni non si limitarono comunque agli Stati Uniti, ma compresero anche il Belgio, i Paesi Bassi e la Gran Bretagna. Nel 1905 la gamma cont\u00f2 ben 20 modelli compresi fra i 7 e i 50 CV fiscali e con motori fra 1,6 e 10,6 litri. Tuttavia, la politica aziendale che volle via via spostare sempre pi\u00f9 verso l'alto il target della clientela, port\u00f2 all'eliminazione, alla fine dello stesso anno, dei modelli meno costosi, cosicch\u00e9 gi\u00e0 dall'anno seguente la base della gamma fu costituita da un modello con motore tricilindrico 1.8, che peraltro si stava vendendo decisamente bene, ragion per cui si scelse di mantenerlo in gamma. L'anno seguente, in seguito alla crisi finanziaria dovuta alla crisi finanziaria del 1907 negli USA e alle sue ripercussioni in Europa, anche l'industria automobilistica nel Vecchio Continente entr\u00f2 in crisi e con essa anche la Panhard &amp; Levassor, la quale per la prima volta vide i propri utili contrarsi, mentre la produzione scese da 1.234 a 1.099 esemplari. Non fu la prima volta in cui la produzione sub\u00ec un calo: gi\u00e0 nel 1904 si ebbe una contrazione rispetto all'anno precedente, ma gi\u00e0 nel 1905 le vendite tornarono a salire. Fu per\u00f2 la prima volta che le entrate finanziarie della casa di avenue d'Ivry subirono un sensibile ribasso pari al 15%, mentre per contro tornarono a salire le entrate nel settore delle macchine per falegnameria. La crisi del 1907 provoc\u00f2 un cambiamento nell'approccio della Panhard &amp; Levassor con il mercato, anche quello delle auto di lusso. Un approccio che risulter\u00e0 maggiormente improntato alla prudenza. Per questo venne assunto un nuovo direttore commerciale, Auguste Dutreux, in maniera da ottimizzare lo sfruttamento della rete commerciale, anche per quanto riguardava le filiali presenti all'estero. Il 1908, oltre alla scomparsa di Ren\u00e9 Panhard, si segnal\u00f2 un'ulteriore frenata nelle vendite. Ma soprattutto vi fu la morte del pilota Henri Cissac su Peugeot durante il Gran Premio di Francia tenutosi a luglio. Tale episodio spinse la Panhard &amp; Levassor ad abbandonare per diversi anni l'attivit\u00e0 agonistica, che verr\u00e0 ripresa in parte a met\u00e0 degli anni '20 e in maniera pi\u00f9 decisa nel secondo dopoguerra.\nNel frattempo, l'evoluzione tecnologica port\u00f2 dapprima all'introduzione della trasmissione a cardano ed in seguito, alla fine del 1910, alla nascita delle prime vetture con motore senza valvole. Tale motore pot\u00e9 essere studiato e sviluppato dopo che la casa di avenue d'Ivry ebbe acquisito la licenza di fabbricazione da Charles Yale Knight (1868-1940), il progettista inglese che per primo lo invent\u00f2 e lo brevett\u00f2. Tale motore non fu una novit\u00e0 in senso assoluto: anche altri costruttori europei, come la Daimler Motoren Gesellschaft con la serie Mercedes Knight, introdussero modelli con motore senza valvole nei loro listini. Questa tecnologia venne impiegata anche nell'ambito della produzione di veicoli militari: ad esempio, il carro armato Saint-Chamond utilizzava un motore Panhard &amp; Levassor senza valvole. Ed anche i camion e gli omnibus vennero equipaggiati con motori di quel tipo. Tale tipologia di propulsori venne gradualmente estesa a tutti i modelli della gamma Panhard &amp; Levassor, fino al secondo dopoguerra, la Panhard &amp; Levassor Dynamic fu l'ultima vettura al mondo ad usare questa tecnologia. All'alba del secondo decennio del Novecento, i bilanci della casa parigina tornarono a salire, stabilizzandosi mediamente su duemila vetture prodotte fra il 1910 e il 1912, per poi crescere ulteriormente nei due anni successivi. Nel 1914, la Panhard &amp; Levassor fu al terzo posto nella graduatoria dei maggiori costruttori francesi, anche se ben distanziata dalla Peugeot (al primo posto), e dalla Renault (al secondo posto). Ma vi furono anche altri eventi legati alla storia della Panhard &amp; Levassor in quei primi anni '10 del XX secolo: innanzitutto, il direttore commerciale Dutreux lasci\u00f2 l'azienda nel 1911 per andare alla Dunlop: al suo posto arriveranno due persone, gi\u00e0 di casa, ossia Ren\u00e9 de Knyff, gi\u00e0 pilota per la Panhard &amp; Levassor, e Paul Panhard, nipote del fondatore Ren\u00e9; un secondo fatto significativo fu che a partire dal 1912 la casa di avenue d'Ivry si avvicin\u00f2 alle teorie del taylorismo e ai concetti della produzione in catena di montaggio, allo scopo di ridurre le spese di produzione. Come ultimo evento di quegli anni, nel 1913, venne chiusa la filiale statunitense, non sufficientemente redditizia. Cominciarono quindi ad essere tagliati i rami secchi del'azienda, a fronte di nuove strategie per il contenimento dei costi. Purtroppo l'avvento della prima guerra mondiale pose un nuovo freno al trend crescente della produzione automobilistica in Europa.\nLa Panhard durante la Prima Guerra Mondiale.\nLo scoppio della prima guerra mondiale ebbe come primo e pi\u00f9 immediato effetto la chiamata alle armi di numerosi fra gli operai dell'azienda, specialmente i pi\u00f9 giovani, ragion per cui la Panhard &amp; Levassor si trov\u00f2 provvisoriamente a corto di personale, in seguito sostituito da altra manodopera nel frattempo rimasta senza lavoro, ma non chiamata alle armi. Ovviamente parte della produzione venne riconvertita a scopi militari, ma a differenza di altri costruttori, la casa di avenue d'Ivry non incontr\u00f2 particolari difficolt\u00e0 in questa fase di riconversione, visto che vantava gi\u00e0 significative esperienze nel campo della produzione militare. Durante la Grande Guerra, gli stabilimenti Panhard &amp; Levassor funzionavano ventiquattro ore al giorno, producendo mezzi militari, ambulanze e proiettili. Fra i camion, va senz'altro segnalata la produzione di alcuni esemplari a trazione integrale e addirittura a sterzata integrale. Tale doppia soluzione fu una vera primizia in quel periodo, ma soprattutto \u00e8 la testimonianza della incessante ricerca del progresso tecnologico intrapresa dalla Panhard &amp; Levassor ormai gi\u00e0 da diversi anni. La riconversione a scopi militari interess\u00f2 solo parte della produzione: in effetti, la produzione di automobili stradali da turismo continu\u00f2, anche se a ritmi via via decrescenti. Alla fine del 1915 dei 1.438 mezzi prodotti, fra autovetture e camion, poco pi\u00f9 di met\u00e0 furono effettivamente autovetture \"civili\". Tale proporzione venne mantenuta anche nei successivi anni di guerra. Nel frattempo, il direttore della casa, Arthur Krebs, lasci\u00f2 il suo incarico per ritirarsi a vita privata. A partire dal mese di giugno del 1916, la produzione venne estesa anche ai motori aeronautici, molto richiesti in quella che verr\u00e0 ricordata fra l'altro anche come la prima guerra combattuta utilizzando mezzi a motore. Anche in quel campo la casa di avenue d'Ivry aveva gi\u00e0 maturato esperienza rilevanti. Verso la fine della guerra, lo stabilimento di Reims venne gravemente danneggiato dai bombardamenti. Sempre in quelle ultime battute della Grande Guerra, la produzione militare cess\u00f2: la Francia stava gi\u00e0 prevedendo la fine del conflitto, per cui ritenne opportuno non inviare ulteriori ordini alle fabbriche convertite alla produzione militare, tra cui anche la Panhard &amp; Levassor.\nIl periodo interbellico.\nAl termine della guerra, la Panhard &amp; Levassor, come la quasi totalit\u00e0 delle fabbriche francesi e non solo, dovette fare i conti con il ritorno ad una produzione prevalentemente civile, ma anche con la riparazione dei danni di guerra, particolarmente ingenti a Reims, e con le difficolt\u00e0 di approvvigionamento delle materie prime. Il 1919 fu dedicato in gran parte a queste attivit\u00e0 e alla risoluzione dei grossi problemi di riorganizzazione delle operativit\u00e0 aziendali, anche per quanto riguardava la fabbricazione di macchine per la falegnameria, rimaste comunque fra i campi di specializzazione della casa parigina. Tuttavia la produzione di automobili, sebbene a rilento, venne riavviata. Durante il primo anno dalla fine del conflitto, la gamma Panhard &amp; Levassor fu composta da quattro modelli, con motori compresi fra 2,2 e 7,4 litri di cilindrata. Di questi, solo quello di cilindrata inferiore era provvisto di valvole. Gli altri erano invece motori avalve, cio\u00e8 senza valvole. Anche la produzione di camion venne riavviata, in quanto necessaria per aiutare le operazioni di ricostruzione, rimozione detriti, trasporto di materie prime, ecc. Ma nel complesso, il 1919 fu sostanzialmente un anno di transizione in cui gli unici acuti furono la presentazione di nuovi motori aeronautici da 300, 500 e 750 CV, tutti e tre con architettura V12 e tra i pi\u00f9 potenti motori in circolazione in quel periodo. Non vi furono particolari novit\u00e0 neppure nei due anni seguenti: se da una parte \u00e8 vero che la Panhard &amp; Levassor stava dedicando molto tempo allo studio di nuove soluzioni e al vaglio di possibili nuovi sbocchi commerciali, \u00e8 anche vero che le misure protezionistiche attuate da altri Paesi europei posero un freno deciso alle esportazioni: mentre in Francia le vendite si stavano finalmente portando a livelli tranquillizzanti gi\u00e0 alla fine del 1921, la percentuale di vetture vendute oltreconfine stava scendendo, sensibilmente, dal 25% (alla fine del 1913) al 14% (alla fine del 1921). Intanto la gamma di autovetture torn\u00f2 ad espandersi, anche con modelli progettati per un utilizzo pi\u00f9 sportivo (telaio ribassato e possibilit\u00e0 di montare carrozzeria pi\u00f9 leggere). Vennero costruiti motori aeronautici sempre pi\u00f9 potenti e \"mostruosi\", come il V12 da 43,6 litri e 500 CV. Per contro stava sempre pi\u00f9 diminuendo la produzione di motori stazionari, a tal punto che nel 1925 la Panhard &amp; Levassor ne cess\u00f2 definitivamente la produzione. Al 1922 risale l'introduzione in listino della prima Panhard &amp; Levassor dotata di motore ad 8 cilindri, ma anche un modello di base con motore da 1,2 litri, a cui si aggiungeranno, negli anni seguenti, anche altri modelli con cilindrate di 1,4 ed 1,5 litri. A partire dal 1923, tutta la gamma automobilistica della casa di avenue d'Ivry fu composta unicamente da modelli con motori senza valvole. La gamma si ridusse nuovamente, ma solo per eliminare dal listino i modelli con valvole e in vista dell'arrivo di nuovi modelli. I camion diverranno a loro volta unicamente con motori senza valvole a partire dal gennaio 1924. A tale proposito, va anche sottolineato come la ricerca di soluzioni pi\u00f9 efficienti per i motori senza valvole abbia portato, proprio in quel periodo, all'introduzione di camicie pi\u00f9 leggere per il raggiungimento di pi\u00f9 elevati regimi di rotazione. Nel 1925 la produzione super\u00f2 per la prima volta le tremila unit\u00e0, di cui oltre 2.600 costituite da autovetture. In quell'anno vennero riprese anche alcune attivit\u00e0 sportive, in particolare per quanto riguardava i record di velocit\u00e0, che vennero stabiliti con motori avalve per dimostrare l'affidabilit\u00e0 di questi propulsori. Vennero organizzate gare anche per camion e per vetture con motori a gasogeno: l'impennata del prezzo della benzina e la scarsa reperibilit\u00e0 di questo carburante indussero il governo francese e le case costruttrici a sperimentare altri tipi di carburante alternativo e ancora una volta le manifestazioni sportive avrebbero potuto costituire un ottimo vettore pubblicitario. Ed ancora, nel 1925, la casa di avenue d'Ivry rilev\u00f2 un piccolo costruttore di auto di lusso, la Delaug\u00e8re &amp; Clayette, che non si era riuscita a riprendere dalle difficolt\u00e0 belliche e post-belliche. Il suo stabilimento di Orl\u00e9ans venne convertito in carrozzeria, cosicch\u00e9 anche la Panhard &amp; Levassor, come gi\u00e0 pochi anni prima la Citro\u00ebn, pot\u00e9 proporre ai clienti una gamma di vetture gi\u00e0 finite, senza la necessit\u00e0 di farle carrozzare altrove. Ci\u00f2 consent\u00ec alla casa francese di estendere notevolmente la gamma di carrozzerie disponibili per i propri modelli. Ma gi\u00e0 a partire dal 1927 si ebbe un drastico calo produttivo dovuto principalmente all'aumento del costo della manodopera che fin\u00ec per ripercuotersi sui prezzi di listino. Se alla fine del 1926 furono oltre 3.600 i veicoli prodotti, fra autovetture e camion, alla fine dell'anno seguente si scese a neppure 2.000 unit\u00e0. A tale situazione si cerc\u00f2 di porre rimedio alla fine di quel decennio, mediante un aumento di capitale e la ricerca di un partner industriale. Ma alla fine del 1929 vi fu il crollo della Borsa di New York a l'inizio della Grande Depressione.\nA questa grande crisi finanziaria, le cui conseguenze non tardarono a giungere anche nel Vecchio Continente, la Panhard &amp; Levassor ripose semplificando la propria gamma di autovetture ed eliminando quelle pi\u00f9 anziane, specialmente di fascia pi\u00f9 alta, sostituite gi\u00e0 nel 1929 dalla DS, inizialmente con motore da 3,5 litri ed in seguito anche da 5 litri. Un gradino sotto questo modello, pi\u00f9 moderno dei precedenti, venne proposta nel 1930 anche la CS con motori da 2,3 e 2,5 litri. A partire dal 1932 questi modelli vennero proposti anche con dispositivo di ruota libera. Nel contempo vennero eliminati progressivamente dai listini tutti gli altri modelli, oramai vecchi come concezione e non pi\u00f9 al passo con i tempi. In pratica, i modelli a catalogo alla fine del 1932 furono solo due, ma disponibili in pi\u00f9 di una variante. Ben pi\u00f9 nutrita l'offerta di camion, con motori compresi fra i 2 e gli 8,8 litri e con alimentazione a benzina, olii minerali, gasogeno o gas in bombola. Intanto il Ministero della Guerra francese torn\u00f2 a solleticare gli interessi della casa d'avenue d'Ivry in tema di produzione militare, invitando i maggiori costruttori specializzati a realizzare un veicolo armato e blindato. Anche la Panhard &amp; Levassor ader\u00ec all'iniziativa e nel 1934 present\u00f2 il suo prototipo al Ministro della Guerra, che lo approver\u00e0: a fine decennio saranno circa duecento gli esemplari prodotti. Per quanto riguardava le vendite, dopo diversi anni dall'armistizio, le esportazioni continuavano ad essere scarse, a tal punto che si dovette chiudere la filiale in Belgio.\nNel 1936 la Panhard &amp; Levassor mise in produzione la Dynamic una vettura dalla carrozzeria filante con parafanghi fortemente carenati, secondo il gusto aerodinamico introdotto in quel periodo da arditi carrozzieri come Figoni &amp; Falaschi e Saoutchik, il cui stile furoreggiava in quel periodo in Francia. Il suo debutto fu rallentato dalle numerose tensioni sociali conseguenti al cambio di governo avvenuto proprio nel 1936: le fabbriche vennero occupate, gli operai esigevano meno ore di lavoro e licenziamenti meno garibaldini. Il rendimento dell'azienda continu\u00f2 ad essere altalenante e a preoccupare cominciarono ad essere anche le vendite nel mercato interno, alla fine del 1937 furono solo 1.369 gli esemplari prodotti, di cui appena 896 autovetture. Fu il peggior risultato mai ottenuto fino a quel momento dalla casa parigina. In realt\u00e0, la situazione era simile in tutta l'industria automobilistica francese: durante l\"epoca d'oro\" della storia dell'automobile, ossia gli anni '20, la Francia era il primo produttore europeo di automobili; ma nel 1939 la Francia scivol\u00f2 al terzo posto in Europa, nel momento in cui erano attivi circa una cinquantina di costruttori. Per contro, stavano crescendo gli ordini da parte del governo francese, in un clima sempre pi\u00f9 teso anche sulla scena politica, che guardava con preoccupazione all'escalation totalitaria del regime nazista. La corsa agli armamenti fu una vera boccata d'aria per la Panhard &amp; Levassor: alla fine del 1938 furono quasi 1.600 i camion costruiti, il miglior risultato mai ottenuto fino a quel momento in quel settore dalla casa di avenue d'Ivry. Alla fine dello stesso anno, i modelli \"CS\" e \"DS\" vennero cancellati dal listino, lasciando campo libero ormai solamente alla \"Dynamic\", la quale regger\u00e0 solo fino a pochi mesi dopo lo scoppio della seconda guerra mondiale, dopodich\u00e9 la produzione automobilistica cess\u00f2 del tutto e la Panhard &amp; Levassor celebr\u00f2 i suoi primi cinquant'anni passando interamente nelle mani del Ministero della Guerra.\nLa Panhard &amp; Levassor durante la seconda guerra mondiale.\nL'arrivo della seconda guerra mondiale determin\u00f2 il completo impegno nella costruzione di veicoli militari e motori d'aereo per la casa di avenue d'Ivry. Nei primi mesi si ag\u00ec un po' in tutta Francia com'era gi\u00e0 avvenuto durante la prima guerra mondiale, e cio\u00e8 si riconvert\u00ec la produzione per soddisfare le commesse belliche del governo francese. Ma nel giugno del 1940 la Francia cadde e venne occupata dall'esercito nazista: poco importa che si trattasse della zona settentrionale (di fatto presidiata dalle autorit\u00e0 tedesche) o della zona meridionale, sotto il governo di Vichy. Le fabbriche francesi vennero occupate e costrette a produrre armi, veicoli e componenti per il regime nazista e per la causa bellica. La stessa cosa avvenne anche alla Panhard &amp; Levassor, presidiata da membri dell'esercito e da un gerente tedesco che avrebbe diretto la fabbrica parigina. I telai dei camion della casa francese vennero realizzati per essere successivamente allestiti secondo le specifiche tedesche in altra sede. L'esercito tedesco, fra l'altro, riusc\u00ec a recuperare molti esemplari dell'autoblindo leggero \"AM178\" prodotti per il Ministero della Guerra gi\u00e0 a fine anni '30, esemplari che sarebbero stati poi inviati sul fronte russo. Oltre ai telai per camion, la Panhard &amp; Levassor produsse anche componenti per cingolati, in particolare cingoli e pattini, poi inviati a Brema, presso la Borgward, per essere montati su autoblindi costruiti in Germania. Di coordinare le operazioni fra i vari stabilimenti Panhard &amp; Levassor presenti in Francia (Parigi, Orl\u00e9ans, Reims e Tarbes) venne incaricato un allora giovane Jean Panhard, figlio di Paul e nipote di Ren\u00e9.\nMa durante la seconda guerra mondiale vi furono anche altre attivit\u00e0, pi\u00f9 nascoste, nelle quali la casa di avenue d'Ivry si cimentava in vista di tempi migliori: in particolare, si stava studiando in clandestinit\u00e0 la possibilit\u00e0 di realizzare una vettura popolare, prevedendo che a guerra finita la situazione socio-economica sarebbe stata critica e che il mercato avrebbe avuto poche possibilit\u00e0 di assorbire vetture di fascia alta n\u00e9 tanto meno di lusso. Il progetto clandestino, avviato e sostenuto dallo stesso Jean Panhard, sub\u00ec una svolta, sempre in assoluta segretezza, quando l'eclettico ingegnere Jean-Albert Gr\u00e9goire propose il suo progetto \"AFG\", ossia un'utilitaria interamente in alluminio con contenuti tecnici d'avanguardia come la trazione anteriore. Da questo progetto deriver\u00e0 in seguito la Dyna X del 1947. Non mancarono anche progetti relativi a modelli di fascia pi\u00f9 alta, ma che tuttavia rimasero solo sulla carta.\nIl secondo dopoguerra e gli ultimi modelli.\nIl secondo dopoguerra vide la Panhard &amp; Levassor contrarre il proprio nome semplicemente in Panhard, anche se la ragione sociale rest\u00f2 immutata. Il secondo dopoguerra, nella storia della Panhard, viene spesso anche indicato come l'era del flat-twin, indicando con questo nome il bicilindrico piatto utilizzato dalla casa di avenue d'Ivry nella sua produzione post-bellica. Il fatto che si usi esclusivamente un bicilindrico la dice lunga sull'orientamento che la casa parigina diede alla sua produzione automobilistica all'indomani dell'armistizio di Compi\u00e8gne. Essa dovette riavviare la produzione abbandonando i modelli d'\u00e9lite per dedicarsi a vetture pi\u00f9 popolari, maggiormente richieste dal nuovo mercato, ormai indirizzato verso la motorizzazione di massa. Vennero abbandonati anche i motori senza valvole, ritenuti ormai anacronistici. La quasi totalit\u00e0 degli sforzi della Panhard, comunque, furono destinati alla produzione di camion per agevolare i lavori di ricostruzione in tutta Francia, anche se sugli stessi telai vennero costruiti anche un buon quantitativo di autobus. Nel settore dei camion si continu\u00f2 comunque ad utilizzare i motori avalve ancora per qualche tempo. Dalla fine del conflitto alla fine del 1947 furono quasi 3.500 i camion costruiti. Dal mese di agosto di quello stesso 1947 ripart\u00ec anche la produzione automobilistica, ma con sostanziali novit\u00e0, in parte imposte anche dallo stesso governo francese.\nLa seconda guerra mondiale, con le distruzioni di diversi stabilimenti di produzione, costrinse alla chiusura numerose aziende automobilistiche francesi, gi\u00e0 provate dalla recessione dei tardi anni 1930: 22 costruttori di autovetture e 28 costruttori di autocarri chiusero i battenti oppure vennero assorbiti da altre aziende. Dopo la seconda guerra mondiale, il governo francese mise in atto il \"\u00abPlan Pons\"\u00bb (1945), che consistette nel riorganizzare completamente l'industria automobilistica francese, in 7 grandi poli (Renault, Peugeot, Citro\u00ebn, Panhard, Berliet, Simca e Ford SAF); solo Renault e Citro\u00ebn erano abbastanza grandi e solidi per produrre da soli, gli altri cinque avrebbero dovuto allearsi con gli altri produttori minori; la Panhard si organizz\u00f2 cos\u00ec nel raggruppamento Union Fran\u00e7aise Automobile, con Somua e Will\u00e8me. Il \u00ab\"Plan Pons\"\u00bb tuttavia and\u00f2 ancora oltre ed assegn\u00f2 ad ogni costruttore una \"gamma commerciale\": Panhard e Simca furono assegnate alla gamma bassa, Peugeot e Renault alla gamma media e Citro\u00ebn alla gamma alta. La Panhard produsse quindi la \"Dyna X\", in collaborazione con il gi\u00e0 citato Jean-Albert Gr\u00e9goire e derivata sia dal prototipo AFG (Aluminium fran\u00e7ais-Gr\u00e9goire), sia dal progetto \"Dyna-P\", un prototipo voluto da Jean Panhard, il pronipote del fondatore che aveva assunto la guida dell'azienda nell'immediato dopoguerra. Tale prototipo era dotato di pregevoli soluzioni tecniche quali la trazione anteriore ed un motore boxer di concezione quasi aeronautica, con richiamo delle valvole a barre di torsione. Tali soluzioni tecniche vennero mantenute anche nel modello di serie. Ma il sodalizio fra la Panhard e Gr\u00e9goire era destinato ad una breve durata: poco dopo il lancio della \"Dyna X\" si accese una disputa fra le due parti a proposito della paternit\u00e0 effettiva della vettura e delle innovazioni in essa contenute, che si chiuse solo a met\u00e0 del 1950 con una sentenza che lasci\u00f2 insoddisfatte entrambe le parti, ma in particolare l'ingegner Gr\u00e9goire, secondo il quale non venne riconosciuto appieno il suo apporto tecnologico, anche se in ogni caso ricevette un indennizzo da parte della Panhard.\nIl 1949 vide il ritorno della Panhard nelle competizioni: tre esemplari di \"Dyna X\" giunsero ai primi tre posti di categoria nel Rally d'Inverno tenutosi in Svezia. Al Salone di Parigi di quello stesso anno, la DB present\u00f2 una vetturetta sportiva equipaggiata con un motore flat-twin di origine Panhard. Questo piccolo costruttore diverr\u00e0 negli anni a seguire una sorta di \"alter ego\" sportivo della casa di avenue d'Ivry, anche se la stessa Panhard non manc\u00f2 di partecipare a diverse competizioni con autovetture proprie. La casa di avenue d'Ivry non vendette tuttavia i suoi motori solo alla DB, ma anche ad altri piccoli costruttori sopravvissuti alla guerra. Intanto la produzione di camion si estese ai furgoncini leggeri, in questo caso derivati dalla stessa \"Dyna X\".\nNel 1951 alla \"Dyna X\" venne affiancata anche la Panhard Dyna Junior, piccola sportiva ultracompatta e dai costi contenuti. Alla fine del 1952 la produzione Panhard ammont\u00f2 ad oltre 12.000 veicoli, di cui quasi 10.000 automobili, ma gi\u00e0 l'anno seguente scese drasticamente fino a poco oltre le 8.000 unit\u00e0. La situazione era in effetti delicata: la Panhard non era ancora riuscita a superare le difficolt\u00e0 dell'immediato dopoguerra, gli stabilimenti non erano ancora stati riorganizzati in maniera ottimale sul piano della produzione. Inoltre, si stava investendo anche nel settore dei veicoli militari, in particolare per realizzare un veicolo blindato da ricognizione particolarmente sofisticato che per\u00f2 stava assorbendo notevoli somme. Inoltre, ingenti investimenti vennero stanziati per la realizzazione della Dyna Z, che avrebbe dovuto sostituire la \"Dyna X\". Una prima parziale soluzione venne dalla cessazione della storica attivit\u00e0 di costruzione della macchine da falegnameria. Ma ci\u00f2 non sarebbe certamente bastato, per cui il 6 aprile 1955 la Panhard strinse un'alleanza commerciale e industriale con la Citro\u00ebn, all'epoca in una situazione florida, ma il cui problema consisteva piuttosto nel sovraccarico produttivo: la capacit\u00e0 produttiva della casa del \"double chevron\" non riusciva a soddisfare la domanda assai sostenuta. Grazie a tale alleanza, la Citro\u00ebn divenne azionista della Panhard per il 25% e in cambio pot\u00e9 utilizzare un'ala degli impianti di avenue d'Ivry per assemblare le 2CV Furgoncino, visto che a Levallois tale modello aveva ormai intasato le linee di montaggio. La Panhard, dal canto suo, pot\u00e9 disporre di nuovi capitali freschi da utilizzare per sanare la situazione. Alla fine del 1955, la produzione Panhard rimase invariata, rispetto all'anno prima, a poco meno di 14.000 veicoli, ai quali si aggiunsero per\u00f2 anche oltre cinquemila esemplari di \"2CV Furgoncino\". I legami fra Panhard e Citro\u00ebn si strinsero ancor di pi\u00f9 nel luglio 1956, quando le rispettive reti commerciali vennero unite in una sola: questa operazione dovrebbe permettere di far decollare le vendite della \"Dyna Z\". E in effetti cos\u00ec fu, anche se in realt\u00e0 le vendite della \"Dyna Z\" avevano cominciato a farsi sostenute gi\u00e0 prima di questo nuovo accordo fra le due case. La produzione di autovetture alla fine del 1956 arriv\u00f2 a quasi il doppio rispetto all'anno prima, con 25.703 esemplari. Per quanto riguardava la produzione automobilistica, le due case mantennero le rispettive identit\u00e0, un po' meno per quanto riguardava la produzione di camion, settore in cui anche la casa di quai de Javel era attiva dai primi anni '30. Allo scopo di tagliare le spese di produzione, gi\u00e0 dal 1956 le due case si ritrovarono a commercializzare camion simili in tutto e per tutto tranne che nello stemma. Di fatto, il nuovo camion \"IE70\" della Panhard, altro non fu che un Type 55 rimarchiato.\nIl trend aument\u00f2 progressivamente con l'ingresso della Francia nel favoloso periodo di prosperit\u00e0 economica in Francia. Nel 1957 si raggiunse l'apice, con una produzione complessiva di 38.062 veicoli prodotti, di cui appena 71 tra camion e furgoncini: la Panhard stava progressivamente perdendo mordente nel settore del trasporto merci. Ma la situazione rimase delicata a livello generale: pur non detenendo la maggioranza del pacchetto azionario della Panhard, la Citro\u00ebn stava giocando la sua partecipazione alle attivit\u00e0 della casa di avenue d'Ivry come se in realt\u00e0 le detenesse: forte di risultati brillanti fin dalla sua nascita, di esperienza pi\u00f9 che consolidata sul piano della pubblicit\u00e0, di tecnici, progettisti e designer a dir poco eclettici (in particolare Andr\u00e9 Lef\u00e8bvre e Flaminio Bertoni), la casa del \"double chevron\" pot\u00e9 permettersi di imporre alla Panhard le sue soluzioni relative all'organizzazione della produzione e alle campagne pubblicitarie. Gradualmente, la Panhard stava diventando sempre pi\u00f9 fragile come azienda e sempre pi\u00f9 controllata dalla Citro\u00ebn. Addirittura alcuni concessionari Citro\u00ebn puntavano maggiormente a vendere ai clienti le proprie vetture piuttosto che le Panhard.\nSi giunse cos\u00ec ad un aumento di capitale, ottenuto nel mese di giugno del 1958 tramite la vendita di azioni, la maggior parte delle quali venne acquisita dalla Citro\u00ebn, che cos\u00ec divenne detentrice del 45% del pacchetto azionario della Panhard. Nel 1959 si producevano ormai oltre il doppio dei furgoncini \"2CV\" rispetto alle autovetture Panhard, pi\u00f9 precisamente 49.969 furgoncini contro 24.427 autovetture dello storico marchio di avenue d'Ivry. Durante lo stesso anno venne lanciata la PL17, evoluzione della \"Dyna Z\".\nA partire dal 1960, la produzione Citro\u00ebn ad avenue d'Ivry arriv\u00f2 a comprendere anche la 2CV \"Sahara\", prodotta comunque in quantit\u00e0 limitate. Intanto, Paul Panhard e il figlio Jean, ancora presenti nel consiglio di amministrazione della Panhard, vennero insigniti di onorificenze per la loro dedizione alla casa che porta il loro cognome. Il 5 agosto 1961 vi fu la morte di Henri Sarazin, figlio di Louise Cayrol ed \u00c9mile Levassor, e anch'egli membro del consiglio di amministrazione dopo la questione legale di inizio secolo. Nel 1964 venne introdotta la Panhard 24, nuovo modello che affiancher\u00e0 la \"PL17\", ma con uno stile pi\u00f9 moderno a doppi proiettori carenati che anticip\u00f2 lo stile delle nuove Citro\u00ebn DS rivisitate tre anni dopo. Questo nuovo modello era dotato sia di motori \"Aerodyne\" che di motori \"Tigre\". Ma a quel punto il declino era gi\u00e0 cominciato: il grande successo ottenuto da Panhard si rivolt\u00f2 contro la casa francese perch\u00e9 l'enorme domanda non riusciva ad essere soddisfatta in tempi accettabili, per cui si dovette sacrificare parte della qualit\u00e0 del prodotto. Per questo motivo i modelli proposti tra il 1963 ed il 1965 non vendettero molto, anche a causa del prezzo (in Italia una Panhard 24 con motore 850\u00a0cm\u00b3 costava pi\u00f9 di un Alfa Romeo Giulia 1600). Ci\u00f2 port\u00f2 la casa francese a fondersi con Citro\u00ebn sempre nel 1965, per quel che riguarda il comparto fabbricazione di veicoli civili. Il 1965 fu anche l'ultimo anno di partecipazione della Panhard ad un salone automobilistico. A partire dal 1966, la produzione dei modelli Panhard e la loro distribuzione nei punti vendita venne integrata interamente nella filiera Citro\u00ebn. Il 28 agosto 1967 la casa del \"double chevron\" present\u00f2 la sua gamma prevista per l'anno seguente, gamma che non comprese pi\u00f9 alcun modello Panhard. L'attivit\u00e0 dell'azienda tuttavia continu\u00f2, per produrre dei veicoli per conto della Citro\u00ebn (2CV fourgonnette type AU), fino al 1969.\nLa Panhard, che produceva veicoli militari fin dal 1906, dal 1967 produce\u00a0\u2013 col marchio Panhard\u00a0\u2013 esclusivamente veicoli militari.\nAttivit\u00e0 sportiva.\nIl periodo pionieristico (1894-1908).\nIn quanto tra le case pi\u00f9 antiche al mondo, la Panhard vanta una storia legata a doppio filo alla storia dell'automobilismo sportivo. Gi\u00e0 si \u00e8 parlato, a proposito della storia della casa di avenue d'Ivry, del suo debutto nelle corse in occasione della Parigi-Rouen, la prima gara automobilistica della storia. Si \u00e8 parlato anche della successiva Parigi-Bordeaux-Parigi e dell'amicizia-rivalit\u00e0 con la Peugeot. In realt\u00e0 le gare a cui la Panhard &amp; Levassor partecip\u00f2 furono pi\u00f9 che numerose e moltissime furono le vittorie ottenute, sia direttamente dalla casa parigina, sia indirettamente da alcuni piccoli costruttori che montavano motori Panhard. Impossibile quindi elencare tutte le partecipazioni e le vittorie ottenute dalla Panhard &amp; Levassor nel corso della sua attivit\u00e0. Uno dei mattatori dell'attivit\u00e0 sportiva della Panhard &amp; Levassor durante il periodo pionieristico fu senza dubbio il cavalier Ren\u00e9 de Knyff (1865-1954), pilota di nobili origini che diede un notevole impulso in questo campo. Tra le vittorie ottenute dalla Panhard &amp; Levassor nel periodo a cavallo tra i secoli XIX e XX va senz'altro ricordata la Parigi-Dieppe del 24 luglio 1897, dove quattro Panhard giunsero ai primi quattro posti: una di queste vetture fu pilotata proprio da De Knyff. Anche la gara in cui Levassor rimase gravemente ferito vide tre vetture di avenue d'Ivry ai primi tre posti. Forse ancora pi\u00f9 notevoli furono le sette vetture della casa parigina piazzate fra i primi undici posti al termine della Marsiglia-Nizza-La Turbie, tenutasi nel gennaio del 1898. Ed ancora, sei vetture di avenue d'Ivry si piazzarono ai primi sette posti nel primo Tour de France automobile della storia, tenutosi nel luglio del 1899. Vinse ancora una volta Ren\u00e9 De Knyff. Il 1900 fu ricco di vittorie per la Panhard &amp; Levassor: cinque vetture ai primi sei posti a Pau, quattro vetture ai primi quattro posti alla Nizza-Marsiglia, tre vetture ai primi quattro posti alla Parigi-Tolosa e la vittoria alla primissima edizione della Gordon-Bennett. Nessuna vittoria alla Parigi-Berlino, la cui unica edizione si tenne nel giugno 1901, ma in ogni caso cinque vetture fra i primi sette. Sempre nello stesso mese, alla Parigi-Bordeaux, L\u00e9once Girardot riusc\u00ec ad aggiudicarsi la vittoria.\nNegli anni successivi, accanto al solito De Knyff si affiancarono due personaggi destinati ad entrare nel novero dei costruttori di automobili e di aeroplani di quel periodo: i fratelli Henri e Maurice Farman. Fu in particolare quest'ultimo ad ottenere i risultati pi\u00f9 significativi, a partire dalla vittoria assoluta al Circuit du Nord nel maggio 1902 per proseguire con la vittoria di categoria alla Parigi-Vienna dello stesso anno. Altre due vittorie del 1902 fu quella ottenuta dalla Panhard &amp; Levassor di Charles Jarrott al Circuito delle Ardenne e quella di Paul Chauchard alla prima edizione della cronoscalata del Mont Ventoux. Nel 1903 le due Panhard &amp; Levassor di De Knyff ed Henri Farman giunsero rispettivamente al secondo e terzo posto al termine della nuova edizione della Gordon-Bennett. Vinse invece Pierre de Crawhez al termine del Circuito delle Ardenne del 1903. All'edizione successiva di quest'ultima gara vennero schierate quattro Panhard &amp; Levassor, delle quali due raggiunsero i primi due posti, mentre alla Coppa Vanderbilt la vittoria and\u00f2 alla vettura di George Heath. Furono gli ultimi risultati degni di nota per quanto riguarda l'attivit\u00e0 sportiva della Panhard &amp; Levassor nel periodo pionieristico. Nel 1908, in seguito alla morte di Henri Cissac durante il Gran Premio di Francia dopo lo scoppio di uno pneumatico, la casa di avenue d'Ivry cess\u00f2 per diversi anni il suo impegno in campo sportivo e torner\u00e0 a parlare di competizioni solo al termine della prima guerra mondiale, anche se solo limitatamente ai record di velocit\u00e0, e nonostante ci\u00f2 riusc\u00ec ad ottenere numerosi risultati significativi.\nGli anni '20 e i record di velocit\u00e0.\nL'attivit\u00e0 sportiva della Panhard &amp; Levassor riprese solo nel 1925 con l'intenzione, da parte del direttivo, di costruire una vettura da record di velocit\u00e0. Sar\u00e0 la prima di una serie di vetture realizzate appositamente per questa specialit\u00e0 sportiva. La prima vettura da record della casa di avenue d'Ivry fu costruita a partire da un telaio con motore da 4,8 litri su cui venne montata una carrozzeria affusolata: gli studi sull'aerodinamica erano all'epoca solo agli albori, ma il risultato fu ugualmente efficace, visto che la vettura riusc\u00ec a stabilire alcuni record, tra cui il pi\u00f9 notevole fu quello dell'ora, stabilito il 31 agosto 1925 da Charles Ortmans, che raggiunse una velocit\u00e0 massima di 185,773\u00a0km/h. Da quel primo successo derivarono nel 1926 altre tre vetture da record, equipaggiate rispettivamente con motori da 1487, 5516 e 6350\u00a0cm\u00b3. Le prime due ebbero decisamente sfortuna in campo sportivo, con la versione intermedia che il 13 ottobre ebbe addirittura un incidente a 200 orari uccidendo il pilota Marius Breton. La versione di cilindrata maggiore, chiamata anche \"35CV\", sempre condotta da Breton, stabil\u00ec per\u00f2 gi\u00e0 il 9 marzo dello stesso anno il record dell'ora a Montlh\u00e9ry con una punta di 193,507\u00a0km/h. Prima di perdere la vita in ottobre, Breton riusc\u00ec a migliorare alcuni record, come quello dei 50\u00a0km e delle 50 miglia. Anche l'anno successivo la \"35CV\" venne impiegata in questa specialit\u00e0 sportiva: in Svezia, raggiunse i 185\u00a0km/h il 23 gennaio e i 198\u00a0km/h una settimana dopo. Vale la pena ricordare che queste vetture da record erano anch'esse equipaggiati con motori avalve. Dopo gli exploit svedesi, la \"35CV\" cess\u00f2 di essere impiegata per alcuni anni.\nTorner\u00e0 infatti solo nel 1930, quando ad Arpajon stabilir\u00e0 ben quattro record, tra cui il chilometro ed il miglio lanciato ad oltre 222\u00a0km/h. La \"35CV\" impiegata stavolta fu caratterizzata da una cilindrata portata a quasi 8 litri e venne pilotata da Michel Dor\u00e9. Ed anche stavolta, la \"35CV\" scomparve subito dopo per un anno e mezzo circa. Ritorn\u00f2 ancora una volta nella primavera del 1932, ancora con Michel Dor\u00e9 al volante, che stabil\u00ec il record del chilometro lanciato, coprendolo in un tempo di poco pi\u00f9 di 19 secondi. I risultati pi\u00f9 rilevanti si ebbero per\u00f2 con al volante l'inglese George Eyston, che giunse secondo al British Empire Trophy alle spalle della Delage di John Cobb, mentre a Montlh\u00e9ry stabil\u00ec quattro nuovi record, pi\u00f9 precisamente sui 100\u00a0km, sulle 100 miglia, sui 200\u00a0km e sull'ora con 210,392\u00a0km/h. Dopo un 1933 meno brillante, il 4 febbraio 1934 vide nuovamente Eyston stabilire a Montlh\u00e9ry un nuovo primato dell'ora con 214,064\u00a0km/h. Tre mesi dopo, altri sei record vennero stabiliti dall'inglese. Il 15 luglio dello stesso anno, prima di essere ritirata dalle gare per la meritata pensione, la \"35CV\" ebbe il tempo di battere alcuni altri record nella categoria fra i 5 e gli 8 litri di cilindrata. Furono anche gli ultimi risultati sportivi per la casa di avenue d'Ivry prima dello scoppio della seconda guerra mondiale.\nPanhard e lo sport nel secondo dopoguerra.\nL'attivit\u00e0 sportiva della casa di avenue d'Ivry riprese nel 1949 con la \"Dyna X\" che si rese protagonista in Svezia il 12 dicembre, quando tre di queste vetture giunsero ai primi tre posti nella loro categoria. Nel frattempo, la DB, piccolo costruttore nato per volere dei due soci Ren\u00e9 Bonnet e Charles Deutsch, present\u00f2 la sua monoposto \"Racer 500\". In quegli anni la meccanica Panhard venne sfruttata su licenza anche da altre piccole aziende automobilistiche come la Devin Enterprises (Devin Panhard) e la Monopole (Panhard Monopole). Furono in particolare la Monopole e la DB ad ottenere i risultati migliori, numerosi oltre ogni aspettativa. Trenta solo nel 1950, fra cui le vittorie di categoria alla 24 ore di Le Mans e alla 12 ore di Parigi, in entrambi i casi su vetture Monopole. La saga sportiva della Panhard e delle vetture motorizzate Panhard coinvolse anche nomi di spicco dell'automobilismo mondiale, come l'apprezzato pilota-giornalista Paul Fr\u00e8re che al volante di una \"Dyna X\" trionf\u00f2 al Gran Premio delle vetture di serie tenutosi sempre nel 1950 a Spa-Francorchamps. Anche la DB disse la sua in quell'anno, stabilendo due record di velocit\u00e0 nelle categorie 500 e 750\u00a0cm\u00b3 a Montlh\u00e9ry il 10 e l'11 ottobre. Il 1951 fu ancor pi\u00f9 fruttuoso, molto di pi\u00f9 se si tiene conto delle varie specialit\u00e0 in cui le vetture motorizzate Panhard seppero imporsi: che si trattasse di gare di endurance, di record di velocit\u00e0, di rally o di cronoscalate, non vi fu quasi manifestazione in cui Panhard, DB o Monopole seppero mettersi in evidenza e, molto spesso, trionfare. Le ripetute vittorie di queste vetture consentirono alla Panhard di ottenere un notevole ritorno d'immagine, oltre che economico. Tra questi numerosi successi vanno citate le due vittorie di categoria ottenute nuovamente a Le Mans e la seconda vittoria di Paul Fr\u00e8re a Spa-Francorchamps.\nAlla fine di marzo del 1952 furono gi\u00e0 settanta le vittorie ottenute dalla Panhard e dalle vetture motorizzate Panhard, quando la \"Dyna X\" pilotata da coniugi De Roquefort trionf\u00f2 nella sua categoria al rally di Charbonni\u00e8res. Un altro risultato notevole per quel 1952 fu la vittoria della DB pilotata dallo stesso Ren\u00e9 Bonnet alla 12 ore di Sebring. Un anno dopo l'exploit dei coniugi De Roquefort, le vittorie totali di Panhard e derivate salirono a ben 170, un vero record gi\u00e0 di per s\u00e9. E durante il solo 1953 le vittorie furono 184, ottenute ad ogni latitudine e in ogni angolo del pianeta, persino in Madagascar e in Brasile. Per il quarto anno consecutivo, il flat-twin Panhard si rivel\u00f2 vincente a Le Mans, questa volta equipaggiando una \"Dyna X\" profilata. Le vittorie non si contarono neppure nel 1954, mentre nel 1955 una \"Dyna Z\" conquist\u00f2 il primo posto di classe al Rally di Montecarlo, nonch\u00e9 il secondo posto in classifica assoluta. Nuova affermazione anche a Le Mans, dove una barchetta DB conquist\u00f2 l'ennesima vittoria di categoria alla manifestazione francese.\nCopione simile anche nel 1956, con vittorie di classe a Le Mans (DB), al Giro di Sicilia (Dyna X), a Montecarlo (Dyna X) e al Tour de France (DB HBR5). Si noti che vennero impiegate ancora delle \"Dyna X\", nonostante fosse gi\u00e0 in commercio la \"Dyna Z\". Numerose altre vittorie nel 1957, con la \"Dyna X\" che trionf\u00f2 addirittura in classifica generale a Sestri\u00e8res. Non solo, ma le vetture ottennero premi e riconoscimenti vari anche al termine di gare di consumo, provando cos\u00ec, oltre all'affidabilit\u00e0 del flat-twin, anche le sue doti di economia. Nel 1958 si celebr\u00f2 l'850a vittoria ottenuta da una vettura con motore Panhard, un record di portata enorme: fra le vittorie ottenute in quell'anno vanno senz'altro ricordate quella al rally Lione-Charbonni\u00e8res (DB), al rally della Route du Nord (Dyna Z), alla 12 ore di Reims, alla Liegi-Roma-Liegi e al Tour de France. L'eco delle vittorie della Panhard si fece ancor pi\u00f9 evidente nel momento in cui queste vetture riuscirono a vincere per ben 21 volte negli Stati Uniti. Purtroppo nell'ottobre 1958 la Monopole chiuse i battenti, mentre la DB divenne la scuderia ufficiale della casa di avenue d'Ivry. Ed ancora, nel 1959, le vittorie si susseguirono a raffica: Le Mans, Montecarlo, Sebring, Tour de France, Crit\u00e9rium des C\u00e9vennes, ecc. Altre cinquanta vittorie si ebbero nel corso del 1960, mentre nel 1961 vi fu il debutto della \"PL17\" in alcune competizioni, anche se la voce grossa era sempre quella della DB, che mise ancora una volta il suo marchio tra quelli dei vincitori a Le Mans. La \"PL17\", dal canto suo, trionf\u00f2 in classifica generale a Montecarlo, con tre vetture ai primi tre posti. Sempre presenti anche le gare di consumo dove, anche in questo caso, la Panhard ebbe modo di trionfare ancora.\nNel 1962 la DB, scuderia ufficiale della casa di avenue d'Ivry, si sciolse per divergenze fra i due fondatori. Uno di essi, Charles Deutsch, rimase comunque fedele alla Panhard e fond\u00f2 per conto suo la CD, sempre improntata allo stesso genere di attivit\u00e0 e sempre con motori Panhard, ed anche in questa sua nuova vita, la divisione sportiva della Panhard ottene alcune soddisfazioni, tra cui le ultime vittorie a Le Mans, ottenute proprio nel 1962. Intanto, sempre la \"PL17\" fece incetta di vittorie in Sudamerica e nell'ambito delle gare di consumo. Dopo un 1963 opaco, il 1964 vide il ritorno della CD a Le Mans con una vettura ultraprofilata, la \"LM64\", ma stavolta senza risultati degni di nota. Fu questa l'ultima volta in cui una vettura a motore Panhard calc\u00f2 il tracciato di Le Mans. Dopodich\u00e9, la CD di Charles Deutsch continu\u00f2 la sua attivit\u00e0, ma utilizzando motori Peugeot. Nel frattempo, la \"24 CT\" e la \"24 C\" ottennero a loro volta delle vittorie nelle gare di consumo. Nel 1965, una Panhard ormai in piena crisi volle comunque cimentarsi ancora una volta nei rally, dove alcune Panhard \"24\" si schierarono sulla linea di partenza del Tour de Corse, con la vettura dell'equipaggio Ogier-Pointet che vinse nella sua categoria. Nel 1966, la \"24 CT\" riusc\u00ec ad ottenere sette vittorie su sette partecipazioni in vari rally. Gli ultimi acuti della casa di avenue d'Ivry in campo sportivo si ebbero nel 1967 con le due vittorie ottenute al rally della Route du Nord e alla Marathon de la Route.\nGli stabilimenti storici.\nGli stabilimenti storici della Panhard erano situati nel XIII \"arrondissement\" di Parigi, tra le attuali rue Gandon e rue Nationale. \nLa maggior parte degli stabilimenti erano situati tra rue Gandon, avenue d'Ivry e il boulevard Mass\u00e9na; il perimetro \u00e8 oggi occupato dal cosiddetto \"Ensemble Mass\u00e9na\", che stato creato a partire dagli anni 1970, demolendo gli ex stabilimenti Panhard, per creare delle torri residenziali. \nUn'altra parte degli stabilimenti\u00a0\u2013 le \"Anciennes usines Panhard et Levassor\" \u2013 erano situate in un triangolo tra il 2-18 avenue d'Ivry, 1-11 rue Nationale e 107-115 rue Regnault. Tra il 2007 e il 2013, \"l\u00celot Panhard\" \u00e8 stato completamente ristrutturato da AREP ed attualmente accoglie la sede sociale di SNCF Gares &amp; Connexions (e delle sue filiali AREP e PARVIS), un asilo per bambini e il centro di accoglienza per senzatetto dell'associazione La Mie de pain.\nPanhard General Defense.\nLa societ\u00e0 conclude degli accordi con Citro\u00ebn, poi con Peugeot, e si orienta verso la costruzione di mezzi blindati sotto la denominazione di \"Soci\u00e9t\u00e9 de constructions m\u00e9caniques Panhard-Levassor\". Panhard si \u00e8 fusa con Citro\u00ebn nel 1965 e ne fu separata nel 1975 per diventare una filiale del gruppo Peugeot S.A. (gruppo Citro\u00ebn, Peugeot, Talbot), sotto la denominazione di \"Soci\u00e9t\u00e9 de constructions m\u00e9caniques Panhard-Levassor\" (SCMPL), con una sede al 18 avenue d'Ivry a Parigi.\nA partire dal 1967, Panhard non costruisce pi\u00f9 veicoli civili, ma l'azienda continua la produzione di veicoli militari blindati nel suo stabilimento di Marolles-en-Hurepoix, tra cui l'Engin Blind\u00e9 de Reconnaissance.\nAll'inizio del 2005, PSA Peugeot Citro\u00ebn vende la societ\u00e0 Panhard alla Auverland (\"Soci\u00e9t\u00e9 Nouvelle des Automobiles Auverland\"), fondata nel 1980 da Fran\u00e7ois Servanin, ma conserva il nome prestigioso di \u00abPanhard\u00bb per un'eventuale utilizzazione civile futura. Gi\u00e0 nel 1979, Peugeot aveva pensato di resuscitare il nome di Panhard per utilizzarlo sui modelli di Chrysler-Europe, prima di scegliere alla fine il marchio Talbot. La nuova azienda (Panhard e Auverland) prende il nome di \u00abPanhard General Defense\u00bb sotto la direzione di Christian Mons.\nAlla fine del 2005, la Panhard General Defense aveva un fatturato di 60 milioni di euro e un utile di 11 milioni di euro. Alla fine del 2016, la Panhard General Defense aveva un fatturato di 77 milioni di euro, un utile di 6 milioni di euro e 281 dipendenti.\nNel 2010, \u00abPanhard GD\u00bb sviluppa un'attivit\u00e0 di produzione di veicoli militari, con un fatturato di 70 milioni di euro (nel 2007), dieci volte inferiore a quello del suo concorrente GIAT Industries. I suoi veicoli sono in prima linea in Afghanistan, Kosovo e ogni anno durante il defil\u00e9 militare del 14 luglio sugli Champs-\u00c9lys\u00e9es. Il suo catalogo propone una quindicina di veicoli leggeri e la produzione arriva a 9.500 veicoli all'anno.\nNel 2012, \u00abPanhard General Defense\u00bb \u00e8 acquistata da Renault Trucks Defense, filiale di Renault Trucks, che appartiene al Volvo Group, e assume la denominazione commerciale di \u00ab\"Panhard Defense\"\u00bb.\nAl 2017, la Panhard General Defense possiede due stabilimenti: Marolles-en-Hurepoix (sede sociale) e Saint-Germain-Laval.\nIl 24 maggio 2018, Renault Trucks Defense diventa Arquus; Renault Trucks Defense, ACMAT e Panhard sono riunite sotto l'unico marchio \"Arquus\".\nVeicoli.\nVeicoli militari.\nPanhard sviluppa e produce veicoli militari dal 1906. Detenuta dal Gruppo PSA, Panhard \u00e8 stata ceduta nel febbraio 2005 al concorrente Auverland e la nuova entit\u00e0 ha preso il nome di \u00abPanhard General Defense\u00bb. Panhard impiegava 350 persone e realizzava pi\u00f9 di 100 milioni di euro di fatturato alla fine del 2010. Nell'ottobre 2012 \u2013 all'epoca impiegava 330 persone e aveva un fatturato di 81 milioni di euro \u2013 \u00e8 stata acquistata da Renault Trucks Defense, filiale di Renault Trucks, e ha assunto il nome commerciale di \u00abPanhard Defense\u00bb. Dal 24 maggio 2018, Arquus \u00e8 il nuovo marchio unico del gruppo Renault Trucks Defense e delle filiali ACMAT e Panhard."}
{"id": "553435", "revid": "2121138", "url": "https://it.wikipedia.org/wiki?curid=553435", "title": "Sammy Gravano", "text": "Biografia.\nSalvatore Gravano, detto \"Sammy the Bull\" (Sammy il toro), nasce nel quartiere di Bensonhurst a Brooklyn da genitori siciliani, Gerlando e Caterina Gravano. Viene soprannominato \"il toro\" per la sua grande forza fisica. Incomincia con una banda giovanile chiamata \"The Ramplers\" che si occupa di furti e rapine. Il suo primo omicidio lo commette a met\u00e0 degli anni sessanta su ordine di un malavitoso della famiglia Colombo, di nome Tommy Spero. Dopo l'omicidio, Gravano inizia a espandersi con una piccola ditta idraulica e inizia a curare gli affari edili della famiglia Gambino, della quale diventer\u00e0 ufficialmente un uomo d'onore nel 1978, con il rango di soldato, diventando uno dei killer di fiducia del boss Paul Castellano.\nAll'inizio degli anni ottanta in un locale di Ozone Park conosce John Gotti, diventando subito socio e grande amico, fino a diventarne il suo braccio destro. Al processo di quest'ultimo dichiar\u00f2 di sapere che Gotti fu responsabile di almeno una decina di omicidi, e raccont\u00f2 come egli stesso in compagnia di Gotti, nel 1985, avesse assistito compiaciuto all'assassinio di Paul Castellano, allora boss della famiglia Gambino e successore di Carlo Gambino. Grazie a tale omicidio (non autorizzato dalla commissione) Gotti divent\u00f2 il boss della famiglia Gambino. Furono le dichiarazioni di Gravano a incastrare Gotti, \"the smooth criminal\", facendolo condannare.\nI giudici americani, in collaborazione con l'FBI, imputarono al vicecapo Sammy Gravano l'accusa di racket. Usc\u00ec dopo 3 anni e mezzo di carcere, e per un po' di tempo rientr\u00f2 nel servizio protezione testimoni della FBI. Dopo aver vissuto sotto copertura e con una nuova identit\u00e0 in una localit\u00e0 segreta, nel 1999 si scopr\u00ec che la localit\u00e0 segreta era in Arizona. Tuttavia, dopo essere uscito dal programma protezione testimoni, nel 2000 venne arrestato per spaccio di ecstasy, e per lo stesso reato venne condannato a 20 anni di galera, 2 anni dopo, da scontare nel carcere statale dell'Arizona.\nIl 20 settembre 2017 venne rilasciato sulla parola con 5 anni d'anticipo. Venne comunicato che Gravano sarebbe stato rilasciato sulla parola per il resto della sua vita e che sarebbe stato sorvegliato speciale dalle autorit\u00e0 per le sue possibili attivit\u00e0 criminali."}
{"id": "553436", "revid": "125075026", "url": "https://it.wikipedia.org/wiki?curid=553436", "title": "Maxwell Scherrer Cabelino Andrade", "text": "Con 37 titoli vinti in carriera, \u00e8 uno dei giocatori pi\u00f9 titolati nella storia del calcio.\nCaratteristiche tecniche.\nRicopriva in prevalenza il ruolo di laterale difensivo, pur essendo in grado di agire anche da centrocampista esterno.\nCarriera.\nClub.\nEsordi e Ajax.\nInizia la sua carriera nel Cruzeiro nel 2000. Il club gioca nel Brasileir\u00e3o, il campionato brasiliano di calcio, con Maxwell che non colleziona n\u00e9 presenze n\u00e9 gol con la prima squadra. Nel 2001, a 20 anni, arriva in Europa, all'Ajax, squadra olandese, con cui firma un contratto di 3 anni con opzione per i successivi due anni. Nell'Eredivisie gioca quattro anni e mezzo, collezionando 114 presenze in campionato e 9 gol, arricchite da altri 25 gettoni nelle coppe europee.\nIl 21 aprile 2005, durante l'incontro di semifinale dell'Amstel Cup contro il Willem II, si infortuna gravemente subendo la rottura totale del legamento crociato anteriore del ginocchio destro, e rischia di finire anticipatamente la carriera. Inizia un lungo periodo di riabilitazione, che lo tiene fuori dai campi per oltre un anno, dopo aver subito nel dicembre dello stesso anno un secondo intervento, questa volta al menisco.\nEmpoli e Inter.\nNel gennaio 2006 si accorda con l'Inter, che, avendo raggiunto il tetto massimo di extracomunitari tesserabili, lo fa tesserare dall'Empoli. Mai sceso in campo con i toscani per le conseguenze dell'infortunio, in estate diviene un calciatore nerazzurro a pieno titolo. Esordisce in Serie A il 20 settembre, nella vittoria sul campo della Roma. Conquistato in breve tempo un posto da titolare, contribuisce con un gol \u2014 realizzato al Parma il 1\u00ba aprile 2007 \u2014 alla vittoria del campionato. Nella stagione successiva vince ancora il titolo nazionale.\nIl 14 dicembre 2008 segna la seconda rete in Italia, sbloccando il risultato della gara con il Chievo poi vinta per 4-2. Pur venendo soppiantato nel proprio ruolo dal giovane Santon, aggiunge un altro scudetto al suo palmar\u00e8s.\nBarcellona.\nIl 15 luglio 2009 viene ceduto per 4,5 milioni di euro al Barcellona, che diventa cos\u00ec la terza squadra che condivide con Zlatan Ibrahimovi\u0107, dopo l'Ajax e l'Inter, oltre al procuratore Mino Raiola. Con i catalani firma un contratto di 4 anni. Debutta con i catalani nella gara di ritorno della Supercopa de Espa\u00f1a, giocando tutti i 90 minuti, e vince al primo anno il campionato spagnolo. Nella stagione 2010-2011, nella gara d'andata della Supercopa de Espa\u00f1a, fornisce l'assist per il gol iniziale di Zlatan Ibrahimovi\u0107. Il 15 dicembre 2011 segna al minuto 66 il secondo gol dei blaugrana nel 3-0 finale contro l'Al-Sadd nella semifinale del Mondiale per club, poi vinto dai catalani in finale contro il Santos. Quella \u00e8 anche la sua ultima partita da giocatore del Barcellona. In totale coi blaugrana disputa 89 partite e segna 2 gol.\nParis Saint-Germain.\nPoco utilizzato dal tecnico Josep Guardiola, il 12 gennaio 2012 viene acquistato a titolo definitivo dal Paris Saint-Germain. Esordisce con i francesi da titolare due giorni dopo nell'incontro vinto 3-1 contro il Tolosa, disputando tutta la gara. Termina la stagione con 15 presenze e 1 rete.\nL'estate successiva la squadra francese acquista Zlatan Ibrahimovi\u0107. \u00c8 la quarta volta che i due si ritrovano a giocare nella stessa squadra. Il 13 maggio 2013, grazie alla vittoria per 0-1 contro il Lione, vince - con due giornate di anticipo - il titolo di campione di Francia.\nIl 3 agosto 2013 ottiene il suo secondo trofeo con la squadra francese, battendo il Bordeaux nella sfida valevole per la Supercoppa di Francia. In scadenza di contratto, il 28 febbraio 2014 rinnova il proprio contratto fino al 2015.\nIl 19 marzo 2015 firma un altro rinnovo annuale fino al 2016. Il 21 giugno 2016 prolunga per un'altra stagione con la squadra francese. Il 1\u00ba aprile 2017 conquista con il PSG il suo 36\u00ba titolo, la Coupe de la Ligue 2016-2017, divenendo il calciatore pi\u00f9 vincente nella storia. Gioca la sua ultima partita il 27 maggio 2017 nella finale della Coppa di Francia contro l'Angers: il PSG vince l'incontro e cos\u00ec Maxwell termina la prestigiosa carriera con un ulteriore trofeo, arrivando a 37 trofei vinti.\nNazionale.\nIl 30 luglio 2013 viene incluso dal tecnico Felipe Scolari tra i convocati che prenderanno parte all'amichevole contro la Svizzera. Il 14 agosto, debutta a 31 anni col Brasile, al 56' della ripresa. L'incontro terminer\u00e0 con la vittoria della Svizzera. Convocato per il Mondiale 2014, viene utilizzato solo nella finale per il terzo posto persa per 0-3 contro i Paesi Bassi.\nIl 7 ottobre 2014, Maxwell si ritira dalla nazionale.\nStatistiche.\nPresenze e reti nei club.\n\"Statistiche aggiornate al 23 aprile 2017.\""}
{"id": "553445", "revid": "599013", "url": "https://it.wikipedia.org/wiki?curid=553445", "title": "Trasfusione", "text": "La trasfusione \u00e8 la trasmissione di sangue od emocomponenti da un organismo, detto donatore, ad un altro che lo riceve. Sotto certi aspetti pu\u00f2 essere considerata come un trapianto e come tale pu\u00f2 dare fenomeni gravi di incompatibilit\u00e0 conosciuti come \"reazioni trasfusionali\". Deve essere considerata una terapia atta a sostituire il sangue perduto (in toto o in alcune sue componenti) in attesa che venga risolta la situazione patologica che ha portato alla perdita.\nIl donatore pu\u00f2 essere della stessa specie del ricevente (trasfusione omologa) o di specie diversa (trasfusione eterologa).\nSe invece il donatore ed il ricevente sono lo stesso soggetto, cio\u00e8 se il sangue viene prelevato e reinfuso nella stessa persona, si parla di autotrasfusione (trasfusione autologa).\nStoria.\nNotizie certe sulla pratica della trasfusione nell'antichit\u00e0 non ve ne sono. In alcune opere mediche e letterarie si fa riferimento all'utilizzo del sangue, soprattutto per donare forza, bellezza o giovinezza, ma ipotizzare che ci\u00f2 avvenisse in senso trasfusionale appare una forzatura. Sembra pi\u00f9 probabile che la somministrazione fosse piuttosto per via orale, come pratica magica, comune a molti popoli e a molte epoche, ancor prima che medica. In senso terapeutico Celso, pur avendo qualche dubbio, ricordava come fosse possibile curare l'epilessia bevendo il sangue del gladiatore appena sgozzato, e come medicina il sangue, dopo che era stato prelevato ad alcuni giovani, fu somministrato da un medico ebreo al pontefice Innocenzo VIII morente, per ridargli vigore.\nSembra che le popolazioni sudamericane precolombiane eseguissero con successo trasfusioni, inconsapevolmente favorite dall'esistenza del solo gruppo 0.\nLa prima notizia certa di una trasfusione come noi la intendiamo risale al 1667 quando il medico di Luigi XIV Jean-Baptiste Denys trasfonde sangue di agnello in un giovane, malato sembra di tifo. Il paziente comunque morir\u00e0 e J.B.Denis sar\u00e0 accusato di omicidio. La pratica per\u00f2 comincia a diffondersi anche se con risultati tanto negativi (si utilizza principalmente sangue animale) da venire immediatamente abbandonata. Nel 1679 a Roma il governo pontificio ne proibisce la pratica.\nBisogna aspettare il 1818 quando James Blundell, un ostetrico inglese, ricorre con successo ad una trasfusione in un caso di emorragia \"post partum\" utilizzando il sangue del marito della paziente. Negli anni successivi praticher\u00e0 una decina di altre trasfusioni, sempre con sangue umano, ottenendo nella met\u00e0 dei casi esito favorevole. Ormai si \u00e8 capito che usando il sangue umano i rischi sono minori, anche se rimangono altissime le possibilit\u00e0 di reazioni anche mortali. Lo stesso William Stewart Halsted, che ha legato il suo nome all'intervento di mastectomia radicale, salv\u00f2 la vita della sorella trasfondendole direttamente il proprio sangue; era il 1881.\nPeraltro l'austriaco Karl Landsteiner nel 1901 era riuscito a determinare con i suoi studi che il sangue poteva appartenere a gruppi specifici (A, B, AB, 0) e per questa importante scoperta ha ricevuto nel 1930 il premio Nobel per la medicina. Alla fine degli anni trenta, insieme a Alexander S. Wiener, avrebbe poi scoperto il fattore Rh.\nSoltanto nel 1913 un medico tedesco trasferitosi in America, Richard Lewisohn, scoprir\u00e0 il metodo per conservare il sangue evitandone la coagulazione e raffreddandolo. Ci\u00f2 ne consentir\u00e0 un utilizzo differito nel corso delle due guerre mondiali sfruttando anche la creazione di speciali banche del sangue.\nLe temibili reazioni immunitarie sembravano scongiurate o lo sviluppo della pratica trasfusionale sembrava non avesse pi\u00f9 ostacoli, ma proprio con la sua grande diffusione cominciarono a rendersi manifesti dei dati allarmanti: l'alta percentuale di gravi malattie infettive nei soggetti trasfusi (dall'epatite B e C all'AIDS). Ci\u00f2 avrebbe portato ad ulteriori controlli sul sangue del donatore in modo da evitare anche questo tipo di rischio.\nTipi di trasfusione.\nIl sangue \u00e8 una sostanza complessa composta da elementi cellulari e da plasma, a sua volta contenente proteine, in cui ogni elemento costitutivo ha una sua specifica funzione. Pertanto, anche grazie ai progressi fatti in campo emotrasfusionale, oggi \u00e8 possibile trasfondere oltre che il sangue intero anche i suoi costituenti separati.\nIl sangue intero fresco non ha indicazioni specifiche tranne che in casi di emorragie complicate da coagulopatia da consumo in cui pu\u00f2 dare qualche risultato positivo; quello conservato viene adoperato nelle emorragie gravi o nelle exanguinotrasfusioni.\nAll'atto del prelievo il sangue intero, dopo l'aggiunta di una sostanza anticoagulante e conservante (citrato di sodio), viene sottoposto ad un procedimento che consente di ottenere separatamente i suoi componenti ed i suoi derivati che saranno utilizzati per scopi diversi. \u00c8 possibile ottenere:\nAlternative alla trasfusione.\nLa trasfusione di sangue \u00e8 utile ed in alcune circostanze indispensabile. Tuttavia pu\u00f2 essere impossibile praticarla per vari motivi: difficolt\u00e0 a reperire la quantit\u00e0 necessaria o il gruppo richiesto, opposizione del paziente per motivi religiosi, controindicazioni. In questi casi si pu\u00f2 fare ricorso ai cosiddetti \"sostituti del sangue\":\nAutotrasfusione.\nL'autotrasfusione \u00e8 un sistema ricorrente nella pratica medica che consiste nel prelevare una quantit\u00e0 di sangue ad un paziente e conservarlo per far s\u00ec che questo possa essere iniettato al paziente senza dover cercare un donatore compatibile in caso di necessit\u00e0.\nLe autotrasfusioni sono considerate come doping se fatte al fine di aumentare il conto degli eritrociti con conseguente miglioramento della capacit\u00e0 di ossigenazione dei tessuti. Dalla fine degli anni settanta sono state classificate come doping da tutte le federazioni di qualsiasi sport.\nIndicazioni alla trasfusione.\nLa reintegrazione della massa ematica in toto o di alcuni suoi componenti (globuli rossi, piastrine, plasma) \u00e8 utile, anzi indispensabile in molte condizioni patologiche e chirurgiche. Tuttavia il fatto che ogni trasfusione pu\u00f2 comportare dei rischi impone molta oculatezza nel praticarla. La decisione va presa dopo monitoraggio di alcuni parametri che consentono di valutare l'entit\u00e0 e la tipologia della perdita e di stabilire il tipo di sostanza da trasfondere (sangue intero, plasma, concentrati di piastrine, globuli rossi, ecc.). I parametri da controllare sono:\nLe indicazioni alla trasfusione di sangue o suoi componenti sono:\nTipizzazione, prove di compatibilit\u00e0 e complicanze.\nConsiderate le gravi conseguenze che derivano da trasfusioni non compatibili, esiste una normativa di legge che disciplina le procedure (dette di \"Type &amp; Screen,\" tipizzazione e screening anticorpale) da seguire e che prevedono:\nDi regola il paziente va trasfuso con globuli rossi appartenenti al medesimo gruppo. In urgenza, quando il tipo AB0 \u00e8 sconosciuto, si possono trasfondere globuli rossi di tipo 0.\nLe complicanze possibili, conseguenti ad una trafusione, possono essere:\nCritiche e scandali.\nLe procedure trasfusionali sono state oggetto di critiche in quanto a volte vi sono state mancanze di controlli da parte di case farmaceutiche che hanno immesso nel mercato sangue intero o emoderivati che sapevano essere infetto da HIV ed epatite C"}
{"id": "553450", "revid": "1305772", "url": "https://it.wikipedia.org/wiki?curid=553450", "title": "Luciano Chiara", "text": "Biografia.\nLaureato in matematica all'Universit\u00e0 di Palermo nel 1932, dal 1933 lavor\u00f2 come assistente, prima in qualit\u00e0 incaricato e in seguito di effettivo presso l'Osservatorio astronomico di Palermo (presso il prestigioso Palazzo dei Normanni), allora diretto da Francesco Zagar, di cui nel 1948 ebbe l'incarico di direttore che mantenne fino alla morte. Al rilancio del suo Osservatorio dedic\u00f2 gran parte delle sue energie per tutta la vita, sostenendo la realizzazione di nuove strutture, pi\u00f9 moderne, fuori dal perimetro urbano.\nLibero docente di astronomia e matematica complementare, i suoi studi si estesero sulla meccanica celeste, l'astronomia posizionale e geodetica, l'astrofisica, la statistica e dinamica stellare. La sua pur considerevole carriera scientifica sub\u00ec gravi danni dalla feroce polemica (scientifica e pure personale) con Ettore Leonida Martin."}
{"id": "553454", "revid": "1573940", "url": "https://it.wikipedia.org/wiki?curid=553454", "title": "Spinus magellanicus", "text": "Il lucherino monaco o lucherino testanera (Spinus magellanicus ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"magellanicus\", si riferisce allo Stretto di Magellano e pi\u00f9 in generale alla Terra del Fuoco, dalla quale provenivano i primi esemplari osservati: il nome comune, invece, \u00e8 un chiaro riferimento alla livrea di questi uccelli.\nDescrizione.\nDimensioni.\nMisura 10\u201312\u00a0cm di lunghezza, per un peso di 11-15,5 g.\nAspetto.\nSi tratta di uccelletti dall'aspetto robusto, muniti di testa arrotondata, becco conico forte ma appuntito, ali anch'esse di forma appuntita e coda dalla punta lievemente forcuta.\nIl piumaggio presenta dicromatismo sessuale: nei maschi \u00e8 presente l'inconfondibile cappuccio nero che frutta il nome comune alla specie e che copre tutta la testa e la gola, cos\u00ec come nere sono ali e coda (sebbene le prime presentino specchi gialli su remiganti e copritrici), mentre il dorso e le scapole sono di color verde oliva e petto, ventre, codione e fianchi sono di colore giallo oro, che sul sottocoda tende a schiarirsi divenendo giallo limone. Le femmine, invece, mancano della pigmentazione nera cefalica (mentre persiste quella di ali e coda) e difettano quasi completamente anche del lipocromo giallo, presente sempre sulle ali oltre che sul codione e (sebbene sotto forma di sfumature pi\u00f9 o meno decise) sull'area ventrale, col resto della livrea di colore grigio-olivastro, tendente a scurirsi nell'area cefalica.&lt;br&gt;\nIn ambedue i sessi gli occhi sono di colore bruno scuro, le zampe sono di color carnicino-nerastro ed il becco \u00e8 anch'esso dello stesso colore, con tendenza a scurirsi in punta.\nBiologia.\nIl lucherino monaco \u00e8 un uccelletto vispo e vivace, il quale all'infuori della stagione degli amori si riunisce in stormi anche numericamente consistenti: questi uccelli mostrano abitudini essenzialmente diurne, e tendono a passare la maggior parte della giornata alla ricerca di cibo. Nel farlo, essi si disperdono fra alberi e cespugli, fra l'erba alta o direttamente al suolo, spesso appendendosi a testa in gi\u00f9 fra i rami per meglio ricercare il cibo, alla caratteristica maniera dei lucherini: per non perdersi di vista, i vari membri di uno stormo si tengono in contatto fra loro mediante cinguettii e richiami pigolanti.&lt;br&gt;\nAl calar della sera, gli stormi si spostano, convergendo verso alberi o posatoi comuni dove trovano riparo per la notte.\nAlimentazione.\nSi tratta di uccelli dalla dieta in massima parte granivora, la quale risulta composta perlopi\u00f9 di piccoli semi di graminacee, cardi e lattuga, ma che pu\u00f2 comprendere a seconda della disponibilit\u00e0 stagionale anche semi di piante cespugliose o arboree, pinoli, bacche, frutta matura, germogli e foglioline tenere, nonch\u00e9 (sebbene sporadicamente ed in particolar modo durante il periodo riproduttivo, quando il fabbisogno energetico risulta molto accresciuto per via dell'allevamento della prole) insetti ed altri piccoli invertebrati.\nRiproduzione.\nIl periodo riproduttivo sembrerebbe molto esteso (da ottobre a luglio), facendo supporre che questa specie possa riprodursi durante tutto l'arco dell'anno privilegiando per farlo i periodi di abbondanza di cibo.\nI lucherini testanera sono uccelli rigidamente monogami. I maschi competono fra loro per trovare una compagna cantando da posatoi in evidenza: il canto di questi uccelli \u00e8 molto rapido e vario, e pu\u00f2 talvolta includere pezzi di melodie di altre specie. Una volta individuata una potenziale compagna, il maschio comincia a seguirla con insistenza, cantando e tenendo la coda ritta e spiegata, per meglio mostrare il giallo del codione: se la femmina cede alle sue lusinghe ha luogo l'accoppiamento.\nIl nido \u00e8 a forma di coppa: esso viene costruito dalla sola femmina (col maschio che la segue durante gli spostamenti alla ricerca del materiale da costruzione e talvolta gliene fornisce una piccola parte, ma che non prende mai parte attivamente alla costruzione vera e propria) fra i rami di un albero, utilizzando fibre vegetali e rametti per la parte esterna e foderando l'interno con lanugine e piumino. All'interno del nido la femmina depone 3-6 uova biancastre con rade maculature brune ai poli, che provvede a covare da sola (il maschio staziona nei pressi del nido, cantando e tenendo d'occhio i dintorni, oltre ad occuparsi di reperire il cibo per s\u00e9 e per la compagna) per circa due settimane.\nI \"pulli\" sono ciechi ed implumi alla schiusa: essi vengono accuditi ed imbeccati abbondantemente da ambedue i genitori, che per farlo rigurgitano all'interno dei loro ventrigli semi verdi ed insetti. In tal modo, i nidiacei sono quasi completamente piumati e pronti per l'involo attorno alle due settimane dalla schiusa: \u00e8 tuttavia molto difficile che i giovani lascino il nido in maniera definitiva prima del mese o del mese e mezzo di vita, continuando a stazionare nei pressi di esso e chiedendo, sebbene sempre pi\u00f9 sporadicamente, l'imbeccata ai genitori (i quali non di rado stanno apprestandosi, se la disponibilit\u00e0 di cibo lo consente, a portare avanti nuna nuova covata), prima di allontanarsene definitivamente e disperdersi.\nDistribuzione e habitat.\nIl lucherino monaco occupa un areale piuttosto vasto, che comprende gran parte dell'America meridionale, estendendosi lungo la cordigliera andina dalla Colombia sud-occidentale all'estremo nord del Cile, da qui a sud-est fino al Rio Negro e all'area di Brasilia, con una popolazione disgiunta presente anche sul massiccio della Guiana.\nL\"'habitat\" di questi uccelli \u00e8 rappresentato dalle aree boscose di pianura, collina o pedemontane: questi uccelletti si dimostrano tuttavia molto versatili, colonizzando anche le aree sparsamente alberate, i campi da taglio, la savana, le aree cespugliose, le piantagioni ed i centri urbani con presenza di parchi o giardini alberati.\nTassonomia.\nSe ne riconoscono dodici sottospecie:\nLa sistematica della specie risulta piuttosto complessa e lungi dall'essere chiarita, essendo molto verosimilmente frutto di parafilia: se ne individuano infatti due gruppi differenti (un primo \"montano\" capeggiato dalla sottospecie \"capitalis\" e comprendente anche \"paulus\", \"peruanus\", \"urubambensis\", \"santaecrucis\", \"hoyi\" e \"tucumanus\", ed uno \"di pianura\", capeggiato dalla sottospecie nominale e comprendente le rimanenti), con la sottospecie \"alleni\" molto vicina al lucherino ventregiallo (col quale forma un taxon fratello) e le sottospecie peruviane molto vicine al lucherino della Cordigliera, mentre la sottospecie \"santaecrucis\" si dimostra piuttosto lontana dalle altre (al punto che alcuni studiosi ne proporrebbero l'elevazione al rango di specie a s\u00e9 stante, col nome di \"Spinus santaecrucis\", come successo col lucherino olivaceo, in passato anch'esso considerato una sottospecie del lucherino testanera) e la sottospecie \"bolivianus\" probabilmente frutto di processi di ibridazione, peraltro non infrequenti fra le varie popolazioni di questi uccelli."}
{"id": "553455", "revid": "82671", "url": "https://it.wikipedia.org/wiki?curid=553455", "title": "Trofeo birra Moretti", "text": ""}
{"id": "553459", "revid": "120593290", "url": "https://it.wikipedia.org/wiki?curid=553459", "title": "James Crichton", "text": "Parlava correttamente almeno dieci lingue (ebraico, siriaco, arabo, greco, latino, spagnolo, francese, italiano, inglese, olandese e antico slavo ecclesiastico) e aveva una cultura sterminata che lo portava ad avere un grosso ascendente sulle donne e le gelosie gli furono fatali.\nBiografia.\nJames Crichton di Clunie nasce da Robert Crichton e Elizabeth Stewart. Educato all'universit\u00e0 di St. Andrews gi\u00e0 a quattordici anni consegue la laurea. Quando lascia la Scozia, visita Parigi dove migliora la sua formazione e dove trascorre due anni nell'esercito. Nel 1579, approda in Italia attraverso Genova, Venezia e Padova. Nel 1581 giunge alla corte dei Gonzaga, diventando consigliere del duca di Mantova Guglielmo Gonzaga e forse precettore del figlio, il principe Vincenzo.\nLa notte fra il 2 e il 3 luglio 1582 ha luogo il giallo della sua tragica morte dopo uno scontro a spada e pugnale con Vincenzo Gonzaga. Altre fonti danno la sua morte dovuta a un gruppo di sgherri mascherati di Vincenzo.\nCrichton \u00e8 sepolto nella piccola chiesa di San Simone a Mantova, in via Domenico Fernelli. Entrando sulla destra si trova una lapide bilingue, deposta nel 1914 da un suo discendente, che ricorda \"James Crichton of Eliock and Cluny\" (1560-1582) diventato in Italia l\"'Ammirabile Critonio\"."}
{"id": "553465", "revid": "125993111", "url": "https://it.wikipedia.org/wiki?curid=553465", "title": "Antonio Rugghia", "text": "Biografia.\nInsegnante all'Istituto tecnico industriale statale Heinrich Hertz di Roma, nel 1975 viene eletto per la prima volta consigliere comunale nella neo costituita citt\u00e0 di Ciampino, che andava per la prima volta al voto dopo la costituzione a citt\u00e0 autonoma, e non pi\u00f9 frazione del comune di Marino.\nNel 1989 viene eletto per la prima volta sindaco di Ciampino dal consiglio comunale. \nViene rieletto sindaco nel 1994 - vincendo il ballottaggio nella prima elezione con l'elezione diretta dei sindaci da parte dei cittadini - e nel 1998 (quest'ultima volta al primo turno con il 73% dei voti). Durante il suo mandato da sindaco ha coordinato come Sindaco del Comune capofila il PRUSST (piano di riqualificazione urbana e sviluppo sostenibile) Castelli Romani-Monti Prenestini.\nNello stesso anno 1998 viene eletto al Consiglio provinciale di Roma, come primo degli eletti di tutta la provincia. \nCiampino, durante gli anni del suo governo, da quartiere periferico \u00e8 diventata una citt\u00e0 autorevole dell'area metropolitana grazie al potenziamento dei servizi e alla realizzazione di opere pubbliche che ne hanno permesso la trasformazione, come l'attuale Municipio, la biblioteca comunale, l'ostello della giovent\u00f9 e la galleria d'arte contemporanea. Ha coordinato, come Sindaco capofila, il PRUSST dei Castelli Romani-Monti Prenestini approvato dal Ministero LL.PP. e proposto da 17 comuni. \u00c8 stato amministratore dell'ASL RMH nella fase di avvio della riforma sanitaria ed ha ricoperto importanti incarichi politici: Segretario della Federazione dei Castelli Romani dei Democratici di Sinistra e componente della segreteria regionale dei DS.\nNel 2001 \u00e8 stato eletto per la prima volta alla Camera dei deputati nelle liste dei Democratici di Sinistra per il XII collegio uninominale di Roma Ciampino, in cui ottiene 43.097 preferenze, dovendosi per questo dimettere da Sindaco; viene riconfermato deputato nel 2006 e poi nel 2008 con il Partito Democratico. Capogruppo del Pd in commissione Difesa e componente della commissione d'inchiesta sulle Attivit\u00e0 illecite connesse al ciclo dei rifiuti, nella quale ha svolto la funzione di relatore per l'indagine sul Lazio."}
{"id": "553466", "revid": "767487", "url": "https://it.wikipedia.org/wiki?curid=553466", "title": "Cave In", "text": "I Cave In sono una band alternative metal statunitense proveniente dal Massachusetts Nell'arco della loro carriera, hanno modificato spesso il loro genere, passando da un metalcore grezzo ed aggressivo al rock indie/progressive, allo space rock, per poi tornare al suono duro degli esordi. La decisione di \"ammorbidire\" il sound fu dovuta anche ai problemi di gola del frontman Stephen Brodsky, che inizi\u00f2 a optare per brani cantati anzich\u00e9 urlati.\nStoria.\nFormati nel 1995, avevano una formazione piuttosto variabile, fatta di diversi cantanti e di bassisti che si succedevano senza averne uno fisso; il primo cantante fu Jay Frechette, che lasci\u00f2 la formazione nel 1997 facendo posto a Dave Scrod, che a sua volta abbandon\u00f2 la band appena due settimane prima di registrare il loro primo album, Until Your Heart Stops, cosicch\u00e9 Brodsky decise di assumere il ruolo di frontman oltre che di chitarrista. Con Adam McGrath all'altra chitarra e John-Robert Conners alla batteria, rimaneva l'assenza di un bassista permanente (si ritrovarono in tour col bassista dei Piebald ad aiutarli). Poco dopo la dipartita di Scrod, i Cave In conobbero Caleb Scofield, cantante degli appena sciolti Strike 3, con cui avevano condiviso il furgone ai tempi del primo tour, ignorando totalmente che sapesse suonare il basso \"e anche piuttosto bene\". Caleb si offr\u00ec di riempire il posto di bassista dei Cave In, contribuendo anche come secondo cantante (in futuro sostituir\u00e0 spesso Brodsky nel cantare le parti in growl dal vivo).\nCon questa formazione registrano \"Until Your Heart Stops\", entrando nelle grazie di Aaron Turner (proprietario della \"Hydrahead\" e chitarra/voce negli Isis). Brodsky inizia ad accusare problemi alla voce e alla gola, dovuti all'uso costante del growl e dello screaming; in aggiunta, la band inizia ad esplorare nuove sonorit\u00e0 vicine al progressive e alla psichedelia: con queste premesse, nel 2000 arriva l'album \"Jupiter\", che per quanto sia lontano dal metalcore del suo predecessore viene considerato da molti come il loro capolavoro.\nIl nuovo suono post un po' rock 'n' roll e a tratti molto melodico li caratterizza fino in fondo tanto che nel 2003 approdano a una major come la RCA e pubblicano \"Antenna\", l'unico loro vero successo commerciale. Il sound dell'album \u00e8 ormai diventato decisamente \"easy listening\"; tuttavia i Cave In sembrano voler tornare sui vecchi passi e quando si vedono rifiutare dalla loro etichetta alcune demo per il nuovo album molto vicine al metal degli inizi, decidono di ritornare alla Hydrahead per pubblicare il loro quarto album nel 2005, \"Perfect Pitch Black\". Poco dopo, Conners lascia brevemente la band per un infortunio e viene sostituito da Ben Koller dei Converge; lascia la band anche il chitarrista McGrath, al punto che nel 2006 la band annuncia la sua inattivit\u00e0, destinata a durare per tre anni.\nNel 2009 i Cave In si riuniscono per un nuovo tour e per registrare un EP, \"Planets of Old\", pubblicato originariamente solo su vinile per celebrare il ritorno della band e in seguito uscito anche su cd. Nel maggio del 2011 esce il nuovo album, a sei anni di distanza dall'ultimo: \"White Silence\"."}
{"id": "553470", "revid": "380654", "url": "https://it.wikipedia.org/wiki?curid=553470", "title": "Giorgio Serafini", "text": "Biografia.\nNato da una famiglia italiana a Bruxelles, dove ha vissuto fino all'et\u00e0 di 23 anni, Serafini consegue il suo diploma presso la Scuola Europea di Bruxelles. Si iscrive poi presso la facolt\u00e0 di Scienze Politiche e Relazioni Internazionali all'Universit\u00e9 Libre de Bruxelles, nella quale si \u00e8 laureato con lode.\nComincia a lavorare in Italia, e nel 1990 ha scritto e diretto il suo primo lavoro professionale, il documentario \"Les murs de sable (Le mura di sabbia)\" sui prigionieri italiani in Texas durante la seconda guerra mondiale nel campo di concentramento di Hereford. Il tema di questo documentario fu la base del film \"Texas 46\" con Roy Scheider e Luca Zingaretti che Serafini ha diretto nel 2001.\nTra i lavori americani ricordiamo la sceneggiatura del TV movie \"A Song From the Heart\" con Amy Grant e Keith Carradine.\nNel 2009 Serafini torna a dirigere una serie in costume, \"Il falco e la colomba\", per Canale 5. Ha inoltre ultimato \"Game of Death\" con Wesley Snipes, uscito nel 2010. Nel 2014 dirige \"Hard Rush\" con Dolph Lundgren.\nVita privata.\nDal 1994 vive a Los Angeles con la moglie LaDon Drummond e il figlio Johnny Sinclair, nato nel 2008 durante le riprese della serie per Rai Uno \"Il bene e il male\". \u00c8 diventato cittadino statunitense nel 2004 mantenendo entrambe le nazionalit\u00e0.\nNel 2005, mentre completava le riprese della terza serie di \"Orgoglio\", Serafini ha perso la figlia Laura, di 13 anni, in un incidente acquatico."}
{"id": "553471", "revid": "12064", "url": "https://it.wikipedia.org/wiki?curid=553471", "title": "Valdimontone", "text": ""}
{"id": "553496", "revid": "848247", "url": "https://it.wikipedia.org/wiki?curid=553496", "title": "Quarzo", "text": "Il quarzo (diossido di silicio, SiO2, ) \u00e8 il secondo minerale pi\u00f9 abbondante nella crosta terrestre (circa il 12% del suo volume) dopo i feldspati.\nEtimologia.\nL'etimologia del nome non \u00e8 certa, ma si fanno le origini risalire al termine medievale \"tvurdu\" che in Antico slavo ecclesiastico significava \"duro\", come \"twarc\" in Alto tedesco medio, e gli analoghi termini presenti in altre lingue slave come il ceco \"tvrd\u00fd\" e il polacco \"twardy\". Termini simili come \"quarz\", \"qu\u00e4rz\" o \"querze\" nel linguaggio dei minatori in alto tedesco medio indicavano la ghiaia; nel XVI secolo parole come \"quaterz\" o \"quaderz\" stavano a indicare una roccia di scarsa qualit\u00e0; nel linguaggio dei montanari della Sassonia \"Querklufterz\" indicava un'escrescenza della roccia.\nIl termine in italiano sembra derivare da una cattiva traduzione di un testo latino fatta nel 1550 a Venezia; questo testo affermava che le rocce quarzose venivano chiamate in Germania col termine di 'querz erz' (letteralmente 'minerale che attraversa la roccia'). Nella traduzione in italiano, ad opera dello stampatore Michele Tramezzino, il termine \"querz\" fu trascritto come 'quarzo'.\nStoria.\nPer gli antichi greci il quarzo veniva definito cristallo (dal greco \u03ba\u03c1\u03cd\u03c3\u03c4\u03b1\u03bb\u03bb\u03bf\u03c2, kr\u00fdstallos, ghiaccio). Infatti essi ritenevano questo minerale una variet\u00e0 di ghiaccio fredda al punto da non poter essere pi\u00f9 disciolta. A trarli in inganno era la struttura apparentemente esagonale, simile a quella dei fiocchi di neve, e la sensazione di freddo al tatto causata dalla conducibilit\u00e0 termica.\nTra le variet\u00e0 del quarzo, l'ametista merita un'attenzione storico-mitologica. Infatti Ametista era una ninfa del corteo di Diana, dea particolarmente sensibile al tema della castit\u00e0. Di questa ninfa, in un momento di estasi etilica, si invagh\u00ec Bacco che inizi\u00f2 cos\u00ec ad inseguirla per possederla. La ninfa chiese aiuto alla sua signora che per proteggere non tanto la vita quanto la castit\u00e0 della ninfa, la trasform\u00f2 in gelido cristallo di quarzo.\nRinsavito dalla sbornia, Bacco si commosse per la fine della ninfa e cos\u00ec le dette il colore del vino e la propriet\u00e0 di preservare dei ed umani dagli eccessi delle ubriacature. Ametista deriva infatti dal greco \u1f00-\u03bc\u03ad\u03b8\u03c5\u03c3\u03c4\u03bf\u03c2 (oppure \u1f00-\u03bc\u03b5\u03b8\u03c5\u03c3\u03bc\u03ad\u03bd\u03bf\u03c2) che significa sostanzialmente non-ubriaco. Quindi tra i ricchi, soprattutto nella Roma imperiale, comparve il vezzo di immergere un anello di ametista nel bicchiere di vino prima di bere. Dato che all'epoca questa gemma era rara e preziosa e che questa usanza era in voga solo tra i potenti, l'anello di ametista venne visto pian piano come un simbolo di potere.\nL'usanza che i nobili di Roma avessero un anello di ametista si radic\u00f2 cos\u00ec tanto tra il popolo che pi\u00f9 tardi questo simbolo venne utilizzato dalla chiesa cattolica romana per esprimere autorit\u00e0. Ancor oggi questo anello fa parte del corredo vescovile. \nSette delle dodici gemme del \u00abRazionale\u00bb (un pettorale sacro portato dagli antichi sacerdoti ebraici), di cui ciascuna rappresentava una qualit\u00e0 del Dio, erano variet\u00e0 di quarzo: la sardonica, il citrino, il diaspro, la corniola, l'ametista e l'onice.\nInfine, la famosa sfera di cristallo che permette ai \"maghi\" di vedere il futuro, immagine tipica nella cultura popolare, ha le sue origini in Cina. Spesso i notabili di quel paese, a cui fa cenno anche Marco Polo, erano soliti rinfrescarsi le mani posandole su una sfera di quarzo. Le vesti sontuose e colorate, la lingua un po' oscura, quasi arcana e la fantasia hanno trasformato cos\u00ec, nel tempo, i notabili in questione nel prototipo del mago.\nAbito cristallino.\nIl quarzo presenta una struttura cristallina/reticolo trigonale costituita da tetraedri silicio-ossigeno uniti tra loro per i 4 vertici a formare delle spirali ad andamento destro o sinistro. In alcuni cristalli le parti cristalline destre o sinistre coesistono a formare i geminati. La durezza \u00e8 7 sulla scala di Mohs. L\"'habitus\" (la forma) \u00e8 un prisma esagonale con ai vertici le facce di due romboedri disposte in modo tale da formare una bipiramide esagonale.\nIl quarzo \u00e8 solo una delle 19 fasi cristalline della silice e cristallizza secondo due impalcature atomiche distinte, conosciute come quarzo-\u03b1 e quarzo-\u03b2.\nQuello comunemente rinvenuto \u00e8 sempre quarzo alfa perch\u00e9 a temperatura e pressione ambiente il quarzo beta si trasforma in alfa per riorganizzazione del reticolo. I cristalli di quarzo alfa, mancando del centro di simmetria, presentano individui destri e sinistri. Il senso del cristallo \u00e8 spesso individuabile dalla presenza di una piccola faccetta trapezoedrica situata tra il prisma esagono e il romboedro della piramide esagonale.\nAd alta pressione il quarzo si trasforma in coesite, un minerale con la stessa composizione, ma con un reticolo atomico pi\u00f9 compatto; a pressioni ulteriori la stessa tridimite si trasforma in stishovite che rappresenta il termine estremo di compattazione della silice e che \u00e8 nota quasi esclusivamente in crateri generati da meteoriti.\nIl quarzo pu\u00f2 essere di forma prismatica allungata.\nOrigine e giacitura.\nIl quarzo \u00e8 un costituente comune delle rocce magmatiche intrusive acide, dette in passato rocce sialiche, tra cui la pi\u00f9 conosciuta \u00e8 il granito; \u00e8 abbondante anche come componente delle rocce sedimentarie, preferibilmente nelle arenarie a causa della sua elevata resistenza alla degradazione chimica da parte degli agenti atmosferici e della sua insolubilit\u00e0 all'acqua e nelle rocce metamorfiche.\nForma in cui si presenta in natura.\nEssendo uno dei minerali della crosta terrestre pi\u00f9 comuni, il quarzo ha un gran numero di variet\u00e0 differenti. Una prima importante distinzione \u00e8 tra le variet\u00e0 macrocristallina (cristalli individuali visibili ad occhio nudo) e la microcristallina (aggregati di cristalli visibili solo al microscopio) o criptocristallina (aggregati di cristalli non visibili al microscopio).\nCalcedonio \u00e8 un termine generico per il quarzo criptocristallino. Le variet\u00e0 criptocristalline sono sia traslucide sia, per lo pi\u00f9, opache, mentre le variet\u00e0 trasparenti tendono ad essere macrocristalline.\nSebbene molti dei nomi delle variet\u00e0 provengano storicamente dai colori del minerale, gli attuali schemi di denominazione scientifica fanno riferimento in primo luogo alla microstruttura del minerale. Di solito, ma non sempre, il colore \u00e8 un identificatore secondario per i minerali criptocristallini e primario per le variet\u00e0 macrocristalline.\nOltre al quarzo ialino, perfettamente incolore e limpido, vi sono numerose altre variet\u00e0 di quarzo:\nQuando nel quarzo sono presenti inclusioni microscopiche di altri minerali a simmetria esagonale, si pu\u00f2 produrre un effetto di asterismo.\nNon tutte le variet\u00e0 di quarzo sono presenti in natura. La prasiolite, un materiale di colore olivastro, viene prodotta con l'esposizione al calore. Sebbene il quarzo citrino sia presente in natura, \u00e8 facilmente confondibile con l'ametista che scaldata assume un colore giallo-bruno.La corniola viene frequentemente trattata con il calore per aumentarne l'intensit\u00e0 del colore.\nDato che i quarzi naturali sono molto spesso geminati e quindi in molti casi non utilizzabili industrialmente, la maggior parte del quarzo utilizzato dall'industria \u00e8 sintetico.Cristalli di grandi dimensioni, perfetti e non geminati, vengono prodotti in una autoclave attraverso un processo idrotermale, chiamato metodo Spezia dal nome del suo inventore, l'ingegnere ossolano Giorgio Spezia: anche gli smeraldi sintetici sono prodotti in questo modo.\nPropriet\u00e0 chimico-fisiche.\nIl quarzo \u00e8 un materiale dotato di notevole stabilit\u00e0 chimica e risulta inattaccabile dagli acidi eccetto l'acido fluoridrico. Presenta elevata durezza, resistenza meccanica e resistenza al calore. Il quarzo non presenta sfaldatura, in caso di rottura del cristallo \u00e8 caratterizzato da fratture concoidi.\nAlcune propriet\u00e0 fisiche dei cristalli di quarzo sono la piezoelettricit\u00e0 e la piroelettricit\u00e0, ovvero la capacit\u00e0 di polarizzare elettricamente le facce opposte del cristallo in seguito alla deformazione meccanica causata dalla compressione o dopo riscaldamento.\nDal punto di vista ottico, il quarzo presenta elevata trasmissibilit\u00e0 nel visibile e soprattutto nell'ultravioletto.\nUsi.\nOltre ad essere ampiamente utilizzato come ornamento, il quarzo viene sfruttato per le sue propriet\u00e0 chimico-fisiche in molteplici modi, tra cui:"}
{"id": "553497", "revid": "1271442", "url": "https://it.wikipedia.org/wiki?curid=553497", "title": "Brigata bersaglieri &quot;Garibaldi&quot;", "text": "La Brigata bersaglieri Garibaldi \u00e8 una grande unit\u00e0 dell'Esercito Italiano.\n\u00c8 stata impegnata negli ultimi anni nell'ambito di numerose operazioni multinazionali a supporto della pace e della sicurezza internazionale, sotto l'egida della NATO e dell'ONU.\nStoria.\nLa brigata meccanizzata.\nVenne costituita a Pordenone nel 1975 come unit\u00e0 di fanteria meccanizzata con la denominazione di 8\u00aa Brigata meccanizzata \"Garibaldi\" e inquadrata nella Divisione corazzata \"Ariete\" del V Corpo d'armata di Vittorio Veneto.\nCon la denominazione di \"Garibaldi\" si \u00e8 voluto sottolineare l\u2019antico legame tra i bersaglieri e l'Eroe dei Due Mondi, un legame risalente al 1849 quando Luciano Manara si aggreg\u00f2 con il suo Battaglione bersaglieri Lombardi\" al \"Corpo Volontario Garibaldino\" partecip\u00f2 alla difesa della Repubblica romana, combattendo a Villa Corsini e perdendo poi la vita a Villa Spada. Il legame si sarebbe poi consolidato con la formazione \"Bersaglieri Mantovani\", della quale fecero parte i \ngaribaldini Goffredo Mameli, Nino Bixio e Pilade Bronzetti.\nAl momento della sua costituzione la sua fisionomia organica era la seguente:\nIl 1\u00ba luglio 1976 entra a far parte della brigata l'11\u00ba Battaglione bersaglieri \"Caprera\", proveniente dal disciolto 182\u00ba Reggimento fanteria corazzato \"Garibaldi\" di cui eredit\u00f2 la Bandiera di guerra con le relative decorazione, che trasfer\u00ec la sua sede da Sacile a Orcenico Superiore.\nIl Comando della Brigata ed i reparti dipendenti vengono impiegati nelle operazioni di soccorso alle popolazioni funestate dal terremoto del Friuli del 1976 ed in Campania colpita dal terremoto del 1980. Per l'intervento in Friuli la Brigata venne insignita della Medaglia d'argento al valor civile ed il Comune di Osoppo le confer\u00ec la cittadinanza onoraria.\nCon l'abolizione del livello divisionale dall'11 ottobre 1986 la 8\u00aa Brigata meccanizzata \"Garibaldi\" \u00e8 passata alle dirette dipendenze del Comando del 5\u00ba Corpo d'armata.\nLa brigata bersaglieri.\nIl 1\u00ba luglio 1991, la Brigata \u00e8 trasferita in Campania, \u00e8 posta alle dipendenze del Comando Regione Militare Meridionale, cambiando denominazione in 8\u00aa Brigata Bersaglieri \"Garibaldi\".\nCon il trasferimento in Campania veniva disposto un radicale riassetto ordinativo della brigata, che nella nuova configurazione inquadrava i Battaglioni bersaglieri 3\u00b0 \"Cernaia\" e 67\u00b0 \"Fagar\u00e8\", il 91\u00ba Battaglione fanteria \"Lucania\", il 19\u00ba Gruppo Squadroni \"Cavalleggeri Guide\" (elevato al rango di reggimento il 5 agosto 1991), il 31\u00ba Battaglione carri \"M.O. Andreani\", l'11\u00ba Gruppo artiglieria da campagna semovente \"Teramo\" e il Battaglione logistico \"Garibaldi\".\nNel 1992-93, nell'ambito del riordinamento della Forza Armata, che ristabiliva il livello reggimentale, abolito nel 1975, mutava ancora fisionomia organica ed inquadrava Comando, Reparto Comando e Supporti Tattici, i reggimenti 8\u00b0 e 18\u00ba Bersaglieri, 19\u00b0 \"Cavalleggeri Guide\", 131\u00ba carri, 11\u00ba Artiglieria da campagna semovente \"Teramo\" ed i Battaglioni 91\u00b0 \"Lucania\" e Logistico \"Garibaldi\".\nI reparti della brigata sono stati impegnati da ottobre a dicembre 1993 in Sicilia, nell'operazione \"Vespri Siciliani\". \nNel 1994 la Brigata ha assunto il nome di \"Brigata bersaglieri \"Garibaldi\"\"\nNel 1997 la Brigata \u00e8 entrata a far parte del Comando delle forze operative di proiezione costituitosi in seguito ad un processo di riorganizzazione dell'Esercito Italiano, nell'ambito dei provvedimenti connessi con l'attuazione del Nuovo Modello di Difesa dalla riconfigurazione del III Corpo d'armata.\nLa fisionomia organica era la seguente:\nIl 1\u00ba dicembre 2000, quando, in seguito alla riorganizzazione della struttura NATO, il Comando Forze di Proiezione venne riconfigurato in comando di pianificazione cedendo le sue pedine operative al 1\u00b0 e al 2\u00b0 COMFOD, per essere successivamente riorganizzato in Corpo d'Armata di Reazione Rapida andando a costituire il NATO Rapid Deployable Corps - Italy. la Brigata bersaglieri \"Garibaldi\", venne posta alle dipendenze del 2\u00b0 COMFOD, il 2\u00ba Comando delle forze di difesa di San Giorgio a Cremano nella citt\u00e0 metropolitana di Napoli.\nIl 1\u00b0 febbraio 2001 il Battaglione Logistico \"GARIBALDI\" ed il Reparto Sanit\u00e0 \"GARIBALDI\" escono dai ranghi della Brigata Bersaglieri \"GARIBALDI\" e vengono inquadrati nel 10\u00b0 Reggimento di Manovra.\nIl 1\u00b0 ottobre 2001 l'11\u00b0 Rgt. a. \"TERAMO\" viene ridenominato 8\u00b0 Rgt. a. \"PASUBIO\".\n1\u00ba gennaio 2005, a seguito di un provvedimento di riordino dell'Esercito Italiano, il 18\u00ba Reggimento bersaglieri di Cosenza, una delle prime unit\u00e0 ad essere professionalizzate e con maggior esperienza in campo operativo dell'Esercito Italiano, \u00e8 stato ridenominato 1\u00ba Reggimento bersaglieri, a sua volta rivitalizzato e con propria Bandiera.\nCon la riforma dello strumento militare nazionale del 2013, soppresso il 131\u00ba Reggimento carri, acquisisce dalla Brigata Corazzata \"Ariete\" il 4\u00ba Reggimento Carri, contestualmente trasferito da Bellinzago Novarese a Persano. Acquisisce inoltre il 10\u00ba Reggimento Logistico di Manovra dal soppresso Comando Logistico di Proiezione, che sar\u00e0 in seguito rinominato Reggimento Logistico \"Garibaldi\".\nLa sede del Comando Brigata \u00e8 Caserta e la Brigata bersaglieri \"Garibaldi\" ed i suoi reparti sono dislocati tra Campania e Calabria. Dal 5 luglio 2016 la brigata \u00e8 transitata alle dipendenze del (COMFODI - SUD), Comando Forze Difesa Interregionale Sud di Napoli.\nOperazione di sostegno alle autorit\u00e0 sanitarie per la lotta alla COVID-19 (anno 2020-2021).\nIn una prima fase, quando ancora non esisteva alcun vaccino contro la COVID-19, la Brigata Bersaglieri Garibaldi ha allestito 15 drive-through-difesa in Campania per il prelievo dei tamponi e nel sito di Caserta per la loro elaborazione, grazie al laboratorio mobile del 7\u00ba Reggimento NBC gestito da operatori specializzati del \"Celio\".\nIn una seconda fase, quando finalmente sono arrivati i vaccini in Italia, la Brigata Bersaglieri Garibaldi ha allestito, presso il campo El-Alamein di Via Laviano a Caserta, un'area attrezzata di oltre 1000 metri quadri, capace di somministrate con 26 postazioni estendibili a 30 oltre 1500 vaccini al giorno, includendo nella struttura una sala di supporto per anestesisti e rianimatori per eventuali emergenze. Coadiuvando con il proprio personale logistico i medici e gli infermieri dell'Asl di Caserta si \u00e8 predisposto cos\u00ec, per numero di vaccini inoculati al giorno, tra i pi\u00f9 grandi centri d'Italia ed il primo in Campania.\nInsegne.\nSu fondo cremisi con bordo giallo-oro; nel mezzo del fondo reca la cornetta dei volontari garibaldini e la sciabola delle guide.\nMezzi e armamenti a disposizione.\nDi seguito sono elencati i mezzi a disposizione della Brigata bersaglieri:\nOnorificenze concesse alla Brigata Bersaglieri \"Garibaldi\".\nIn data 25 novembre 1999, la Brigata Bersaglieri \"GARIBALDI\" riceve la Cittadinanza Onoraria della Citt\u00e0 di CASERTA.\nIn data 26 ottobre 2006, la Brigata Bersaglieri \"GARIBALDI \" riceve la Cittadinanza Onoraria della Citt\u00e0 di TEANO.\nIn data 15 gennaio 2009, la Brigata Bersaglieri \"Garibaldi\" riceve la Cittadinanza Onoraria dal Comune di Capodrise (CE)."}
{"id": "553499", "revid": "767487", "url": "https://it.wikipedia.org/wiki?curid=553499", "title": "The Trilogy Vinyl", "text": "The Trilogy Vinyl \u00e8 un disco dei Melvins, pubblicato nel 2000 dalla Ipecac Recordings. Il disco \u00e8 stato pubblicato in versione limitata, triplo vinile, picture disc, e raccoglie gli album \"The Maggot\" (1999), \"The Bootlicker\" (1999) e \"The Crybaby\" (2000). Da quest'ultimo album sono stati eliminati alcuni pezzi, che vengono comunque erroneamente riportati sulla copertina del terzo disco."}
{"id": "553500", "revid": "1305772", "url": "https://it.wikipedia.org/wiki?curid=553500", "title": "Louth", "text": ""}
{"id": "553504", "revid": "729019", "url": "https://it.wikipedia.org/wiki?curid=553504", "title": "Cesare Musatti", "text": "Biografia.\nInfanzia.\nNacque in localit\u00e0 Casello 12 a Dolo, sulla riviera del Brenta, nella casa di campagna del nonno paterno in cui i parenti erano soliti trascorrere la villeggiatura.\nFiglio di Elia Musatti, ebreo veneziano e deputato socialista amico di Giacomo Matteotti, e della napoletana Emma Leanza, cattolica non praticante, Cesare non fu n\u00e9 circonciso, n\u00e9 battezzato (durante le persecuzioni razziali si era procurato un falso certificato di battesimo dalla parrocchia di Santa Maria in Transpontina di Roma) e non profess\u00f2 mai alcun credo religioso.\nFrequent\u00f2 il liceo Foscarini di Venezia, poi si iscrisse dapprima alla facolt\u00e0 di Scienze dell'Universit\u00e0 di Padova per il corso di Ingegneria, e immediatamente dopo alla facolt\u00e0 di Lettere e Filosofia, dove si laure\u00f2 in filosofia il 3 novembre 1921 con 110 e lode. Dopo la laurea, nel 1921 si iscrisse per due anni al corso di Matematica della facolt\u00e0 di Scienze matematiche, fisiche e naturali di Padova, ma non sostenne esame alcuno.\nGiovinezza.\nA diciannove anni fu chiamato a Roma per il servizio di leva. Dopo un periodo di addestramento a Torino, nel 1917 fu mandato al fronte come ufficiale, con impegni marginali. Finita la guerra torn\u00f2 a Padova per terminare gli studi. Sulla cattedra di Psicologia Sperimentale c'era Vittorio Benussi, allora chiamato per \"chiara fama\" nel 1919 a insegnare a Padova dall'Universit\u00e0 di Graz.\nMusatti si laure\u00f2 in filosofia nel 1922 e l'anno successivo divenne assistente volontario del Laboratorio di psicologia sperimentale.\nNel 1927 Benussi si uccise con il cianuro a causa di una grave forma di disturbo bipolare, lasciando tutto nelle mani di Musatti e di Silvia De Marchi, anch'essa assistente volontaria, che poi divenne sua moglie. Il suicidio di Benussi fu scoperto da Musatti, il quale per\u00f2 lo nascose per paura di ripercussioni negative sulla psicologia italiana in una situazione di fragilit\u00e0 e precariet\u00e0 accademica, sottoposta a pressioni da parte sia del regime fascista, con le sue istanze gentiliane, che della Chiesa Cattolica. Negli anni ottanta Musatti rivel\u00f2 che Benussi s'era suicidato, non era morto a causa di un malore.\nNel 1928 Musatti divenne direttore del Laboratorio di Psicologia dell'Universit\u00e0 di Padova. Port\u00f2 in Italia la \"Psicologia della Forma\" con importanti lavori di livello internazionale. Dopo aver diffuso in Italia la psicologia della Gestalt, divenne il primo studioso italiano di psicoanalisi.\nStudiando la psicologia della suggestione e dell'ipnosi, introdotta in Italia da Vittorio Benussi, approd\u00f2 alla psicoanalisi, sulla quale tenne il primo corso universitario italiano. Il corso si tenne presso l'Universit\u00e0 di Padova nell'anno accademico 1933-34. Musatti divenne allora uno dei primi e pi\u00f9 importanti rappresentanti italiani della psicoanalisi. Nell'Italia degli anni '30 le teorie di Freud non erano state accolte bene n\u00e9 dalle Universit\u00e0, n\u00e9 dalla Chiesa cattolica, a causa dell'ideologia culturale gentiliana assunta dal fascismo.\nLa Societ\u00e0 psicoanalitica italiana, fondata nel 1925, venne limitata anche dalle leggi razziali fasciste (1938), che colpirono i membri ebrei della Societ\u00e0.\nBench\u00e9 non fosse ebreo (poich\u00e9 figlio di madre cattolica), Musatti fu allontanato dall'insegnamento universitario che svolgeva presso l'Universit\u00e0 degli Studi di Urbino e declassato ad insegnante di liceo.\nMaturit\u00e0.\nNel 1940 fu nominato professore di Filosofia al Liceo Parini di Milano.\nNel 1943 Musatti si ritrov\u00f2 con Lelio Basso, Ferrazzutto e altri vecchi socialisti con l'intento di creare un partito erede del Partito Socialista Italiano; ebbe l'incarico di trovare denaro per una prima organizzazione e di allacciare rapporti col Partito Comunista clandestino.\nMusatti lavor\u00f2 anche durante la guerra. Nel 1944, nel periodo dell'occupazione nazista, fu tratto in salvo dall'avvocato Paolo Toffanin (1890-1971), fratello di Giuseppe Toffanin, che lo aiut\u00f2 a trasferirsi a Ivrea, ospite dell'amico Adriano Olivetti. Con il suo sostegno fond\u00f2 un centro di psicologia del lavoro. Ricopr\u00ec anche l'incarico di direttore della Scuola Allievi Meccanici, scuola aperta per formare operai meccanici specializzati.\nSuccessivamente fu richiamato dall'Esercito per andare sul fronte francese.\nNel 1947 ottenne all'Universit\u00e0 degli Studi di Milano la prima cattedra di Psicologia costituita nel dopoguerra in Italia, presso la Facolt\u00e0 di Lettere e Filosofia. Vi insegn\u00f2 per venti anni.\nA Milano ebbe il periodo pi\u00f9 florido della sua ricerca scientifica: gli studenti affollavano le sue lezioni.\nMusatti fu il leader del movimento psicoanalitico italiano nei primi anni del dopoguerra. A quel periodo risale il suo \u201cTrattato di psicoanalisi\u201d, pubblicato da Einaudi nel 1949.\nNel 1955 divenne direttore della \u201cRivista di psicoanalisi\u201d. Nel 1963 \u00e8 presidente del Centro Milanese di Psicoanalisi fondato da Franco Ciprandi, Renato Sigurt\u00e0 e Pietro Veltri, che gli verr\u00e0 intitolato dopo la sua morte. Nel 1976 divenne curatore della edizione italiana delle \"Opere di Sigmund Freud\", della casa editrice Bollati Boringhieri di Torino..\nVecchiaia.\nMusatti scrisse anche libri di letteratura, tra cui \"Il pronipote di Giulio Cesare\", che nel 1980 gli fece vincere il Premio Viareggio. Fu eletto per due volte consigliere comunale di Milano nella lista del PSIUP e fu anche consulente del Tribunale dei Minori del capoluogo lombardo. Sostenne sempre la pace, il progresso dei lavoratori, l'emancipazione femminile ed i diritti civili.\nCesare Musatti era ateo, come ebbe a dichiarare in pi\u00f9 occasioni, l'ultima delle quali in uno dei \"marted\u00ec letterari\" del Casin\u00f2 di Sanremo. Mor\u00ec nella sua abitazione di via Sabbatini a Milano il 21 marzo 1989; l'indomani dopo una cerimonia laica di commiato celebrata in forma privata, la sua salma venne cremata a Lambrate. Le sue ceneri sono tumulate, secondo le sue ultime volont\u00e0, nel cimitero comunale di Brinzio (VA), localit\u00e0 in cui era solito trascorrere i periodi di vacanza; insieme a lui riposano la moglie Carla Rapuzzi e la cognata Paola Rapuzzi Dal Monte.\nL'archivio di Cesare Musatti \u00e8 conservato presso l'Aspi - Archivio Storico della Psicologia Italiana dell'Universit\u00e0 degli Studi di Milano-Bicocca.\nIl comune di Dolo ha ribattezzato la sua localit\u00e0 natale Casello 12 \"localit\u00e0 Cesare Musatti\" e gli ha intitolato il locale istituto professionale.\nMusatti e il suicidio di Benussi.\nAnche dopo la rivelazione che si era trattato di un suicidio, Musatti non parl\u00f2 mai volentieri della morte del maestro. Nel generale silenzio dello studioso di Dolo emerge un'intervista uscita sul quotidiano El Pa\u00eds del 21 ottobre 1985. Nell'intervista Musatti confessa di sognare a volte che in una caserma dei carabinieri in cui viene tradotto, il commissario lo interroga sulla morte di tre sue mogli (si spos\u00f2 quattro volte), decedute tragicamente, e di Vittorio Benussi. A fine colloquio il militare intima a Musatti di confessare di aver ucciso il maestro per prendere la cattedra di psicologia. \u00abIo gli rispondo \u2013 prosegue Musatti, da buon psicoanalista \u2013 che sicuramente nel mio subconscio mi sono sentito responsabile per questa e per altre morti. Il commissario, che non capiva nulla di subconscio, decide: \u201cMi spiace professore, ma devo arrestarla\u201d. Io allora gli rispondo:\n\u201dNon \u00e8 possibile commissario, perch\u00e9 si tratta di delitti commessi pi\u00f9 di cinquant'anni fa, e quindi sono prescritti!\u201d\u00bb."}
{"id": "553508", "revid": "124694720", "url": "https://it.wikipedia.org/wiki?curid=553508", "title": "Tele Torino International", "text": "Tele Torino International (TTI) fu una delle prime emittenti televisive private di Torino, assieme a Videogruppo, Telestudio e GRP, nata subito dopo la sentenza della Corte Costituzionale del 28 luglio 1976, che autorizzava le trasmissioni locali via etere.\nStoria.\nHa debuttato nell'agosto 1976, grazie all'iniziativa dei proprietari di Radio Torino International, Silvano Roberto e Roberto Frediani, entrambi di Pinerolo, desiderosi di lanciarsi nell'avventura dell'etere. Diffondeva i suoi programmi dai canali UHF 32 e 43 (il ripetitore venne installato sul Colle della Maddalena).\nCos\u00ec, nel gennaio 1977, troviamo i primi articoli di \"\"Stampa Sera\" che ne parlano, oltre a pubblicarne il palinsesto.\nI primi tempi pionieristici.\nFin dall'inizio, infatti, si contraddistingue per una ricca programmazione che arriva a superare le 12 ore. I programmi comprendono: il telegiornale \"TTI notizie\", il quiz \"La sediaccia\", la trasmissione per ragazzi \"Un'ora in jeans\", il programma \"Telesveglia\": un contenitore del mattino in onda alle ore 7.30, talk show con ospiti in studio (seguitissimo \"Il sindaco risponde\"), candid camera e all'una di notte gli spogliarelli di \"Sogni sexy\".\nGli studi di produzione erano in corso Massimo D'Azeglio 112 a Torino, dove gi\u00e0 erano quelli della radio. Il logo era costituito dalla Mole Antonelliana, met\u00e0 bianca e met\u00e0 nera, su uno sfondo di semicerchi concentrici. I primi programmi furono prevalentemente dedicati al rapporto diretto con i telespettatori, tramite le telefonate, per dediche musicali, denunce di fatti di cronaca, eccetera, poich\u00e9 le televisioni nazionali RAI (Rete 1 e Rete 2), erano decisamente lontane e non fornivano una programmazione locale adeguata.\nI proprietari per\u00f2, dopo qualche mese, si trovano in difficolt\u00e0. Se con la radio era relativamente facile guadagnare qualcosa in termini di vendita di spazi pubblicitari, con la televisione l'affare si complica. I costi di gestione, per le apparecchiature necessarie a far arrivare una buona immagine al ripetitore e da qui alle case della gente, oppure per le molte pi\u00f9 persone che devono lavorare, o le scenografie, il palco luci, eccetera rendono la televisione immensamente pi\u00f9 onerosa della radio.\nLa cessione di un ramo d\u2019azienda si rese necessaria: la separazione da Radio Teletorino International s.r.l., rappresentata legalmente da Roberto Silvano e la ditta individuale Sapier di Pierlauro Sacco, di professione pubblicitario, venne formalizzata con una scrittura privata il 3 maggio 1977.\nIl 17 maggio 1977 fu costituita la societ\u00e0 Tele Torino International S.p.a. tra i soci Pierlauro Sacco per il 70% e Lucio Chiesa per il 30%. La nuova gestione amplia l'area di copertura, investe su impianti, tecnici, scenografie, eccetera. \"Tele Torino International\" cominci a irradiare il suo segnale ora i suoi programmi anche dai canali UHF 41, 50 e 61. Lo staff, sotto la direzione di Giuliana Gardini, acquisisce sempre pi\u00f9 competenze e fiducia e la televisione inizia ad avere un suo pubblico. La direzione del telegiornale e delle rubriche di informazione viene affidata a Tiziano Wuillermoz.\nUno dei tratti distintivi che fin dagli inizi caratterizz\u00f2 tale emittente fu la scelta di mandare in onda spezzoni di spogliarelli o comunque altri prodotti assimilabili al genere erotico/sexy (rispetto ad altre emittenti che non disdegnarono anche contenuti un po' pi\u00f9 spinti).\nIl programma che rese popolare \"Tele Torino International\" fu \"Spogliamoci Insieme\"\", vero e proprio antesignano di \"Colpo Grosso\", condotto da Pino Maffi con Ennio Drey. In studio (realizzato presso lo sponsor, la pellicceria \"Zio Tom\"), venne ricreato un finto \"night\": la gente da casa poteva telefonare e, a seconda se era maschio o femmina, poteva spogliare o vestire una spogliarellista, non appena avesse indovinato la risposta esatta alle domande che Pino Maffi poneva ai telespettatori. Nacque cos\u00ec il sexy quiz. Era il 21 ottobre del 1977.\nDopo un mese a spogliarsi non sar\u00e0 pi\u00f9 una ballerina da \"night\", ma una casalinga. La trovata che attir\u00f2 molta pubblicit\u00e0 fu quella, infatti, di inscenare uno \"striptease\" della vicina di casa.\nFu un clamoroso successo. Se ne occuparono giornali quotidiani e settimanali, italiani ed esteri. Vennero troupe televisive da diverse parti del mondo.\n\"\"Il programma\" - ricorda Giuliana Gardini allora direttrice dell'emittente - \"nacque da un'idea mia e di Giorgio Bettuzzi: ci recammo al night club Le Perroquet di Torino proponendo di riprendere alcune spogliarelliste in cambio della proiezione del loro biglietto da visita fino alle fine\"\"; la regia di \"Spogliamoci insieme\" era di Riccardo Humbert.\nDato il grande successo di pubblico TTI diventa la prima TV per ascolti a Torino.\nAlla fine del 1977 l'emittente pu\u00f2 vantare quasi un milione di telespettatori ogni sera.\nIl programma chiuse i battenti a fine febbraio 1978 in seguito ad una rapina finita tragicamente nella pellicceria dello sponsor ed in seguito a cause legali intentate nei confronti dell'emittente per \"l'oscenit\u00e0\" della trasmissione. \nLa sede dell'emittente si sposta in Via Ventimiglia ai piedi della collina torinese.\nNello stesso periodo \"La Stampa\" (quotidiano della famiglia Agnelli) vuole lanciarsi nell'avventura televisiva (come molti altri quotidiani, ad esempio Tivuesse Telesecolo, emittente di propriet\u00e0 del \"Secolo XIX\" di Genova). Il 20 giugno 1978 si costituisce la societ\u00e0 TELE-TORINO S.p.a., i soci sono Editrice La Stampa, rappresentata dal suo presidente del consiglio di amministrazione Giovanni Giovannini con il 35%, E.T.L. Etas Periodici del Tempo Libero S.p.A, 2,5%, Societ\u00e0 Editrice Sportiva \u2013 S.E.S. S.p.A, 5%; Mario Ciancio Sanfilippo, editore de \"La Sicilia\", 3%; Fabbri Editori S.p.A., 5%; Societ\u00e0 Cooperativa Industriale Tipografica Editrice Mantovana \u2013 C.I.T.E.M. S.c.r.l., 1%; Societ\u00e0 Fiduciaria Internazionale So.F.Int S.p.A, 10%; G.B. Paravia &amp; C. SpA, 5%; Gioacchino Alessi, di professione giornalista, 5%; Bellomi Editore S.p.A., 5%; Antonio Prati, di professione editore, 2,5%; Societ\u00e0 per Azioni Unione Tipografico-Editrice Torinese U.T.E.T., 5%; Societ\u00e0 di Pubblicit\u00e0 Gi.Bi.Pi. S.r.l., 5%; Giuseppe Erba, di professione imprenditore, 1%; Giorgio Mondadori, di professione editore; 5%; Edoardo Vitale, di professione dirigente industriale; 5% (...) (\"sic!\").\nIl 26 luglio 1978 ha luogo la vendita del complesso aziendale da Tele Torino International S.p.A. a Tele Torino S.p.A. Avviene anche il passaggio diretto del personale dipendente in servizio al 31 luglio 1978, Tiziano Wuillermoz, Giorgio Visciglia, Lucia Maniezzo, Giulia Sella. Il Dott. Pierlauro Sacco occupa l'incarico dell'esecuzione dei programmi. Ad ottobre dello stesso anno la direttrice Giuliana Gardini lascia l'emittente e passa a GRP.\nI nuovi palinsesti della rete, prevedevano a mezzogiorno le dediche musicali, quindi il notiziario di \"TTI\", il film delle ore 13 (in genere, vecchi film degli anni quaranta), che teneva inchiodati anche gli spettatori pi\u00f9 diffidenti (che rinunciavano ai telegiornali Rai), \"\"A cena con noi\" con Roberto Biasiol, e lo strip notturno. \nMolti fra i conduttori divennero noti al pubblico. Tra i vari conduttori e personaggi, vanno citati: Orlando Forioso, Roberto Giovalli, Alessandra Maria Fontana (conduttrice di programmi quotidiani quali: \"La Sveglietta\"\" alle 7.00 del mattino per gli studenti, \"Aggiungi un posto a tavola\" alle 12 per il pubblico femminile e le edizioni serali dei TG), Willy Darko, Pino Maffi, Gipo Rubat e il regista Riccardo Humbert.\nLa programmazione a colori.\nNel 1979, inizi\u00f2 le trasmissioni a colori.\nNel luglio 1979 Tele Torino International ader\u00ec al circuito \"CTA\", Compagnia Televisioni Associate; il circuito, ideato da Rizzoli Editore, riuniva 20 emittenti di interesse regionale quasi tutte collegate ad un quotidiano. La \"CTA\", le cui concessionarie pubblicitarie erano SPE, SPI e Publikompass, concessionaria de La Stampa, offriva alcune ore di programmazione comune e strutture per collegamenti via satellite e dirette.\nIl programma traino dell'estate 1979 fu \"\"Follie d'estate\", un contenitore pomeridiano e in diretta di musica, passatempi, giochi, filmati, divagazioni, condotto alternativamente da Fabio Gariglio, Vittorio Bestoso, Mauro Carnino e Graziella Porro, a partire dalle ore 17 fino all'ora di cena.\nDall'agosto al novembre 1979 TTI potenzi\u00f2 il segnale televisivo coprendo anche l'astigiano, l'alessandrino e raggiungendo quindi tutto il Piemonte, alcune zone del varesotto e del pavese grazie anche al canale UHF 53 dal ripetitore del monte Giarolo.\nI programmi di punta della stagione televisiva 1979/80 furono: \"Snack\", dediche, giochi e filmati musicali in onda alle 12, condotto da Fabio Gariglio o Ennio Drey, \"Informasera\"\", notiziario quotidiano condotto da Silvia Rosa-Brusin, \"Ecco lo sport\", notiziario di informazione sportiva che trattava soprattutto di Juventus e Torino con interviste dai rispettivi campi di allenamento, condotto da Bruno Perucca, e \"Caccia al 13\", rubrica di pronostici totocalcio con Roberto Bettega, la trasmissione in differita delle partite della Juventus in Campionato e Coppa delle Coppe. Veniva trasmesso anche \"Superclassifica Show\", la trasmissione musicale di TV Sorrisi e Canzoni. I cartoni animati pi\u00f9 seguiti erano L'ape Mag\u00e0, Gaiking, Jeeg robot d'acciaio, Danguard Ace, Il grande Mazinga,\ni telefilm principali Lassie, Van der Valk e \"Mrs Monroe\" (\"Grange Hill\").\nPer quanto riguarda i film pi\u00f9 noti furono trasmessi \"Quelli della calibro 38\", \"Il medico della mutua\" con Alberto Sordi, la serie di \"Don Camillo e Peppone\", e diversi di \"Stanlio e Ollio\".\nL'avventura FIAT sar\u00e0 per\u00f2 disastrosa e, per miopia o per sfortuna, dopo un notevole investimento per rimodernare tutte le apparecchiature, La Stampa decide di vendere a un imprenditore milanese che si stava impegnando molto per assicurarsi una serie di frequenze in tutta Italia su cui far girare i suoi programmi (nonostante fosse illegale all'epoca): si trattava di Silvio Berlusconi.\nGiovanni Giovannini, allora presidente de \"\"La Stampa\", ricorda come proprio lui diede vita a uno dei primi esperimenti di TV libera con Tele Torino che operava appoggiandosi a \"La Stampa\". Per far continuare quell'esperienza sarebbero serviti 600 milioni, che per\u00f2 non si trovarono determinando cos\u00ec la vendita dell'emittente a Silvio Berlusconi.\nTratto da un'intervista alla giornalista Rai Silvia Rosa-Brusin:\n\"Iniziai a lavorare per mantenermi all'universit\u00e0. Dovevo \u201criempire i buchi\u201d tra un programma e l'altro a Tele Torino International, la TV privata della Fiat. Ho iniziato a fare la giornalista, senza saperlo. La Fiat per\u00f2 non ha creduto in quest'esperienza. Qualcuno disse che le televisioni private, in Italia, non avrebbero avuto futuro. Cos\u00ec la TV venne venduta a un signore di Milano, che si chiamava Silvio Berlusconi.\"\nIn un articolo della \"Gazzetta del Popolo\" del 4 gennaio 1980, suscita polemiche e malumore l'iniziativa di Berlusconi di collegare un'emittente piemontese alla rete televisiva che sta impiantando in tutta Italia e che diverr\u00e0 la quarta rete nazionale con centri di produzione a Milano e Roma. Il tutto grazie alla mancanza di una regolamentazione che facilita le scelte monopolistiche.\nPoco dopo Luca Cordero di Montezemolo, amministratore delegato della Itedi, holding che controlla il quotidiano \"La Stampa\" e le altre attivit\u00e0 del Gruppo FIAT nel settore editoriale, giustific\u00f2 la cessione di Tele Torino International per lo scarso interesse che aveva il business televisivo.\nTratto dal quotidiano \"Repubblica\"\": Tele Torino International faceva capo a un gruppo di Pinerolo che l'aveva creata nel 1976 quando la tv commerciale muoveva ancora i primi passi. Nel 1978, tramite \"La Stampa\" la Fiat l'aveva rilevata assieme a una ventina di privati acquisendone il controllo con un 12 per cento. Forse perch\u00e9 affrontata con scarsa convinzione l'esperienza si era rivelata poco entusiasmante e nel 1980 il network era stato ceduto a Berlusconi. \"Non \u00e8 il nostro mestiere\" aveva spiegato Gianni Agnelli, sicuro che le emittenti non fossero un affare redditizio.\nL'ultimo periodo prima della chiusura.\nPer un breve periodo la redazione e la parte produttiva fu soltanto sfoltita e si continu\u00f2 ad avere una parte di programmazione in loco. Ma poco a poco tutti i vecchi programmi cessarono uno ad uno, nonostante che ai dipendenti avessero garantito che nulla sarebbe cambiato.\nTele Torino International cessa le trasmissioni indipendenti sabato 2 febbraio 1980; da domenica 3 febbraio 1980 il palinsesto viene progressivamente riempito dai programmi forniti da Reteitalia.\nTTI cambi\u00f2 il nome quindi in Tele Torino, forse per adeguarsi a Tele Milano, di cui segu\u00ec la sorte ed inizi\u00f2 a trasmettere telefilm come \"L'uomo di Atlantide\" e \"Simon Templar\", cartoni animati come \"Ryu il ragazzo delle caverne\", diversi film della Titanus, e il programma \"I sogni nel cassetto\" con Mike Bongiorno e Fabrizia Carminati.\nCi furono dirette aperte ai telespettatori appena si prese coscienza del futuro immediato della rete; dopo alcuni giorni, il 22 febbraio, nel logo comparve il logo del nascente circuito extraregionale di Canale 5 con la piccola scritta, in basso, \"TELETORINO\", che far\u00e0 spazio alla scritta \"canale 5\" nel settembre 1981, trasformando cos\u00ec Tele Torino in un ripetitore del segnale di Canale 5, che nel frattempo divenne una rete privata a livello nazionale."}
{"id": "553511", "revid": "126257", "url": "https://it.wikipedia.org/wiki?curid=553511", "title": "Contrade di Legnano", "text": "Le contrade di Legnano sono le otto suddivisioni storiche in cui \u00e8 divisa la citt\u00e0 lombarda di Legnano. Partecipano annualmente al Palio di Legnano e sono state istituite nel 1932, in occasione della Festa del Carroccio.\nGeneralit\u00e0.\nLe contrade attive.\nLe otto contrade di Legnano, i cui motti sono stati introdotti nel 1955, sono: \nL'antagonismo e la competizione tra le contrade sono molto avvertiti, con una forte componente goliardica e particolarmente nel periodo dell'anno in cui viene organizzato il Palio, fermo restando il rispetto reciproco che porta al mutuo aiuto nell'organizzazione della manifestazione come nel caso, ad esempio, dei frequenti scambi del materiale utilizzato nelle sfilata. Per evitare le burle, che sono frequenti vicino alla data del Palio, i cavalli che parteciperanno alla corsa ippica, la sera precedente a quest'ultima, vengono nascosti in un posto segreto e curati a vista dai contradaioli.\nSono due le contrade legnanesi che hanno un titolo aggiuntivo nel nome; San Magno ha nella denominazione anche il termine \"nobile\", che deriva dal territorio del rione, che include il centro storico di Legnano, e dal fatto che fin dai tempi pi\u00f9 antichi, all'interno dei confini della contrada, sono presenti diverse famiglie di nobile lignaggio, mentre La Flora ha come titolo \"sovrana\", attribuzione che \u00e8 stata ufficialmente concessa da Casa Savoia, dinastia regnante in Italia dal 1861 al 1946.\nLe contrade soppresse.\nNei primi anni in cui fu disputato il Palio di Legnano esistevano anche la contrada Ponzella e la contrada Olmina, che furono inglobate, rispettivamente, da San Bernardino e La Flora (nel 1936), e da Legnarello (nel 1937); furono accorpate negli anni trenta perch\u00e9 all'epoca i quartieri a cui facevano riferimento non erano molto abitati, e quindi avevano difficolt\u00e0 a sostenere economicamente la partecipazione al Palio.\nI gonfaloni delle due contrade soppresse partecipano ancora alla sfilata storica del Palio di Legnano; in particolare, seguono il gonfalone delle contrade a cui sono state annesse, provviste della loro scorta armata. Le due contrade soppresse non avevano nessun motto: questi ultimi sono stati infatti introdotti nel 1955, tre anni dopo la soppressione di queste contrade.\nI manieri.\nLe contrade hanno sede nei cosiddetti \"manieri\"; a volte i manieri, che sono di propriet\u00e0 delle contrade, sono ospitati in antiche corti lombarde, cio\u00e8 in edifici particolarmente legati al territorio, in special modo a quello del rione storico di cui sono sede. Al centro della contrada c'\u00e8 il salone d'onore, che \u00e8 arredato in stile medievale.\nI manieri sono luoghi aperti a tutti che ospitano le riunioni e le attivit\u00e0 della contrada. Le varie stanze conservano i costumi del passato e del presente, mentre nelle rastrelliere installate sui muri sono collocate le armi e le bandiere; le vetrine ospitano invece i monili e gli ornamenti portati dalle castellane e dalle gran dame durante la sfilata, nonch\u00e9 i doni ricevuti dalle contrade nel tempo. All'interno della contrada \u00e8 anche conservato l'archivio documentale della contrada. Le contrade sono sovente meta di gite scolastiche, durante le quali gli studenti possono immergersi nell'atmosfera medievale.\nL'organizzazione e la reggenza.\nOgnuna delle otto contrade di Legnano ha una reggenza formata da un capitano, un gran priore ed una castellana. Il capitano delle contrada \u00e8 colui che rappresenta la contrada in tutte le occasioni ufficiali ed ha il compito di scegliere il fantino ed il cavallo che partecipano alla corsa ippica. In tutte le cerimonie ufficiali indossa un mantello bianco e come segno distintivo ha una pergamena con brevetto. Il capitano, a seconda della contrada, pu\u00f2 essere eletto dall'assemblea generale oppure dai maggiorenti della stessa\nLa carica di gran priore, che \u00e8 stata istituita nel 1971, ha la funzione di coadiuvare il capitano nelle sue funzioni. \u00c8 anche il rappresentante legale del rione e controlla che lo statuto della contrada sia applicato. Il gran priore, in tutte le cerimonie ufficiali, indossa un mantello nero, mentre come segno distintivo ha uno scudo con fattezze a croce e una pergamena. Accanto al gran priore c'\u00e8 il suo vice, che ne fa le veci in caso di sua assenza. \nLa castellana, al pari del capitano e del gran priore, ha un ruolo di rappresentanza nelle cerimonie ufficiali ed ha il compito di partecipare all'organizzazione delle manifestazioni della contrada. Le castellane, che vengono aiutate nella loro mansione dalle gran dame, sono unite nell'associazione \"Oratorio delle castellane\", che riunisce anche le castellane pi\u00f9 non reggenti. La castellana, in tutte le cerimonie ufficiali, indossa un mantello rosso, mentre come segno distintivo ha una medaglia e una pergamena.\nUn'altra carica importante della contrada \u00e8 lo scudiero, che aiuta il capitano nell'espletamento delle sue funzioni. Lo scudiero, inoltre, pu\u00f2 supplire il capitano negli eventi organizzati dalla contrada e come segno distintivo ha uno scudo con fattezze a croce.\nTutte le cerimonie ufficiali del Palio sono organizzate e curate dai cerimonieri del collegio dei capitani e delle contrade.\nI capitani sono riuniti nel collegio dei capitani e delle contrade, la cui funzione \u00e8 quella di coordinare le attivit\u00e0, le azioni e gli intenti degli stessi. Tale Collegio \u00e8 nato nel 1955, ha sede all'interno del castello Visconteo di Legnano ed \u00e8 presieduto dal gran maestro del collegio dei capitani, che \u00e8 eletto ogni due anni. In occasione delle elezioni, che avvengono in un'assemblea sociale chiamata \"tornata\", vengono votati anche il suo vice, i consiglieri dell'esecutivo, i revisori dei conti ed i probiviri. Altre funzioni del collegio dei capitani sono la salvaguardia delle tradizioni di Legnano e delle sue contrade. Il collegio ha come gonfalone ufficiale uno stendardo bianco-rosso (colori dello stemma comunale di Legnano) riportante la croce di Ariberto da Intimiano e gli stemmi delle contrade.\nAlbo d'oro dei capitani delle contrade di Legnano.\nIn grassetto i capitani che hanno retto le contrade in occasione delle loro vittorie al palio. \nLe attivit\u00e0.\nDurante il corso dell'anno le contrade organizzano feste, eventi culturali e storici, oltre che manifestazioni folcloristiche e di beneficenza. Nei primi decenni di esistenza della manifestazione, i manieri era frequentati solo durante il mese precedente al Palio, ma con il passare degli anni le attivit\u00e0 delle contrade hanno conosciuto una costante fase di crescita che hanno portato i rioni storici a diversificare le iniziative, con l'organizzazione di queste ultime che avvengono durante tutto l'anno. Le contrade sono state spesso protagoniste, anche finanziariamente, dei restauri degli edifici storici del rione, come le chiese a cui le contrade fanno riferimento.\nLe attivit\u00e0 delle contrade sono molteplici. Si va dai periodici alle pubblicazioni, per passare all'allestimento di sagre popolari come la festa dell'uva, del cavallo, del pane, ecc., nonch\u00e9 all'organizzazione di mercatini dell'antiquariato, di corsi di ballo, ricamo, ceramica, pittura e alla predisposizione di gare di sci, tornei di calcio e di calcio balilla.\nVengono poi organizzate conferenze e serate incentrate sulla storia, sulla poesia, sulla danza e sulla musica, nonch\u00e9 concerti e manifestazioni benefiche. Le contrade di Legnano operano anche nel contesto sociale, aiutando i disabili, i nuclei famigliari in difficolt\u00e0 e gli anziani ricoverati nei centri della zona, a cui forniscono anche un sostegno morale compiendo visite periodiche.\nDi grande richiamo \u00e8 la cena propiziatoria della vigilia, che viene organizzata la sera prima del Palio e che \u00e8 salutata dalla contrada agghindata a festa, a cui partecipano centinaia di contradaioli e il fantino che correr\u00e0 la gara ippica. Nelle prime edizioni della manifestazione la cena della vigilia era ad appannaggio del fantino e dai maggiorenti del rione: solo in seguito fu deciso di aprire la partecipazione a tutti i volontari che ruotano intorno alla contrada; questi ultimi, in occasione della cena della vigilia, indossano i foulard della propria contrada. A volte alla cena della vigilia \u00e8 presente, in un recinto, anche il cavallo che correr\u00e0 la gara ippica dell'indomani."}
{"id": "553513", "revid": "73469", "url": "https://it.wikipedia.org/wiki?curid=553513", "title": "CCTV9", "text": ""}
{"id": "553518", "revid": "76963", "url": "https://it.wikipedia.org/wiki?curid=553518", "title": "Adam Lamberg", "text": "Recit\u00f2 nel ruolo di David Gordon \"Gordo\" nella serie televisiva di Disney Channel \"Lizzie McGuire\" dal 2001 al 2004 e nel film \"Lizzie McGuire - Da liceale a popstar\" nel 2003.\nAdam \u00e8 nato a New York da Susan e Marc Lamberg, in una famiglia ebrea. Ha ricoperto il ruolo del figlio di Kirstie Alley nel film della ABC \"Radiant City\" e ha avuto una piccola parte in \"I'm Not Rappaport\" e \"Max Keeble's Big Movie\". Nella miniserie televisiva della ABC \"Dead Man's Walk\" ha interpretato Willy Carey, mentre per la TNT ha ricoperto il ruolo di Tad Lincoln in \"The Day Lincoln Was Shot\". Ha interpretato anche Macduff da giovane in \"Macbeth\" al teatro pubblico di New York con Angela Bassett e Alec Baldwin. Nell'aprile 2006 \u00e8 uscito \"Pazzo pranzo di famiglia\", in cui Adam ha interpretato Lionel. Mentre nel 2008 \u00e8 uscito Beautiful Loser in cui Adam interpreta la parte di Reggie (il protagonista) da adolescente.\nSi \u00e8 laureato in Geografia presso l'Universit\u00e0 di Berkeley in California e lavora a New York presso l'Irish Arts Center."}
{"id": "553519", "revid": "126257", "url": "https://it.wikipedia.org/wiki?curid=553519", "title": "Contrada Legnarello", "text": "La contrada Legnarello (\"Lignarel\" o \"Rignarel\" in dialetto legnanese) \u00e8 una delle otto contrade in cui \u00e8 divisa la citt\u00e0 lombarda di Legnano. \u00c8 situata nella zona oltre Sempione, a nord-est della citt\u00e0. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nNella contrada \u00e8 situato il Parco Bosco dei Ronchi, un'area verde urbana che deve il suo nome a un grande pianalto morenico che si estende su un ampio territorio e che si \u00e8 formato grazie ai depositi accumulati nel corso dei secoli dal fiume Olona; tale deposito geologico naturale \u00e8 chiamato dai legnanesi con l'appellativo di \"Ronco\". In origine, all'altezza del Ronco, l'Olona formava un'ansa verso sinistra che port\u00f2 all'accumulo di detriti e alla nascita del suddetto pianalto.\nGi\u00e0 in epoca preistorica la zona del Bosco dei Ronchi era particolarmente adatta all'insediamento umano: grazie alla sua conformazione, proteggeva i suoi abitanti dai freddi venti provenienti da nord senza impedire ai raggi del Sole di illuminare e scaldare l'area. Per tale motivo questi pendii erano anche adatti alla coltivazione della vite, coltura che caratterizz\u00f2 il paesaggio legnanellese per secoli. La produzione vinicola scomparve poi all'inizio del Novecento a causa di una malattia che falcidi\u00f2 la pianta della vite.\nA Legnanello sono stati trovate due punte di lancia in bronzo che sono databili tra il IX e l'VIII secolo a.C.. Ci\u00f2 \u00e8 la conferma del fatto che le colline che costeggiano l'Olona fossero luoghi abitabili e frequentati gi\u00e0 in epoca preistorica; da ci\u00f2 si pu\u00f2 anche dedurre che la media Valle Olona fosse una rilevante via di comunicazione gi\u00e0 all'epoca.\nUn documento del 1594 attesta la presenza, nel quartiere Gabinella, rione appartenente alla contrada Legnarello, di cinque mulini lungo il fiume Olona oltre che un impianto molinatorio nel borgo di Legnanello. Questi mulini furono poi demoliti nel corso dei secoli.\nLegnanello \u00e8 uno dei due nuclei originari della moderna Legnano: come gi\u00e0 accennato, gi\u00e0 molto tempo prima che venissero istituite le contrade del palio, Legnanello costituiva un borgo separato dal resto dell'abitato principale della citt\u00e0. Fin dall'epoca medievale Legnano era divisa in due parti: l'agglomerato pi\u00f9 grande e importante ubicato sulla riva destra dell'Olona e che corrisponde al moderno centro della citt\u00e0 (la cosiddetta \"Contrada Granda\", in dialetto legnanese) e un borgo pi\u00f9 piccolo, Legnanello, sulla riva sinistra del fiume. Legnanello veniva considerata una comunit\u00e0 peculiare e ben definita, nonostante non fosse amministrativamente autonoma dal comune di Legnano: tale era l'importanza del piccolo borgo che nei documenti ufficiali antichi l'agglomerato urbano legnanese \u00e8 definito \"Legnano con Legnanello\". \nAll'epoca le due comunit\u00e0, che avevano un'esistenza indipendente, erano in comunicazione grazie alla presenza di alcuni di ponti. I terreni compresi tra i due abitati erano attraversati dall'Olonella (una diramazione naturale del fiume) e dal corso principale dell'Olona, i quali formavano un'isola naturale che era conosciuta come \"Braida Arcivescovile\" essendo di propriet\u00e0 dell'arcidiocesi di Milano; la Braida Arcivescovile rest\u00f2 libera da costruzioni fino al XX secolo perch\u00e9 spesso allagata dalle acque dell'Olona. L'Olonella aveva origine dal corso principale fiume poco prima del centro abitato e, dopo aver lambito il borgo maggiore vicino alla moderna basilica di San Magno, rientrava poco pi\u00f9 a valle nell'Olona. L'Olonella \u00e8 stata poi interrata nella prima parte del XX secolo.\nLa Legnanello dell'epoca era costituita da poche case che erano situate lungo la strada parallela al corso principale dell'Olona, il moderno corso Sempione, anticamente conosciuto come \"strada magna\", che riprende il tracciato di un'antica strada romana, la via Severiana Augusta. Il borgo principale era invece formato da un agglomerato di abitazioni che si sviluppava intorno a una piazza (la moderna piazza San Magno). I due centri abitati si sono poi saldati in un unico conglomerato urbano con l'espansione edilizia del XX secolo. \nLegnanello, durante il Rinascimento, divent\u00f2 residenza di molte famiglie nobiliari legnanesi come i Corio, i Melzi d'Eril e i Lampugnani: ancora oggi, nel quartiere, sono presenti alcuni palazzi gentilizi come Casa Corio e palazzo Melzi. Nel XIX secolo Legnanello fu dotata di un ufficio postale autonomo, che oper\u00f2 dall'aprile all'ottobre del 1850.\nIl primo documento scritto che riguarda Legnano fu redatto durante la dominazione franca e cita il quartiere di Legnanello. Questo atto documentato si riferisce a una permuta di terreni tra Pietro I, arcivescovo di Milano, e il monastero di Sant'Ambrogio di Milano. Tale testimonianza scritta, che \u00e8 del 23 ottobre 789 e che \u00e8 compresa nel \"Codice diplomatico longobardo\" al numero \"LIV\", \u00e8 legata alla fondazione del monastero milanese, che stato eretto proprio in questa data. All'interno di essa si pu\u00f2 leggere:\nSembra che il rione esistesse gi\u00e0 nel 687, quando ebbe inizio la celebrazione religiosa della Candelora, che fu introdotta da papa Sergio I e che si officiava ogni 2 febbraio.\nSecondo una leggenda, durante l'epidemia di peste del 1630, ventuno abitanti di Legnanello si rifugiarono in una cascina isolata, situata nella moderna via Canova, con lo scopo di evitare il contagio; i ventuno legnanellesi si salvarono, e per tale motivo il rione inizi\u00f2 ad essere soprannominato, in dialetto legnanese, \"ul pa\u00e9s dul vint\u00f9n\" (in italiano, \"il paese del ventuno\"). Un'altra spiegazione su questo appellativo richiama invece un famoso scherzo goliardico fatto ai legnarellesi nel 1821 da parte dei legnanesi.\nDa questo soprannome \u00e8 poi derivato la denominazione del periodico della contrada, \"Ul Giurnal dul 21\" (in italiano, \"il giornale del 21\"), ed \u00e8 scaturita la scelta dell'ubicazione della sede della contrada, che si trova in via Dante Alighieri proprio al numero civico 21\nNella notte tra il 13 e il 14 agosto 1943 oltre 500 bombardieri britannici sorvolarono la Lombardia diretti a Milano; alcuni di essi, per errore, finirono su Legnano dove sganciarono delle bombe. A Legnanello questo bombardamento caus\u00f2 27 morti, quasi tutti periti per strada mentre fuggivano verso i vicini boschi. Alcuni ordigni caddero anche sul vicino Cotonificio Cantoni (due bombe sono state rinvenute nel 2008).\nLa contrada soppressa dell'Olmina.\nIl suo territorio include la contrada soppressa dell'Olmina, che fu inglobata da Legnarello nel 1937 perch\u00e9 il quartiere a cui faceva riferimento non era molto abitato e quindi aveva difficolt\u00e0 a sostenere economicamente la partecipazione al Palio.\nLa chiesa di riferimento.\n \nLa contrada fa riferimento alla chiesa del Santissimo Redentore, che \u00e8 stata consacrata nel 1902 e che \u00e8 dedicata al Cristo Redentore.\nIn occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nPrecedentemente i legnanellesi facevano riferimento alla chiesa di Santa Rita o \"della Purificazione\"), ora annessa all'istituto scolastico privato Barbara Melzi. Le prime notizie documentate su questo edificio religioso risalgono al 7 agosto 1584, quando il san Carlo Borromeo la elev\u00f2 a chiesa di riferimento per il borgo di Legnanello. Il 13 agosto 1898 il cardinal Andrea Ferrari la eresse a parrocchiale, funzione che ebbe fino al 1902, quando fu inaugurata la gi\u00e0 citata chiesa del Santissimo Redentore, davanti alla quale, nel 1959, \u00e8 stata realizzata una fontana su cui sono stati scolpiti gli stemmi delle contrade di Legnano e i simboli pi\u00f9 importanti della sagra.\nSul territorio appartenente alla contrada Legnarello \u00e8 anche situato il santuario di Santa Teresa del Bambin Ges\u00f9, luogo di culto cattolico realizzato tra il 1931 e il 1933.\nIl nome della contrada.\nI termini \"Legnanello\" (con suffisso \"-nello\") e \"Legnarello\" (avente suffisso -\"rello\"), sebbene molto simili, indicano due concetti geografici differenti: Legnanello \u00e8 il nome di un antico quartiere legnanese che ha origini almeno altomedievali, mentre Legnarello \u00e8 la contrada istituita nel 1932 in occasione dell'organizzazione della festa del Carroccio e che partecipa dal 1935 al palio di Legnano.\n\"Legnarello\" deriva da \"Legnar\u00e8l\", termine dialettale legnanese che indica la localit\u00e0 di Legnanello. La presenza della \"-r\" intervocalica in \"Legnarello\" \u00e8 spiegabile considerando le caratteristiche del vernacolo legnanese, una cui caratteristica \u00e8 proprio la conservazione di questa consonante.\nLa contrada Legnarello e il quartiere di Legnanello hanno confini differenti. Ad esempio quest'ultimo comprendeva storicamente anche l'ospizio Sant'Erasmo, che invece appartiene all'omonima contrada, mentre la contrada Legnarello ha assorbito la soppressa contrada Olmina, che era di riferimento dell'omonimo quartiere legnanese, che \u00e8 storicamente distinto dal quartiere di Legnanello. La contrada Legnarello comprende anche vaste aree un tempo libere da costruzioni, che sono esterne al rione storico di Legnanello, e che in seguito hanno subito un processo di urbanizzazione diventando parte del centro abitato di Legnano.\nIl maniero.\nNel corso della sua storia la contrada ha cambiato diversi manieri. In origine la sede trov\u00f2 ospitalit\u00e0 in locali di propriet\u00e0 dei capitani e di alcuni contradaioli. Il primo maniero vero e proprio venne allestito nel maggio del 1986 all'interno di una villetta che fu, nell'occasione, completamente restaurata. L'arredamento era per la maggior parte costituito da mobili antichi, che vennero acquistati per l'occasione. La contrada non era per\u00f2 proprietaria dell'immobile, ma pagava un affitto.\nNel 1997 il rione si \u00e8 trasferito in una sede situata in via Dante 21, ovvero a un numero civico che richiama, come accennato, il soprannome dell'antico borgo di Legnanello, vale a dire \"il paese del ventuno\" (in dialetto legnanese, \"ul pa\u00e9s dul vint\u00f9n\"). La nuova sede, che \u00e8 di propriet\u00e0 della contrada, ospita al piano terreno un bar, la segreteria e una sala d'armi che pu\u00f2 ospitare un centinaio di persone, mentre al piano superiore trovano posto la sala del consiglio e la sala dei costumi. Il maniero della contrada Legnarello comprende anche un piccolo cortile interno che \u00e8 adoperato principalmente nella stagione estiva.\nI colori ed il gonfalone.\nI colori ed il gonfalone di Legnarello sono legati ad una leggenda e ad un fatto storico. Entrambe le spiegazioni sono riconducibili al dominio spagnolo sul Ducato di Milano, durante il quale Legnanello divent\u00f2 un quartiere gentilizio abitato da nobili iberici. Il rosso ed il giallo, oltre che i colori di Legnarello, sono infatti anche i colori nazionali spagnoli.\nLa leggenda racconta che l'\"hidalgo\" don Pedro de Torquemada, abitante a Legnanello, era solito indossare in combattimento degli abiti per met\u00e0 rossi e per met\u00e0 gialli. Nonostante l'alta visibilit\u00e0 degli indumenti, i suoi nemici non riuscirono mai a colpirlo e quindi il nobile spagnolo decise di issare sulla sua dimora una bandiera rossa con un sole giallo, simboli che vennero poi fatti propri dalla contrada Legnarello.\nIl fatto storico \u00e8 invece collegato a donna Consuelo dei Melzi D'Eril; la nobildonna spagnola mor\u00ec di peste nel 1621, e come lascito stabil\u00ec che nella sua casa a Legnanello si sarebbero dovuti conservare i vessilli giallo-rossi del governatore di Cordova. Queste insegne diventarono poi il simbolo della contrada Legnarello.\nLa festa del \"\"Caru mi, Caru ti\".\nLa festa della contrada coincide con quella della Candelora, solennit\u00e0 religiosa in occasione della quale numerose spose dell'anno si confidavano reciprocamente le loro delusioni con il famoso detto, in dialetto legnanese, \"Caru ti, se mi 'l sav\u00e9vu, mai p\u00fc sa marid\u00e9vu\"\" (in italiano, \"Cara te, se l'avessi saputo, non mi sarei mai sposata\").\nSuccessivamente questo detto \u00e8 stato utilizzato per ribattezzare la solennit\u00e0 religiosa della Candelora come la festa del \"Caru mi, Caru ti\" (it. \"Cara me, cara te\"), che cade il 2 febbraio.\nAlbo d'oro delle reggenze.\nL'albo d'oro delle reggenze della contrada Legnarello \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada Legnarello ha conquistato 11 vittorie al Palio: 1936, 1952, 1953, 1954, 1965, 1966, 1983, 1989, 1991, 2015 e 2017.\nLa contrada ha anche vinto quattro edizioni della provaccia (2006, 2012, 2015 e 2017) realizzando in due occasioni il \"cappotto\" (2015 e 2017)."}
{"id": "553520", "revid": "599013", "url": "https://it.wikipedia.org/wiki?curid=553520", "title": "Tti", "text": ""}
{"id": "553521", "revid": "547992", "url": "https://it.wikipedia.org/wiki?curid=553521", "title": "Regata delle Antiche Repubbliche Marinare", "text": "La Regata delle Antiche Repubbliche Marinare (o Palio delle Antiche Repubbliche Marinare) \u00e8 una manifestazione sportiva di rievocazione storica, istituita nel 1955 con lo scopo di rievocare le imprese e la rivalit\u00e0 delle pi\u00f9 note Repubbliche marinare italiane: quelle di Amalfi, di Pisa, di Genova e di Venezia, nel corso della quale si sfidano tra di loro quattro equipaggi remieri in rappresentanza di ciascuna delle repubbliche. Tale evento, disputato sotto l'alto patronato del Presidente della Repubblica Italiana, si svolge ogni anno in un giorno compreso tra la fine di maggio e l'inizio di luglio, ed \u00e8 ospitato a rotazione tra le suddette citt\u00e0. La regata \u00e8 preceduta da un corteo storico, durante il quale sfilano per le strade della citt\u00e0 organizzatrice alcuni figuranti che vestono i panni di antichi personaggi che caratterizzarono ciascuna repubblica.\nLe origini.\nL'idea di un evento che ricordasse le vicende delle quattro potenze marinare del Medioevo nacque verso la fine degli anni Quaranta del XX secolo da parte del cavaliere pisano Mirro Chiaverini. La proposta fu dapprima visionata da Carlo Vallini, presidente dell'Ente Provinciale del Turismo di Pisa, il quale, dopo averla accettata, la gir\u00f2 a sua volta alle municipalit\u00e0 delle altre tre citt\u00e0 affinch\u00e9 vi partecipassero. L'iniziativa fu accolta in maniera positiva soprattutto dall'avvocato Francesco Amodio, allora sindaco di Amalfi, che richiese (ed ottenne) una riunione dei rappresentanti delle quattro citt\u00e0 coinvolte per esaminare insieme la proposta. L'incontro avvenne presso il palazzo di Pisa il 9 aprile 1949, ma l'accordo non fu semplice: durante la discussione il dottor Manzini, direttore dell'ufficio comunale di Venezia, mostr\u00f2 il suo parere contrario alla partecipazione della gara remiera della citt\u00e0 lagunare, pur essendo favorevole alla sfilata nel corteo storico. L'avvocato Amodio tent\u00f2, nel suo discorso in difesa della regata, di fargli cambiare idea, sottolineando l'importanza non solo storica ma anche turistica della manifestazione. Visto il forte assenso da parte di Amalfi, Pisa e Genova, i rappresentanti di Venezia ne presero atto ed aderirono anch'essi all'iniziativa.\nUna volta ottenuto l'accordo, ci fu un lungo iter, nel quale si stabilirono lo statuto e il regolamento, si ricerc\u00f2 negli archivi storici e tra le opere d'arte gli elementi necessari per realizzare i costumi del corteo storico, si disegnarono i progetti delle barche e si reperirono i fondi necessari per organizzare la regata. Il 29 giugno 1955 venne effettuata a Genova una prova sperimentale con \"gozzi\" a quattro vogatori. Il 10 dicembre dello stesso anno fu invece firmato ad Amalfi, nel Salone Morelli (l'attuale Museo Storico di Palazzo San Benedetto, sede del Municipio), l'atto costitutivo che sanc\u00ec la creazione dell'Ente organizzativo della Regata. Le imbarcazioni, costruite dalla Cooperativa Gondolieri di Venezia, furono varate il 9 giugno 1956 sulla Riva dei Giardini Reali, con la benedizione del Patriarca di Venezia Angelo Roncalli (in seguito eletto papa con il nome di Giovanni XXIII). La prima edizione si svolse a Pisa il 1\u00ba luglio di quell'anno; tra i presenti spiccavano in particolare il Presidente della Repubblica Giovanni Gronchi ed il Ministro della Marina Mercantile Gennaro Cassiani.\nLo statuto.\nLa Regata prevede uno statuto, che stabilisce la costituzione dell'Ente organizzativo, il suo scopo (ovvero quello di promuovere la manifestazione stessa), e la sua composizione. Secondo tale statuto, l'Ente \u00e8 composto da tre parti: la Magistratura della Regata, il Comitato Generale e il Comitato Cittadino. La prima parte \u00e8 l'organo supremo dell'Ente, composto dai sindaci delle quattro citt\u00e0 marinare, la cui carica di Primo Magistrato spetta di diritto al sindaco della citt\u00e0 ospitante l'evento; la seconda \u00e8 l'organo tecnico-amministrativo collegiale, il cui Presidente (che \u00e8 a sua volta il presidente del Comitato Cittadino della citt\u00e0 ospitante) rappresenta legalmente l'Ente; la terza \u00e8 l'organo tecnico, nominato dal sindaco e in carica per quattro anni, che provvede allo svolgimento della manifestazione.\nIl regolamento.\nPur avendo subito nel tempo piccole modifiche, il regolamento della Regata \u00e8 rimasto nella sostanza pressoch\u00e9 invariato. \nAlla gara prendono parte 4 equipaggi, ognuno composto da 8 vogatori e un timoniere, pi\u00f9 delle riserve. In precedenza gli equipaggi erano formati da atleti nati nelle rispettive citt\u00e0, province e regioni, oppure i residenti da almeno dieci anni, ma a partire dal 2004 si \u00e8 stabilito che essi devono essere composti per met\u00e0 da atleti provenienti dalla Regione e per l'altra met\u00e0 da atleti provenienti dalla Provincia.\nLe imbarcazioni devono essere costruite tutte con gli stessi parametri strutturali. Prima della partenza sono sottoposte a pesatura, e per essere ammesse non devono avere (a vuoto e compresi gli accessori, ad eccezione dei remi) un peso inferiore ai 760 chilogrammi. Proprio per garantire maggiore efficienza e leggerezza in acqua (pur sempre entro i limiti), le barche, un tempo costruite in legno, oggi vengono realizzate in vetroresina. I quattro galeoni originari vennero progettati costruiti da Giovanni Giuponi. Ogni imbarcazione deve essere riconoscibile attraverso i colori con cui viene dipinta e dalle polene, ovvero dalle sculture lignee (ora anch'esse in vetroresina) poste sulla prua che raffigurano l'animale simbolo di ciascuna citt\u00e0, disegnate negli anni Cinquanta dal professor Alvio Vaglini. Per questo motivo, l'imbarcazione di Amalfi \u00e8 identificata dal colore azzurro e dal cavallo alato, quella di Genova dal colore bianco e dal drago (che si riferisce a San Giorgio, protettore della citt\u00e0), quella di Pisa dal colore rosso e dall'aquila (che simboleggia l'antico legame tra la Repubblica pisana e il Sacro Romano Impero) e quella di Venezia dal colore verde e dal leone alato (che si riferisce a San Marco Evangelista, patrono della citt\u00e0).\nLa Regata si svolge su un percorso lungo 2 chilometri, che si differenzia a seconda della localit\u00e0: ad Amalfi si rema nel mar Tirreno lungo la costa, a Genova nel mar Ligure all'interno del bacino portuale, a Pisa nel fiume Arno controcorrente e a Venezia nella caratteristica laguna sul mare Adriatico. Prima dell'inizio della gara remiera si procede al sorteggio delle corsie. Il dispositivo di partenza \u00e8 costituito da quattro ancoraggi fissi allineati e il via \u00e8 dato dal giudice arbitro. La giuria provvede, invece, a valutare l'arrivo, giudicando il \"taglio\" del traguardo da parte della polena di ogni barca (per Amalfi la punta dello zoccolo anteriore del cavallo alato; per Genova la punta delle narici del grifone; per Pisa l'estremit\u00e0 degli artigli dell'aquila; per Venezia met\u00e0 della spada impugnata dal leone alato). \u00c8 vietato, durante la gara, invadere la corsia di un avversario, pena la retrocessione all'ultimo posto decretata dalla giuria. \u00c8 permesso, invece, il cambio del numero d'acqua solo nel caso in cui un equipaggio si porti di un'imbarcazione avanti rispetto ad un avversario.\nLa citt\u00e0 vincitrice della Regata riceve in premio un trofeo in oro ed argento, realizzato dalla Scuola Orafa Fiorentina, che rappresenta un galeone a remi (come quello usato per la gara) sorretto da quattro ippocampi, al di sotto del quale compaiono gli stemmi delle quattro Repubbliche Marinare. Essa lo detiene per un anno, fino alla nuova messa in palio nell'edizione successiva. Sulla base del trofeo, inoltre, viene apposta di anno in anno una medaglia con il simbolo della citt\u00e0 vincitrice della Regata; pertanto vi sono tante medaglie quante edizioni disputate.\nDal 1993 al 1996 la Regata, per rimediare alla mancanza di fondi, fu abbinata ad una lotteria nazionale, il cui ricavato venne impiegato per l'acquisto delle imbarcazioni in vetroresina.\nIl corteo storico.\nIl corteo storico costituisce il momento centrale di tutta la manifestazione. Attraverso di esso ogni Repubblica Marinara rivive in pieno il suo glorioso passato, proponendo episodi e personaggi che ne segnarono la storia. Il corteo ha sfilato occasionalmente anche all'estero, in particolare a Berlino e a New York. Qui di seguito sono riportati il significato storico e la composizione di ciascun corteo (partendo dalle retrovie).\nAmalfi.\nIl corteo amalfitano rappresenta la societ\u00e0 della repubblica campana agli inizi dell'XI secolo, quando raggiunse il suo culmine. Al suo interno sono presenti i rappresentanti delle varie classi sociali: le magistrature, i militari e il popolo. In particolare sfilano il duca (la massima autorit\u00e0 cittadina) e i cavalieri con spadone, i cui paramenti furono poi ripresi dai membri dell'Ordine dei Cavalieri di San Giovanni di Gerusalemme. L'episodio proposto \u00e8 quello del matrimonio tra Giovanni I, figlio e co-reggente del duca Mansone I, e la nobildonna salernitana Regale; lo sposalizio segnava per il giovane rampollo il passaggio alla maggiore et\u00e0 e l'ingresso nell'ambiente politico. I costumi per il corteo di Amalfi furono ideati negli anni Cinquanta dallo scenografo Roberto Scielzo, tramite analisi delle fonti storiche. I cartoni realizzativi, cos\u00ec come gli abiti, sono tuttora esposti nel Museo Civico del Municipio amalfitano.\nLa disposizione del corteo \u00e8 la seguente: 3 rematori; 10 valletti ed il gonfaloniere; 5 trombettieri; il console della Repubblica; 3 paggi del console; 2 giudici; il console del mare; 2 ambasciatori; il duca; 2 paggi del duca; 4 cavalieri; 6 alfieri; 4 dame e 4 cavalieri della corte; lo sposo e la sposa; 6 paggi; 4 timpanisti; il navarca; 9 marinai; 9 arcieri.\nGenova.\nIl corteo genovese propone il periodo consolare della repubblica ligure, ovvero prima della presa del potere da parte dei dogi. L'episodio rappresentato vede protagonista il condottiero Guglielmo Embriaco, soprannominato \"Testa di maglio\", che guid\u00f2 la flotta di Genova nel corso della I Crociata. In quel periodo egli port\u00f2 a Genova il Sacro Catino che, secondo la tradizione, sarebbe stato usato da Ges\u00f9 e gli Apostoli durante l'Ultima Cena. Un altro personaggio importante presente nel corteo \u00e8 Caffaro di Caschifellone, l'annalista che riport\u00f2 le gesta dell'Embriaco. Non mancano, inoltre, i rappresentanti delle classi sociali: i mercanti, gli uomini d'arme e il popolo.\nLa disposizione del corteo \u00e8 la seguente: 1 gonfaloniere e 2 mazzieri; 3 alfieri; 3 capitani; l'alfiere con la bandiera di San Giorgio; 6 trombettieri; l'alfiere con la bandiera di Genova; 6 tamburini; 1 armato di spadone; 3 portacatino; l'alfiere con la bandiera dell'Embriaco; il paggio portaspadone dell'Embriaco; l'Embriaco; 3 alfieri; 3 capitani; il Caffaro; 3 armati di spada; 8 nobili e 8 nobildonne; 2 balestrieri; 12 popolane e popolani; 2 balestrieri; 3 rematori; 6 armati di lancia.\nPisa.\nIl corteo pisano rievoca alcuni episodi salienti della storia della repubblica alfea; tra questi spicca l'impresa dell'eroina Kinzica de' Sismondi, che nel 1004 salv\u00f2 la citt\u00e0 da un attacco saraceno. Inoltre sono presenti i vari capi che si susseguirono al governo di Pisa (i consoli, il podest\u00e0, il capitano del popolo), oltre ai soldati (sulle cui insegne compare l'aquila nera, simbolo dell'Impero), ai marinari, ai trombettieri e ai timpanisti.\nLa disposizione del corteo \u00e8 la seguente: il portagonfalone; la scorta del gonfalone (2 persone); 3 vogatori di parata; 8 trombettieri; 1 sergente; 12 fanti; 3 famuli; il podest\u00e0; 1 palafreniere; il capitano dei giudici; 2 senatori; 2 anziani; l'ambasciatore; il capitano del popolo; 1 palafreniere; il console dei mercanti; 2 priori delle Sette Arti; 8 tamburini; 4 alfieri; Kinzica de' Sismondi a cavallo; 1 palafreniere; 6 damigelle di Kinzica; l'ammiraglio della flotta; 2 consoli del mare; 1 patrono; 2 comiti; 12 marinai.\nVenezia.\nIl corteo veneziano presenta come episodio centrale la donazione dell'isola di Cipro a Venezia, avvenuta nel 1489 per merito di Caterina Cornaro, nobildonna della citt\u00e0 nonch\u00e9 regina cipriota, che cedette la signoria dell'isola alla Serenissima. Nel corteo sfilano le massime cariche della repubblica veneta: il doge, i senatori, gli ambasciatori e il capitano da mar (a capo della flotta). Inoltre viene mostrato il \"vessillo di San Marco\", donato a Venezia nel 1171 da papa Alessandro III per ringraziare la citt\u00e0, la quale fece da mediatrice tra Papato, Impero e Comuni.\nLa disposizione del corteo \u00e8 la seguente. 3 stendardi; 4 nobili; 4 tamburi; 6 trombettieri; 8 gonfaloni; 10 senatori; 1 portacorno; il doge e il portaombrello; 2 paggi; 1 portastocco; 4 ambasciatori orientali; 8 dame; la regina di Cipro Caterina Cornaro; la delegazione cipriota (6 persone); il capitano da mar; 8 armati.\nRegate straordinarie.\nOltre agli appuntamenti annuali, si sono disputate anche edizioni straordinarie della regata storica:"}
{"id": "553522", "revid": "126257", "url": "https://it.wikipedia.org/wiki?curid=553522", "title": "Contrada San Bernardino", "text": "La contrada San Bernardino \u00e8 una delle otto contrade in cui \u00e8 divisa la citt\u00e0 lombarda di Legnano. Situata nella zona \"oltre stazione\" (cio\u00e8 ad ovest della ferrovia Domodossola-Milano), a sud-ovest della citt\u00e0, \u00e8 una delle contrade legnanesi pi\u00f9 estese. Partecipa annualmente al palio di Legnano ed \u00e8 stata istituita in occasione dell'organizzazione della festa del Carroccio (1932).\nStoria.\nIl nome della contrada deriva da una visita effettuata nel 1444 da san Bernardino da Siena al convento di Sant'Angelo, monastero legnanese demolito nel 1967. In seguito a questa visita, il nome del santo fu dato ad una cascina e ad un'antica chiesa-oratorio non pi\u00f9 esistente. A san Bernardino fu poi intitolata anche la moderna e omonima chiesetta, che sorse sulle vestigia della gi\u00e0 citata chiesa-oratorio.\nIl territorio della contrada \u00e8 il luogo dove potrebbero essere avvenuti i primi scontri della battaglia di Legnano. Alcuni studiosi ipotizzano infatti che il primo contatto tra le truppe della Lega Lombarda e quelle dell'imperatore Federico Barbarossa si sia verificato tra Legnano e Borsano. Quindi, per quanto riguarda la citt\u00e0 del Carroccio, le prime fasi della battaglia potrebbero essere avvenute sui territori appartenenti alla contrada Flora e al rione Ponzella, che \u00e8 invece compreso all'interno della contrada di San Bernardino: Borsano \u00e8 infatti situato a nord-ovest di Legnano.\nL'ipotesi che va per la maggiore tra gli studiosi sostiene invece che il primo contatto tra gli eserciti sia avvenuto tra Borsano e Busto Arsizio: secondo questa ipotesi, gli scontri si sarebbero spostati a Legnano per la celebre difesa del Carroccio solo in seguito.\nSecondo una leggenda raccontata da Galvano Fiamma, le tre colombe che sarebbero uscite dalle sepolture dei santi Sisinnio, Martirio e Alessandro durante la battaglia di Legnano, dopo essersi appoggiate sul Carroccio e aver causato la fuga di Federico Barbarossa, si sarebbero riparate impaurite dal fragore dello scontro in una zona boscosa di San Bernardino.\nGli abitanti di San Bernardino sono conosciuto come \"quelli al di l\u00e0 del ponte\", detto popolare che fa riferimento al ponte della ferrovia che attraversa Legnano: da questo epiteto \u00e8 derivato il motto della contrada, \"Pons gloriae virtutem ligat\" (in italiano, \"il ponte lega la virt\u00f9 alla gloria\"). Fino al 1939 era presente una passerella pedonale che scalvava la ferrovia e che era nota popolarmente in dialetto legnanese come \"bil\u00f2ria\", termine privo di un'etimologia precisa. Venne costruita alla fine del XIX secolo.\nLa contrada soppressa della Ponzella.\nIl suo territorio include la contrada soppressa della Ponzella e di Mazzafame, che fu inglobata da San Bernardino e da La Flora nel 1936 perch\u00e9 i quartieri a cui faceva riferimento non erano molto abitati e quindi aveva difficolt\u00e0 a sostenere economicamente la partecipazione al palio.\nLa chiesa di riferimento.\nLa chiesa di riferimento della contrada \u00e8 quella di San Bernardino; consacrata nel XVII secolo, \u00e8 stata costruita su proposta di Carlo Borromeo sulle rovine dell'omonima chiesa oratorio menzionata in precedenza. Le prime tracce documentate in cui viene citata l'attuale chiesa risalgono al 1650. Durante i secoli l'edificio religioso si \u00e8 arricchito di molte opere artistiche, tra cui un prezioso affresco del Cerano.\nIn occasione della vittoria della contrada nella corsa ippica, la copia della croce di Ariberto da Intimiano viene solennemente traslata nella chiesa di riferimento del rione vincitore e qui conservata per un anno: questo ambito simbolo di vittoria \u00e8 custodito nella chiesa fino all'edizione successiva del palio.\nLa contrada comprende altre tre chiese: quella di San Giovanni, la chiesa di San Paolo e quella della Ponzella, che \u00e8 dedicata a santa Maria Maddalena. Consacrata nel 1728, fu costruita per donare al rione Ponzella un edificio religioso in seguito al legato di Carlo Francesco Fassi. Nel 1779 la chiesa della Ponzella divent\u00f2 oratorio di Ges\u00f9 Cristo; il campanile fu ricostruito nel 1930.\nIl maniero.\nNel corso della storia la contrada ha cambiato diversi manieri. In origine la sede ha trovato perlopi\u00f9 ospitalit\u00e0 in locali di propriet\u00e0 dei capitani che si sono succeduti negli anni e di alcuni contradaioli. \nNegli anni sessanta la sede fu trasferita in un locale del \"Circolo fratellanza e pace\". Questa sede fu ampliata a pi\u00f9 riprese: inizialmente all'unico locale si aggiunsero altre due stanze e poi, nel 1969, la sala d'armi. In occasione di questo ultimo ampliamento, venne cambiato anche l'arredo, che da spartano divent\u00f2 di pregio, con mobili che richiamavano lo stile medievale anche grazie all'utilizzo di parti di arredi d'epoca. Questa sede fu il primo maniero \u2013 nel senso moderno del termine \u2013 di una contrada di Legnano. Tali erano la sua importanza e la sua peculiarit\u00e0, che sue foto vennero stampate per anni sugli opuscoli e sui pieghevoli del palio.\nNel 1977 la contrada si trasfer\u00ec in un nuovo maniero, questa volta in via Fiume, in alcuni locali a pian terreno messi a disposizione da Marisa Marcati. Negli anni ottanta questo maniero venne ristrutturato e ampliato con l'utilizzo anche del piano superiore. Il maniero di via Fiume fu poi acquistato dalla contrada nel 1997. La sala d'armi era arricchita da alcuni ferri battuti realizzati un contradaiolo e da diverse opere pittoriche che abbellivano le pareti, anch'esse frutto del lavoro di contradaioli. Il maniero di via Fiume comprendeva anche una cucina in grado di consentire la preparazione di un pasto per cento ospiti. Nel 2010 la contrada si \u00e8 trasferita nuovamente, questa volta in via Somalia. Il maniero di via Somalia, anch'esso di propriet\u00e0 della contrada, \u00e8 stato ricavato da alcuni locali un tempo occupati da una tessitura.\nI colori ed il gonfalone.\nSono due le leggende che spiegano i colori della contrada. La prima narra di un capitano d'armi che voleva condannare a morte una ragazza per aver respinto il suo amore. Tale capitano avrebbe graziato la giovane solo se le campane della chiesetta di San Bernardino avessero risuonato senza l'intervento umano. Subito dopo il primo fendente vibrato dall'aggressore, le campane iniziarono a suonare da sole e ci\u00f2 calamit\u00f2 l'attenzione di alcuni cavalieri di passaggio, che intervennero traendo in salvo la fanciulla.\nLa seconda leggenda racconta invece di un'aggressione patita da una fanciulla nelle campagne della contrada da parte di un orso. Alla sua richiesta d'aiuto, gli abitanti fecero suonare le campane della chiesa di San Bernardino. Il loro suono fu udito da alcuni cavalieri di passaggio, che salvarono la giovane.\nIn entrambe le leggende le tuniche delle ragazze sporcate dal sangue divennero la bandiera della contrada, dove il bianco dell'abito indica la purezza della fanciulla, mentre il rosso del sangue la sua regalit\u00e0 d'animo. La contrada ripropone nel suo gonfalone, oltre ai colori bianco e rosso, il riferimento ad un sole radiante ad otto punte e ad un trigramma a caratteri gotici riportante la scritta (sigla latina che corrisponde a \"Noster Bernardinus Sanctus\"; in italiano \u00e8 tradotto come \"Bernardino nostro santo\"). Questo stemma \u00e8 collegato alla tavoletta che san Bernardino presentava ai credenti dopo le sue omelie.\nAlbo d'oro delle reggenze.\nL'albo d'oro delle reggenze della contrada San Bernardino \u00e8:\nNota: in grassetto le reggenze che hanno retto la contrada in occasione delle vittorie al palio.\nLa contrada ed il palio.\nLa contrada San Bernardino ha conquistato 9 vittorie al palio: 1956, 1959, 1961, 1978, 1980, 1982, 1985, 1995 e 2007.\nLa finale del 1981 \u00e8 stata corsa due volte a causa dell'arrivo in perfetta parit\u00e0 di San Domenico e San Bernardino, tanto che non si riusc\u00ec a stabilire il vincitore nemmeno al fotofinish. Si corse quindi un'ulteriore finale ridotta a queste sole due contrade, in cui vinse San Domenico. La contrada ha anche vinto un'edizione della provaccia (1991) senza mai riuscire a realizzare il \"cappotto\"."}
