{"id": "629289", "revid": "6923", "url": "https://it.wikipedia.org/wiki?curid=629289", "title": "Jonghi", "text": "La Jonghi \u00e8 un'azienda italo-francese che ha prodotto motocicli dal 1930 al 1957.\nNata a Milano dalle ceneri della \"Nagas &amp; Ray\", fu trasferita in Francia assumendo il marchio \"Constructions M\u00e9caniques Jonghi\" e, in seguito, \"Prester-Jonghi\" e \"Motos Jonghi\".\nLa storia.\nTutto ebbe inizio dalla crisi in cui, nel 1929, era sprofondata la Nagas &amp; Ray. Il direttore tecnico Giuseppe Remondini tent\u00f2 di salvare la ditta cercando nuovi finanziatori che potessero anticipare i capitali occorrenti a produrre i nuovi modelli progettati.\nRaccolse l'appello l'industriale argentino Tito Jonghi, figlio di emigranti italiani provenienti dalla Val d'Ossola, che impose il proprio cognome come nuova ragione sociale e, successivamente, decise il trasferimento in Francia dell'azienda.\nNel 1932 a Choisy-le-Roi, un sobborgo industriale alle porte di Parigi, inizi\u00f2 la produzione francese delle \"Jonghi\", macchine dalle caratteristiche molto sportiveggianti, sulle cui prestazioni l'azienda si giocava il tutto per tutto. Una Jonghi 350-TJ4 (Tito Jonghi 4T) a valvole in testa, derivata dal precedente modello \"Nagas &amp; Ray\", si present\u00f2 al Gran Premio d'Europa di Roma del 1932, condotta da Louis Jeannin. Sotto lo sguardo sbalordito di tifosi e gerarchi, la Jonghi trionf\u00f2 nella classe 350, alla media di 134\u00a0km/h, con tre minuti di vantaggio sulla seconda moto classificata. La medesima accoppiata aveva conquistato, poche settimane prima, il Bol d'Or. Nel 1933 la Jonghi conquista il primato mondiale di velocit\u00e0 sulla distanza delle 24 ore, per la classe 350, facendo segnare la velocit\u00e0 media 116,784 km/h; un record destinato a resistere per oltre un trentennio.\nIn quegli anni, veniva anche prodotta una pi\u00f9 economica versione \"350-TJ4\" a valvole laterali. Nonostante gli sforzi produttivi ed i successi sportivi, le vendite non furono sufficienti a coprire i notevoli costi di avviamento e l'impresa arriv\u00f2 a dichiarare il fallimento nel maggio del 1933.\nL'azienda fu rilevata dai fratelli Eichel (gi\u00e0 proprietari della \"Prester\") e la produzione riavviata sotto il marchio \"Prester-Jonghi\".\nLe diffusione delle motociclette era ostacolata dal prezzo superiore alla media delle concorrenti, ma molti proprietari delle \"Prester-Jonghi 350 Culbuteurs\" prodotte, si cimentavano in competizioni sportive, mietendo numerosi successi e contribuendo notevolmente alla diffusione di un'immagine sportiva vincente.\nNel 1936 una Prester-Jonghi 350 bialbero, appositamente progettata da Remondini e pilotata da Georges Monneret, stabil\u00ec il record mondiale di velocit\u00e0 sull'ora (170,840\u00a0km/h) che si aggiunse ai record conquistati l'anno precedente nella categoria sidecar.\nAncora una volta, la gloria non bast\u00f2 ad appianare i bilanci ed i fratelli Eichel decisero di dare il via alla produzione di un motore ausiliario per biciclette, sempre progettato da Remondini, che ottenne un notevole successo, anche fuori dai confini francesi.\nNel 1937 inizi\u00f2 la produzione di una motoleggera con motore da 100 cm\u00b3 a 2 tempi, di tipo economico. Il pubblico si dimostr\u00f2 diffidente verso un veicolo di cos\u00ec piccola cilindrata e, per fugare i dubbi circa la sua robustezza, nel 1938 venne compiuta la traversata del deserto sahariano. La dimostrazione si trasform\u00f2 in un immediato successo commerciale.\nSembrava che la Prester-Jonghi potesse finalmente navigare in acque tranquille, ma il secondo conflitto mondiale scombin\u00f2 ancora le carte. Durante l'occupazione nazista della Francia, i fratelli Eichel vengono deportati nei campi di sterminio e, come altri milioni di ebrei, non fecero pi\u00f9 ritorno in patria.\nNel 1944, la Prester-Jonghi fu rilevata dalla SATAM, un'azienda specializzata nella refrigerazione e distribuzione dei carburanti che assicur\u00f2 la continuit\u00e0 tecnica, lasciando Remondini alla direzione. La fabbrica fu trasferita in stabilimenti pi\u00f9 ampi a La Courneuve, cambiando il marchio in \"Motos Jonghi\".\nLa produzione \"Motos Jonghi\" inizi\u00f2 nel 1945, riproponendo la motoleggera con propulsore di 100 cm\u00b3 che, l'anno successivo, fu portato a 125 cc; un modello che venne prodotto in oltre 12.000 esemplari.\nVista la tranquillit\u00e0 economica, Remondini pot\u00e9 dedicarsi alla sua vera passione: i motori a 4 tempi sportivi. La guerra era ormai un ricordo, l'economia europea fioriva ed i tempi erano maturi per proporre una moto dall'alto contenuto tecnologico. Al salone di Parigi del 1948 fu presentata la \"Jonghi 125 ACT\" (sigla di \"Arbre \u00e0 Cames en T\u00eate\", albero a camme in testa) che stup\u00ec per la sua modernit\u00e0. Mossa da un propulsore 4T quadro di 125\u00a0cm\u00b3, sviluppante una potenza di 8 cv, \u00e8 in grado di raggiungere i 100\u00a0km/h.\nNel 1951 fu presentata la \"250 H\", un modello utilitario con motore 2T e potenza modesta in rapporto alla cilindrata, seguita nel 1953 dal modello \"Polo 125\", uno scooter a ruote alte manifestamente \"ispirato\" alla \"Moto Guzzi Galletto\". Fu l'ultima proposta della Jonghi.\nIn anticipo rispetto all'Italia, gli anni cinquanta segnarono il declino del mercato motociclistico francese. La commercializzazione di una vettura economica come la Citro\u00ebn 2CV, aveva modificato completamente gli equilibri di mercato: basti pensare che, messa in vendita nel 1948 con un ritmo produttivo di 100 vetture al mese, gi\u00e0 nel 1950 la \"2CV\" aveva raggiunto le 400 unit\u00e0 giornaliere. Di anno in anno le vendite di automobili utilitarie aumentavano in maniera esponenziale, proporzionalmente al desiderio popolare di muoversi su quattro ruote, piuttosto che su due.\nFu una crisi rapida e devastante che i costruttori francesi non si attendevano e dalla quale i concorrenti europei non seppero trarre monito. In pochissimi anni, decine di case motociclistiche d'oltralpe furono costrette a ridurre drasticamente la produzione o chiudere i battenti. Tra queste ultime, nel 1957, la Jonghi.\nGiuseppe Remondini mor\u00ec nel 1959 ed il figlio Arrigo fu \"arruolato\" dalla Matra ed inserito nell'\u00e9quipe che diede vita al celebre V12 di Formula 1.\nL'attivit\u00e0 sportiva.\nParticolarmente intensa e sentita era l'attivit\u00e0 sportiva della Jonghi, alla quale Remondini destinava buona parte della sua inventiva, creando motori appositamente studiati per le competizioni. A quei tempi, come ancor oggi, le gare erano un importante veicolo promozionale e, per Remondini, un importante sistema di sperimentazione.\nSia con piloti privati che ufficiali, la Jonghi ha partecipato a numerosissime competizione singole, campionati e tentativi di record. Piloti come Jeannin, Monneret, Dagan, Perrin e Michel, nel decennio precedente il secondo conflitto mondiale, hanno conquistato una notevole serie di vittorie, costituendo un palmar\u00e8s impressionante per un'azienda di cos\u00ec modeste dimensioni.\nNumerosi furono anche i successi della Jonghi nella conquista dei record di velocit\u00e0; un tipo di \"competizione a distanza\" tra case costruttrici, al tempo molto seguita dal pubblico europeo. Molti di questi record sono stati conquistati da Arrigo, figlio di Giuseppe Remondini, meccanico, collaudatore e pilota di notevoli qualit\u00e0."}
{"id": "629293", "revid": "1776051", "url": "https://it.wikipedia.org/wiki?curid=629293", "title": "Avantasia (EP)", "text": "Avantasia \u00e8 l'EP che anticip\u00f2 il primo album di Avantasia, uscito nel 2000."}
{"id": "629294", "revid": "16066", "url": "https://it.wikipedia.org/wiki?curid=629294", "title": "Ufficio Federale per la sicurezza informatica", "text": ""}
{"id": "629295", "revid": "6923", "url": "https://it.wikipedia.org/wiki?curid=629295", "title": "Gianni La Commare", "text": "Biografia.\nA 16 anni partecipa alla trasmissione radiofonica \"Il microfono \u00e8 vostro\" presentata da Nunzio Filogamo e vince il Microfono d'argento.\nPrese parte quindi a il \"Campanile d'oro\", un programma che vedeva confronti artistici tra le regioni d'Italia presentato da Lidia Pasqualini ed Enzo Tortora: nella finale di Palermo concorre alla vittoria della Sicilia.\nNel 1961, appena diplomato in ragioneria, lascia Messina per trasferirsi a Roma, dove inizia a esibirsi nei migliori night-club della capitale: Rupe Tarpea, Capriccio, Grotte del Piccione, Biblioteca del Teatro Valle e altri, locali frequentati dai personaggi famosi dell'ambiente cinematografico ed artistico.\nEbbe cos\u00ec modo di conoscere cantanti quali Bruno Lauzi, Sergio Endrigo, Fred Bongusto, Johnny Dorelli, Arturo Testa, Mino Reitano, Rino Gaetano, Gianni Morandi e Claudio Villa.\nGianni Ravera gli propose di partecipare alle selezioni del Festival di Castrocaro 1962, che Gianni La Commare vinse insieme a Eugenia Foligatti.\nDopo aver firmato un contratto discografico con la CGD, partecip\u00f2 al Festival di Sanremo 1963 con la canzone \"Non sapevo\". Successivamente di trasfer\u00ec negli Usa e in Canada, dove tenne concerti in grandi teatri a New York, Filadelfia, Detroit, Boston, Chicago e Toronto. Partecip\u00f2 poi al \"Festival della Canzone Mediterranea\" di Barcellona nel 1965, scelto dalla Rai in rappresentanza dell'Italia.\nTornato in Italia nel 1978, la Rai, che lo aveva assunto quale suo cantante, attraverso il maestro Guido Cergoli, gli affid\u00f2 lo spartito di \"Che cosa c'\u00e8\" composto da Gino Paoli e il gruppo Sugar Music riun\u00ec un'orchestra diretta da Angel Pocho Gatti per realizzare il suo secondo disco; il brano fece subito presa al punto tale che successivamente hanno voluto inciderlo sia Ornella Vanoni che lo stesso Gino Paoli.\nCon il maestro Mario Robbiani, che \u00e8 stato consulente musicale di Mina, ha intrattenuto una stretta collaborazione per oltre un anno, con concerti a Radio Lugano e Radio Capodistria. Lasciata la CGD, pass\u00f2 all'etichetta Vis Radio, dove con la direzione orchestrale del maestro Gino Conte ha realizzato brani di gusto raffinato come \"Castelli di sabbia\" e \"Bellissima\", con la quale partecip\u00f2 a \"Un disco per l'estate 1965\"\nHa partecipato a trasmissioni televisive Rai quali \"Sette voci\", \"Domenica In\", \"La vita in diretta\" e altre con l'orchestra di direttori quali Enrico Simonetti, Roberto Pregadio e Gianni Ferrio.\nDopo l'esperienza musicale ha realizzato con il suocero Tonino Cacciuottolo (uno dei pi\u00f9 grandi tecnici del suono della cinematografia italiana) uno studio di registrazioni, di doppiaggio cinematografico e di realizzazione di colonne musicali ed effetti sonori per il cinema, che venne utilizzato da registi quali Mario Monicelli, Federico Fellini, Alberto Lattuada e molti altri.\nHa vissuto gli ultimi anni della sua vita a Rignano Flaminio."}
{"id": "629298", "revid": "124716513", "url": "https://it.wikipedia.org/wiki?curid=629298", "title": "Secret World Live", "text": "Secret World Live \u00e8 il secondo album live (decimo album complessivamente) della carriera del musicista inglese Peter Gabriel. L'album \u00e8 stato rimasterizzato nel 2002. La registrazione video del concerto \u00e8 stata pubblicata in VHS contemporaneamente al disco; nel 2004 \u00e8 stato pubblicato il DVD.\nLa tracklist del DVD \u00e8 la medesima dell'album a parte la sostituzione di \"Red Rain\" con \"San Jacinto\" subito dopo \"Blood of Eden\".\nParticolarit\u00e0.\nCaratteristica principale di questa esibizione \u00e8 la spettacolarit\u00e0 del concerto, raggiunta grazie alla collaborazione del cantante con Robert Lepage, che lo accompagner\u00e0 anche nella tourn\u00e9e del 2002/03 Growing Up Live Tour. L'impianto progettato da Lepage prevedeva un maxischermo manovrabile per le videoproiezioni, una passerella con tappeto scorrevole, per il trasporto di oggetti e persone, che collega due palcoscenici circolari, numerose botole, senza escludere una cupola che viene calata sul cantante verso la fine del primo tempo. Per la famosa canzone \"Steam\", l'effetto del fumo \u00e8 ottenuto con degli estintori, manovrati da sotto il palco. Lepage fu il corealizzatore di questa tourn\u00e9e, e forn\u00ec Gabriel di una spettacolarit\u00e0 che tende a stupire lo spettatore in ogni istante dello spettacolo, con effetti teatrali a non finire, come nella canzone di apertura, nella quale il cantante esce da una cabina telefonica, fuoriuscita dal sottopalco, e si trascina il filo del telefono per una decina di metri, per poi riagganciare la cornetta al termine della canzone (\"Come talk to me\"), o la microtelecamera collegata ad un casco indossato dal cantante nella canzone \"Digging in the dirt\", che proiettava il volto deformato del cantante sul maxischermo. Il contributo di Lepage, poco conosciuto dalla massa, \u00e8 stato fondamentale per la realizzazione dei concerti di Gabriel, perch\u00e9 questo poliedrico artista canadese, creatore della compagnia Ex Machina e autore dello spettacolo \"The Andersen Project\", col quale ha partecipato nel 2006 al Romaeuropa Festival, usa molto la verticalit\u00e0 e l'orizzontalit\u00e0 dello spazio, giocando con tutte e tre le dimensioni, e con la quarta che \u00e8 quella della videoproiezione, facendo interagire il performer con l'elemento tecnologico.\nTracce.\nCD.\nTutte le canzoni sono state scritte da Peter Gabriel, eccetto dove indicato diversamente.\nDisco 1\nDisco 2"}
{"id": "629300", "revid": "184755", "url": "https://it.wikipedia.org/wiki?curid=629300", "title": "Istituto tecnico commerciale", "text": ""}
{"id": "629304", "revid": "26891", "url": "https://it.wikipedia.org/wiki?curid=629304", "title": "Classe Berlin (incrociatore)", "text": ""}
{"id": "629310", "revid": "486946", "url": "https://it.wikipedia.org/wiki?curid=629310", "title": "Classe le Fantasque", "text": ""}
{"id": "629311", "revid": "5901", "url": "https://it.wikipedia.org/wiki?curid=629311", "title": "Distanasia", "text": ""}
{"id": "629313", "revid": "287204", "url": "https://it.wikipedia.org/wiki?curid=629313", "title": "The Children of Hurin", "text": ""}
{"id": "629316", "revid": "287204", "url": "https://it.wikipedia.org/wiki?curid=629316", "title": "I Figli di Hurin", "text": ""}
{"id": "629319", "revid": "486946", "url": "https://it.wikipedia.org/wiki?curid=629319", "title": "Classe Malin (cacciatorpediniere)", "text": ""}
{"id": "629320", "revid": "486946", "url": "https://it.wikipedia.org/wiki?curid=629320", "title": "Classe Le Malin (cacciatorpediniere)", "text": ""}
{"id": "629321", "revid": "486946", "url": "https://it.wikipedia.org/wiki?curid=629321", "title": "Classe Fantasque (cacciatorpediniere)", "text": ""}
{"id": "629326", "revid": "114060061", "url": "https://it.wikipedia.org/wiki?curid=629326", "title": "Brian Jacques", "text": "Biografia.\nFin dall'infanzia dimostra un accentuato interesse per le storie di avventura, tra cui quelle di Arthur Conan Doyle.\nAll'et\u00e0 di dieci anni, durante il primo giorno alla scuola St. John di Liverpool, sotto consegna dell'insegnante, scrive un racconto talmente bello per la sua et\u00e0 che l'insegnante si rifiuta di credere che il racconto non sia stato copiato. \u00c8 cos\u00ec che Brian comprende quanto grande sia il suo talento per la scrittura. Il suo interesse volge inoltre verso la poesia, con autori come Wordsworth, Tennyson e Goldsmith. Uno dei suoi insegnanti, Alan Durband, si riveler\u00e0 in futuro molto importante per la sua carriera di scrittore. Terminata la scuola a 15 anni, viaggia per mare fino a citt\u00e0 quali New York, San Francisco e Yokohama ma, accortosi che la vita solitaria dell'uomo di mare non fa per lui, fa ritorno a Liverpool, dove intraprende diversi impieghi. Negli anni '60, insieme ad altri 6 compagni (tra cui due fratelli) fonda un gruppo di nome \"The Liverpool Fishermen\" (I pescatori di Liverpool). Brian Jacques \u00e8 conosciuto per essere l'autore della saga di Redwall, inizialmente scritta per i bambini della Royal Wavertree School per non-vedenti, che ottenne successo dopo che Alan Durband, uno dei suoi insegnanti nell'infanzia, l'ebbe presentata ad un importante editore senza avvertire Brian. In questo modo ottenne un contratto per i primi 5 libri della serie. Jacques Sposato, ha avuto due figli dalla moglie Maureen, Marc e David, entrambi residenti a Liverpool.\nLa saga di Redwall.\nLa saga di Redwall ha avuto grande successo dapprima nel Regno Unito.\nIl mondo in cui sono ambientate le narrazioni di Brian Jacques \u00e8 interamente popolato dagli animali tipici dei boschi inglesi. Redwall \u00e8 un'abbazia, ovvero un'istituzione autosufficiente che offre asilo e cure ai bisognosi, che fu fondata in tempi antichi dal topo guerriero Martino. Ogni libro di questa saga \u00e8 a s\u00e9 stante, ma sono sempre presenti alcuni elementi peculiari, come la netta distinzione tra animali buoni e animali malvagi: di fatto, in ogni volume della saga, vi \u00e8 sempre uno o pi\u00f9 soggetti che giungono a minare la tranquillit\u00e0 delle creature che popolano i boschi, le pianure e le montagne del fantastico mondo creato dall'autore. Le opere appartenenti a questa serie sono molto descrittive proprio perch\u00e9 originariamente destinate ai bambini della Royal Wavertree School che, essendo non-vedenti, dovevano poter ricostruire luoghi e situazioni grazie alle descrizioni accurate presenti nei libri. Molti dei volumi in inglese non sono ancora stati tradotti.\nBibliografia.\nLa saga di Redwall.\nI successivi libri della saga non ancora pubblicati in italiano, :"}
{"id": "629328", "revid": "26891", "url": "https://it.wikipedia.org/wiki?curid=629328", "title": "Classe M (cacciatorpediniere 1939)", "text": ""}
{"id": "629333", "revid": "2131569", "url": "https://it.wikipedia.org/wiki?curid=629333", "title": "Condensazione di Dieckmann", "text": "La condensazione di Dieckmann \u00e8 una reazione intramolecolare di diesteri, con una base forte, per dare \u03b2-chetoesteri ciclici; i cicli a cinque e sei atomi di carbonio risultano pi\u00f9 stabili e si formano facilmente con buona resa. La base \u00e8 di solito l'alcossido corrispondente all'estere, per evitare la competizione della sostituzione nucleofila acilica. L'equivalente reazione intermolecolare \u00e8 rappresentata dalla condensazione di Claisen.\nTale reazione chimica prende il nome dal chimico tedesco Walter Dieckmann."}
{"id": "629335", "revid": "287204", "url": "https://it.wikipedia.org/wiki?curid=629335", "title": "Classe M (cacciatorpediniere)", "text": ""}
{"id": "629345", "revid": "123347122", "url": "https://it.wikipedia.org/wiki?curid=629345", "title": "Comitato di Sirmia", "text": "Il comitato di Sirmia (in ungherese \"Szer\u00e9m v\u00e1rmegye\", in serbo \u0421\u0440\u0435\u043c\u0441\u043a\u0430 \u0436\u0443\u043f\u0430\u043d\u0438\u0458\u0430 o \"Sremska \u017eupanija\", in croato \"Srijemska \u017eupanija\") \u00e8 stato un antico comitato del Regno d'Ungheria, il cui territorio \u00e8 oggi diviso tra la Croazia orientale e la Serbia nordoccidentale. Il comitato apparteneva al regno autonomo di Croazia e Slavonia; suo capoluogo era Vukov\u00e1r, oggi nota con la grafia croata di Vukovar.\nGeografia fisica.\nIl comitato di Sirmia confinava a sud con la Bosnia ed Erzegovina (austriaca), nonch\u00e9 con gli altri comitati di B\u00e1cs-Bodrog, Toront\u00e1l, Pozsega e Ver\u0151ce (gli ultimi due facenti parte della Croazia-Slavonia). Il territorio del comitato corrispondeva alla regione storico-geografica della Sirmia, nettamente delimitata dai fiumi Danubio (a nord e ad est) e Sava (a sud).\nStoria.\nIn seguito alla prima guerra mondiale il comitato fu sciolto e col Trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno della dissoluzione della Jugoslavia, il territorio dell'antico comitato \u00e8 diviso tra la Croazia (contea di Vukovar e della Sirmia) e la Serbia (Voivodina)."}
{"id": "629346", "revid": "320578", "url": "https://it.wikipedia.org/wiki?curid=629346", "title": "Coma vigile", "text": ""}
{"id": "629355", "revid": "38120", "url": "https://it.wikipedia.org/wiki?curid=629355", "title": "Figli di Hurin", "text": ""}
{"id": "629357", "revid": "226458", "url": "https://it.wikipedia.org/wiki?curid=629357", "title": "Kenji Kawakami", "text": "Ha un laboratorio nel centro di Tokyo.\nHa fondato la International Chind\u014dgu Society (societ\u00e0 internazionale chind\u014dgu), il cui attuale presidente \u00e8 Dan Papia.\nOpere.\nIn Giappone ha pubblicato quattro libri. Due sono stati tradotti in inglese e in altre lingue:"}
{"id": "629365", "revid": "90227", "url": "https://it.wikipedia.org/wiki?curid=629365", "title": "S. Gimignano", "text": ""}
{"id": "629367", "revid": "4979026", "url": "https://it.wikipedia.org/wiki?curid=629367", "title": "Svizzero", "text": ""}
{"id": "629376", "revid": "7", "url": "https://it.wikipedia.org/wiki?curid=629376", "title": "Majer Suchowli\u0144ski", "text": ""}
{"id": "629383", "revid": "834", "url": "https://it.wikipedia.org/wiki?curid=629383", "title": "Ghiacciaio Baltoro", "text": ""}
{"id": "629385", "revid": "599013", "url": "https://it.wikipedia.org/wiki?curid=629385", "title": "O0", "text": ""}
{"id": "629386", "revid": "1305772", "url": "https://it.wikipedia.org/wiki?curid=629386", "title": "O1", "text": ""}
{"id": "629388", "revid": "804", "url": "https://it.wikipedia.org/wiki?curid=629388", "title": "Ordine religioso cattolico", "text": "La Chiesa cattolica definisce ordine religioso un istituto religioso nel quale tutti i membri emettono i voti in forma solenne.\nL'ordine religioso differisce dalla congregazione religiosa perch\u00e9 in quest'ultima i voti sono emessi in forma semplice.\nNella storia del cristianesimo sono nati prima gli ordini religiosi e poi in seguito, dal XVII secolo in poi, le congregazioni religiose.\nL'ordine religioso pu\u00f2 essere sia maschile sia femminile.\nSolitamente ogni ordine religioso \u00e8 contraddistinto da un proprio abito che viene indossato dai suoi appartenenti.\nI diversi ordini religiosi sono nati dal IV secolo in poi, fino al XVI secolo: dagli ordini monastici, ai canonici regolari, agli ordini mendicanti e fino ai chierici regolari.\nLe appartenenti agli ordini religiosi femminili sono tenute alla clausura e sono dette monache (le suore sono, invece, religiose di voti semplici e fanno parte di congregazioni)."}
{"id": "629389", "revid": "1305772", "url": "https://it.wikipedia.org/wiki?curid=629389", "title": "O3", "text": ""}
{"id": "629390", "revid": "118976032", "url": "https://it.wikipedia.org/wiki?curid=629390", "title": "O4", "text": "Astronomia.\nclassificazione stellare"}
{"id": "629391", "revid": "1305772", "url": "https://it.wikipedia.org/wiki?curid=629391", "title": "O5", "text": ""}
{"id": "629392", "revid": "599013", "url": "https://it.wikipedia.org/wiki?curid=629392", "title": "O6", "text": ""}
{"id": "629393", "revid": "599013", "url": "https://it.wikipedia.org/wiki?curid=629393", "title": "O7", "text": ""}
{"id": "629394", "revid": "2166047", "url": "https://it.wikipedia.org/wiki?curid=629394", "title": "Wakkanai", "text": " \u00e8 una citt\u00e0 portuale del Giappone settentrionale, nella prefettura di Hokkaid\u014d. Fa parte ed \u00e8 il capoluogo della sottoprefettura di S\u014dya, nell'estremit\u00e0 nord-occidentale dell'isola di Hokkaid\u014d.\nWakkanai ha ricevuto lo \"status\" di il 1\u00ba aprile 1949. Il capo S\u014dya, situato all'interno del territorio comunale, \u00e8 il punto pi\u00f9 settentrionale del Giappone. La municipalit\u00e0 copre una superficie di 760,80\u00a0km\u00b2 e, nel 2011, contava su una popolazione di 38.442 abitanti, per una densit\u00e0 di 50,53 ab./km\u00b2."}
{"id": "629396", "revid": "599013", "url": "https://it.wikipedia.org/wiki?curid=629396", "title": "O8", "text": ""}
{"id": "629399", "revid": "599013", "url": "https://it.wikipedia.org/wiki?curid=629399", "title": "O9", "text": ""}
{"id": "629401", "revid": "124795011", "url": "https://it.wikipedia.org/wiki?curid=629401", "title": "Oa", "text": ""}
{"id": "629402", "revid": "834", "url": "https://it.wikipedia.org/wiki?curid=629402", "title": "Pianeta immaginario", "text": ""}
{"id": "629405", "revid": "1305772", "url": "https://it.wikipedia.org/wiki?curid=629405", "title": "Ob", "text": ""}
{"id": "629406", "revid": "1627355", "url": "https://it.wikipedia.org/wiki?curid=629406", "title": "Castello di Shuri", "text": "Il , \"sui ugusiku\" nella lingua di Okinawa, \u00e8 un castello medievale situato nella citt\u00e0 di Naha (nel sobborgo di Shuri), capitale e maggiore citt\u00e0 dell'omonima isola e della Prefettura di Okinawa (Giappone). La struttura fu la residenza dei sovrani, quindi centro di governo, e la sede religiosa del regno delle Ry\u016bky\u016b. Il complesso di edifici fortificati sorgeva sulle colline ad est del centro urbano, a circa 120-130 m slm, da cui domina il porto.\nL'edificio principale \u00e8 andato distrutto il 31 ottobre 2019 a causa di un incendio.\nStoria.\nLa data esatta di costruzione del castello \u00e8 sconosciuta, sebbene recenti scavi facciano risalire le rovine pi\u00f9 antiche alla fine del XIV secolo. Si ritiene pertanto che il maniero sia stato in origine un gusuku (fortezza), completato prima del 1427, come peraltro testimoniato da una lapide celebrativa della creazione dei giardini esterni, custodita nel museo della Prefettura di Okinawa.\nIn base agli annali storici, il castello di Shuri fu distrutto dalle fiamme per quattro volte, compresa la battaglia di Okinawa dell'ultimo conflitto mondiale, e sempre ricostruito. Il primo incendio avvenne nel 1453, in seguito alla lotta tra fazioni per il trono dell'arcipelago (la cosiddetta rivolta di Shiro e Furi). Nel 1660 il castello fu raso al suolo dalle fiamme in maniera accidentale. La ricostruzione fu ritardata a causa di problemi economici. Per merito di Sh\u014d Sh\u014dken (Haneji Choshu), un nuovo castello fu realizzato dieci anni dopo. Nel 1709 il castello Shurij\u014d fu distrutto da un incendio non doloso ed il suo recupero si protrasse sino al 1715.\nIn seguito all'annessione delle Ry\u016bky\u016b da parte del Giappone, nel 1879, ed alla successiva creazione della Prefettura di Okinawa, il castello divenne sede di un distaccamento della guarnigione di Kumamoto e fu utilizzato come caserma. Successivamente ospit\u00f2 le aule di una scuola elementare e di una scuola professionale femminile sino al 1945.\nNel 1923 la forte pressione fiscale spinse l'amministrazione di Naha a decidere la demolizione del castello, a causa delle pessime condizioni in cui versava. Un movimento guidato da Kamakura Yoshitaro e Ito Chuta salvarono la fortezza. Nel 1925 furono emanate delle speciali misure per la sua conservazione e nel 1929 fu dichiarato tesoro nazionale.\nDurante la battaglia di Okinawa, il castello divenne il perno della difesa militare isolana, occupato dal quartier generale e da rifugi antiaerei della XXXII\u00aa Armata dell'esercito giapponese, tanto che fu pesantemente ridotto in macerie dai bombardamenti americani.\nNel dopoguerra, il governo d'occupazione statunitense istitu\u00ec l'Universit\u00e0 delle Ryukyu sul sito originario del castello. Ci\u00f2 rese difficoltoso il restauro totale di tutti gli edifici fortificati e si giunse pertanto alla sistemazione dell'ateneo presso un altro sito, con il conseguente recupero del monumento, che fu ultimato nel 1992.\nNel 2000 il castello Shurij\u014d, insieme ad altri gusuku delle Ryukyu, \u00e8 stato inserito nell'elenco dei patrimoni dell'umanit\u00e0 dell'UNESCO. Nel 2003 \u00e8 stata inaugurata la monorotaia di Okinawa, l'unica ferrovia dell'intera prefettura, che collega l'aeroporto di Naha con il centro cittadino. Il capolinea si trova nelle immediate vicinanze del castello, alla stazione di Shuri.\nIl 31 ottobre 2019 l'edificio principale del castello viene distrutto da un incendio.\nStruttura.\nIl castello Shurij\u014d \u00e8 composto da tre aree principali, separate in base alla funzione: l'area amministrativa era concentrata nel piazzale principale e negli edifici prospicienti (il \"Seiden\", il complesso \"Nanden\"/\"Bandokoro\", \"Hokude\"n, ecc.). I numerosi siti religiosi presenti intorno alla struttura, tra i quali spicca il \"Kyo-no-Uchi\", davano corpo all'area religiosa. Infine gli appartamenti della famiglia reale, detti \"Ouchibara\", costituivano l'area privata.\nTra gli elementi architettonici significativi insiti nel complesso di edifici, bisogna ricordare:\nSeiden.\nIl palazzo principale, Seiden, detto anche palazzo di stato e \"Momourasoe Udun\", era la seconda struttura in legno per dimensioni nel regno delle Ryukyu. Simboleggiava la sovranit\u00e0 regale su ogni angolo del paese.\nIl palazzo principale, a tre piani, con il tetto a doppio strato, decorato con colonne a forma di drago, rappresenta una peculiarit\u00e0 dell'architettura delle Ryukyu, che non ha eguali in Cina ed in Giappone. Il tetto, in particolare, ricorda quello del Gran Palazzo della Pace presso il palazzo imperiale di Pechino e quello del palazzo Gyeongbok di Seul, rappresentando un'austera versione di edificio in stile cinese. Il drago, simbolo del re, appariva spesso nelle opere e negli edifici in qualit\u00e0 di nume tutelare del paese. Il Seiden, secondo i documenti storici, bruci\u00f2 e fu ricostruito quattro volte. Il palazzo era decorato con draghi in pietra cesellati e con sculture in legno. L'attuale versione \u00e8 una riproduzione di quella eretta nel 1712, che sopravvisse fino alla seconda guerra mondiale.\nAl primo piano del palazzo, chiamato \"Shichagui\", si svolgevano importanti cerimonie e conferenze del re e dei funzionari pi\u00f9 anziani. In esso si trovavano l\"Usasuka\" (lo scranno reale), l\"Hirausasuka\" (delle piattaforme per i figli e i nipoti del sovrano) e l\"Ochokui\" (la scala posta dietro il trono, nascosta da una parete scorrevole, utilizzata esclusivamente dal monarca).\nAl secondo piano, che era detto \"Ufugui\", si svolgevano delle cerimonie reali. Il piano conteneva l'Usasuka, il trono regale, che richiamava per fattezze lo \"Shamidan\", ossia il piedistallo su cui \u00e8 posizionata la statua di Buddha nei templi Zen. Il soffitto alto serviva a conferire al luogo un'atmosfera austera. Sempre nel secondo piano si trovava il \"Karahafu\", una stanzetta di fronte al trono, che si apriva sul piazzale principale (Una). Da qui, il primo giorno dell'anno, il re passava in rassegna i funzionari governativi allineati nel cortile.\nHokuden.\nL'Hokuden, cio\u00e8 il palazzo nord, in origine chiamato \"Nishi-no-udun\" ovvero \"Giseiden\", fu costruito intorno al 1506-1521. Fu distrutto con gran parte del castello a causa di un incendio nel 1709 e ricostruito nel 1712. Il palazzo fungeva da struttura amministrativa per il governo del paese: qui i ministri (\"Omote Jugonin-Shu\") e funzionari (\"Hissha\" e \"Satunushi\") svolgevano le proprie attivit\u00e0. L'Hokuden serviva inoltre per ricevere gli inviati cinesi arrivati per presenziare alla cerimonia dell'investitura. Il regno era divenuto vassallo della Cina, ed il sovrano veniva incoronato in nome dell'imperatore cinese. Gli inviati cinesi compivano due cerimonie: il rituale del passaggio (Yusai), in cui veniva reso omaggio al defunto re, e la cerimonia dell'investitura, in cui il nuovo re veniva incoronato. I dignitari cinesi giungevano su un vascello detto ukansin oppure houshu, che vuol dire \u201cnave che porta la corona\u201d. Nella cerimonia infatti era d'uso regalare una corona adornata con oro e gioielli. Il nuovo re inviava delegati e regali all'imperatore cinese per esprimergli lealt\u00e0. In questo edificio fu ricevuto il commodoro Perry, quando visit\u00f2 il castello.\nOuchibara.\nOuchibara erano gli appartamenti privati del castello Shurijo, ove il re e la sua famiglia vivevano. In questo luogo le antiche usanze e le tradizioni erano strettamente osservate da un'organizzazione composta da personale femminile, dipendente dalla regina. Soltanto il re e pochi privilegiati potevano accedere qui. I trasgressori erano puniti con l'esilio ed alla stessa sorte erano condannate le guardie che non avevano vigilato.\nKugani-udun.\nKugani-udun erano gli appartamenti privati del re, di sua madre e della regina. Era l'edificio centrale nell'area dell'Ouchibara, collegato al Seiden ed al Nike-udun. L'edificio a due piani, aveva un tetto in tegole. Al primo piano vi era la porta Saekimon e i corridoi, al secondo le stanze principali. Secondo i documenti storici, vi era una stanza chiamata \"Suzuhiki-no-ma\" (\"stanza della campana che suona\"), posta tra il Kugani-udun ed il \"Kinju-tsumesho\" (posto della servit\u00f9), dove vi era una corda collegata ad una campana, la quale veniva suonata quando veniva chiesta udienza al re.\nYuinchi, Yosoe-udun, Yohokoriden.\nYuinchi era il luogo dove veniva preparato quotidianamente il cibo per il sovrano e la sua famiglia. L'edificio, stretto e lungo, era collegato al Kugani-udun.\nYosoe-udun era l'edificio che sovrintendeva all'intera area Ouchibara ed era inoltre la residenza della consorte del re. Si trovava dietro il Seiden e comunicava tramite un corridoio al Yuinchi ed al Yohokoriden. Quest'ultimo era il luogo ove si svolgeva la cerimonia di insediamento del nuovo sovrano. Secondo le usanze, il principe ereditario entrava nel castello attraverso la porta Keisemon, oltrepassava la Bifukomon e quindi giungeva all'edificio. Nello Yohokoriden vi erano inoltre gli appartamenti delle principesse ancora nubili.\nShinbyouden.\nL'edificio si trova al lato est dei giardini interni del castello ed era considerato il pi\u00f9 sacro di tutta l'area. Circondato da barriere di pietra, la struttura fungeva da camera ardente per il corpo del defunto sovrano. Un fitto boschetto tutto intorno allo Shinbyouden, filtrava la luce nelle ore diurne.\nNike-udun.\nNoto anche come \"Usume-udun\", il Nike-udun in origine era la residenza del monarca. Costruito nel 1765, fu in seguito allargato verso sud nel 1874. L'edificio sorge su un declivio, \u00e8 composto da due piani ed ha un tetto in tegole. Il primo piano ospitava i magazzini ed il personale femminile, mentre al piano superiore si trovavano le stanze principali.\nAltri edifici.\nAltri edifici erano presenti all'interno del castello Shurijo, sebbene non si abbiano dettagliate informazioni su di essi (Sashikiden, Odaijo, Ryouriza, Zenigura, ecc.)\nLa cerimonia dell'investitura.\nI contatti tra le isole Ryukyu e la Cina iniziarono nel 1372 e si protrassero per 5 secoli fino al 1879, quando fu istituita la Prefettura di Okinawa. Quando stava per insediarsi un nuovo re, l'imperatore cinese inviava dei funzionari, i quali partecipavano alla cerimonia di investitura presso il castello Shurijo. In questo modo il regno delle Ryukyu rinsaldava il legame con la Cina, sia sotto l'aspetto commerciale che culturale. Tale usanza conferiva al sovrano delle isole una sorta di riconoscimento internazionale tra i paesi dell'Estremo Oriente.\nLa delegazione cinese prevedeva circa 500 persone, guidate da un capo e da un rappresentante, entrambi scelti dall'imperatore cinese tra i funzionari pi\u00f9 anziani. Gli inviati lasciavano Pechino e raggiungevano via terra Fuzhou, nella provincia del Fujian, da dove salpavano per le isole Ryukyu. Il viaggio per mare avveniva su dei vascelli detti \"Ukanshin\" (\"navi della corona\"). Tra i primi doveri della delegazione cinese vi era quello di presiedere ad una funzione religiosa (Yusai) in memoria del defunto re. Nel tempio Sogenji venivano pronunciate parole di cordoglio da parte dell'imperatore cinese. Nel cortile \"Una\" del castello si svolgeva poi la cerimonia di investitura. In tal frangente venivano posizionate due piattaforme, dette \"Kettei\" (riservata ai funzionari dell'imperatore) e \"Sendokudai\", rispettivamente davanti al Seiden ed al Nanden. Il funzionario imperiale recitava la formula di nomina del nuovo re delle Ryukyu e questi si inchinava profondamente al suo cospetto.\nIn seguito, dentro il castello, si teneva il \"banchetto dell'investitura\", a cui poi si accodava un \"banchetto di met\u00e0 autunno\", accompagnato da canti e balli che si tenevano su una piattaforma temporanea davanti al palazzo nord (Hokuden), da dove assistevano gli inviati imperiali. Il 9 settembre del calendario lunare, veniva organizzato presso il lago Ryutan e nel castello il \"banchetto \"Choyo\"\", nel corso del quale si svolgevano una gara di barche e delle esibizioni musicali, sempre in presenza della delegazione cinese. Venivano quindi organizzati in successione due banchetti di commiato presso il castello, davanti all'Hokuden, ed infine un banchetto nel Tenshikan, in cui il re donava alla delegazione cinese un ventaglio d'oro, segno di buon auspicio per il rientro.\nCollegamenti esterni.\n Sito ufficiale del castello Shurijo"}
{"id": "629407", "revid": "599013", "url": "https://it.wikipedia.org/wiki?curid=629407", "title": "Oc", "text": ""}
{"id": "629411", "revid": "31360", "url": "https://it.wikipedia.org/wiki?curid=629411", "title": "Yohannes IV d'Etiopia", "text": ""}
{"id": "629412", "revid": "1942768", "url": "https://it.wikipedia.org/wiki?curid=629412", "title": "Od", "text": ""}
{"id": "629417", "revid": "93436", "url": "https://it.wikipedia.org/wiki?curid=629417", "title": "Oe", "text": ""}
{"id": "629420", "revid": "1305772", "url": "https://it.wikipedia.org/wiki?curid=629420", "title": "OF", "text": ""}
{"id": "629421", "revid": "122246", "url": "https://it.wikipedia.org/wiki?curid=629421", "title": "Chiesa di Santa Maria la Nova (Napoli)", "text": "La chiesa di Santa Maria la Nova \u00e8 una chiesa monumentale di Napoli, situata nel centro storico, nelle vicinanze di piazza Giovanni Bovio e facente parte dell'omonimo complesso monumentale.\nStoria.\nA seguito della decisione di Carlo d'Angi\u00f2 di costruire il Maschio Angioino, durante la met\u00e0 del XII secolo, si rende necessario l'abbattimento della chiesa di Santa Maria ad Palatium, risalente al 1216, per avere spazio a sufficienza per il nuovo castello: il sovrano tuttavia, vicino alle esigenze dei frati Minori che gestivano il tempio, dona loro, il 10 maggio 1279, un terreno nei pressi di una torre a guardia del porto, per l'edificazione di una nuova chiesa con annesso l'omonimo convento. I lavori iniziano nel 1279, storicamente sotto la direzione di Giovanni Pisano, anche se diversi studi negano tale ipotesi, mettendo in dubbio anche il fatto che lo stesso architetto toscano sia mai stato a Napoli: probabilmente questi sono seguiti da qualche architetto francese venuto al seguito di Carlo d'Angi\u00f2; in alcuni documenti del 1280 risulta che la fabbrica \u00e8 gi\u00e0 in fase avanzata di realizzazione: la nuova chiesa, che per distinguerla dalla precedente viene chiamata con l'appellativo \"la Nova\", \u00e8 in stile gotico e suddivisa in tre navate, anche se altri storici ritengono che abbia una forma simile a quella che verr\u00e0 costruita successivamente.\nA seguito dei danni provocati dai terremoti del 1456, 1538 e 1569 e soprattutto dallo scoppio di una polveriera, avvenuto il 13 dicembre 1587, nonostante all'inizio del XVI secolo fosse stata interessata dall'edificazione del cappellone di San Giacomo della Marca che portano all'abbattimento e alla modifiche di diverse cappelle, si decide la totale ricostruzione della chiesa, la quale versa gi\u00e0 in precarie condizioni di conservazione: questa deve rispecchiare il gusto del periodo, ossia il nascente barocco e seguire i canoni dettati dalla controriforma; i lavori vengono affidati a Giovanni Cola di Franco ed iniziati nel 1596 per terminare tre anni pi\u00f9 tardi nel 1599, come riportato sul fregio delle facciata. In realt\u00e0, data la brevit\u00e0 del protrarsi dei lavori, l'edificio non pu\u00f2 essere stato costruito \"ex novo\", ma sicuramente sono stati riutilizzati strutture e materiali delle vecchia costruzione: a vantaggio di questa tesi anche la costante insufficienza di fondi economici, tant'\u00e8 che i frati devono ricorrere alle elemosine cittadine, influenzate anche dalla guarigione miracolosa di uno storpio il 17 agosto 1596, attribuita al quadro della \"Madonna delle Grazie\" custodita nella chiesa. Le rifiniture interne continuano negli anni successivi: nel 1603 \u00e8 completato il soffitto ligneo, nel 1620 il coro, nel 1633 inizia l'abbellimento degli interni in stile barocco con l'uso di stucchi e dorature, mentre nel corso del XVII secolo viene rifatta la facciata.\nNuovi lavori di restauro si rendono necessari durante la met\u00e0 del XIX secolo, in particolare dal 1859 dopo che i frati hanno trovati i fondi sempre tramite le elemosine; l'opera \u00e8 affidata all'architetto Federico Travaglini, che ha avuto la meglio su Francesco Saponieri e Errico Alvino: questo in un primo momento vuole riportare la chiesa al suo aspetto originario, cio\u00e8 prima dell'aggiunta delle decorazioni barocche del 1633, poi, visti gli alti costi, \u00e8 costretto a rivedere il progetto e a ridecorare tutte le parti danneggiate e consolidare maggiormente le vecchie decorazioni, anche in quei punti della chiesa dove la pietra \u00e8 ancora a vista. Restauri al soffitto e alle opere d'arte sono nuovamente effettuati tra il 1922 ed il 1926.\nDescrizione.\nEsterno e facciata.\nL'accesso alla chiesa \u00e8 dato da una scalinata in piperno, protetta da una balaustra in marmo, realizzata nel 1606; la facciata, di stampo rinascimentale, \u00e8 austera, a ricordare quello stile utilizzato all'inizio del XVII secolo per le costruzioni civili, divisa verticalmente da due ordini di paraste e orizzontalmente da una trabeazione, dove \u00e8 riportata la scritta:\nNella parte inferiore, al centro, \u00e8 posto il portale d'ingresso, tra due colonne in granito con capitelli in ordine corinzio, e sormontato da un'edicola con un bassorilievo raffigurante la \"Vergine\", opere di un ignoto del XVII secolo, mentre la parte superiore reca al centro un ampio finestrone: la facciata termina a timpano, con una piccola finestra rotonda. Sempre esternamente, nell'angolo sinistro, si trova una piccola cappella: secondo alcuni storici questa potrebbe essere stata utilizzata come luogo di deposizione dei neonati morti prima del battesimo, mentre secondo altri, ipotesi pi\u00f9 accreditata, essere stata la cappella gentilizia della famiglia Fusano. La facciata non \u00e8 ortogonale all'asse interno della navata della chiesa, ma ruotata di circa dieci gradi, tant'\u00e8 che il muro sul lato destro presenta uno spessore maggiore tale da contenere al suo interno una scala a chiocciola che conduce al sottotetto: l'angolazione \u00e8 dovuta alla necessit\u00e0 di allineare il nuovo prospetto della facciata con la muratura laterale del cappellone di San Giacomo della Marca ed il resto della piazza.\nEsternamente, inglobato tra la chiesa e il convento, si trova il campanile: questo \u00e8 stato costruito sull'antica torre Maestra a guardia del porto di Napoli e doveva presentarsi percorso da un fregio a toro, con poche finestre e decorato da una statua di \"Sant'Antonio\"; successivamente invece \u00e8 stato modificato: da tre livelli a forma quadrata, percorsi da monofore e cella campanaria ottagonale, ad ancora con monofore ma su quattro lati, che riprende la stessa forma della cupola.\nNavata e cappelle laterali.\nLa chiesa di Santa Maria la Nova si presenta internamente a croce latina e a navata unica, pavimentata in riggiole con numerose lapidi tombali: questa \u00e8 caratterizzata da un soffitto in legno dorato, realizzato tra il 1598 ed il 1603, abbellito con quarantasei tavole di vari artisti, ispirati all'ultimo manierismo napoletano, prima dell'influsso dato dalla pittura di Michelangelo Merisi da Caravaggio; le tre tavole pi\u00f9 grandi ritraggono la \"Gloria del nome di Maria\" di Francesco Curia, l\"Assunzione della Vergine\" di Girolamo Imparato e l\"Incoronazione della Vergine\" di Fabrizio Santafede: le altre tavole, pi\u00f9 piccole, hanno diversi temi come scene della vita di Maria e Ges\u00f9, simboli mariani, re di Giudea e santi, tra cui san Francesco d'Assisi, san Bonaventura, san Giacomo della Marca e sant'Antonio di Padova, opere di autori come Luigi Rodriguez, Giovanni Bernardino Azzolino, Cesare Smet, Tommaso Maurizio e Belisario Corenzio. Al di sotto del soffitto, nella zona del cleristorio, tra un finestrone e l'altro, sono degli affreschi, sempre del Corenzio, eseguiti tra il 1603 ed il 1605, con tema \"Articoli del Credo\". La controfacciata, in parte occupata dalla cantoria, che \u00e8 sostenuta da due colonne e poggia anche sulle pareti laterali della chiesa, \u00e8 arricchita con due tele di Belisario Corenzio, ossia \"Madonna delle Grazie\" e \"Punizione dei dannati\".\nSu ogni lato della navata si aprono sette cappelle: la parte superiore degli archi di ogni cappella \u00e8 affrescata con \"Virt\u00f9\" di Nicola Malinconico, mentre tra una cappella e l'altra, ad ogni pilastro divisorio, sono posti degli altarini in marmo, alcuni di patronato di diverse famiglie, arricchiti con pitture di manieristi napoletani o altri generi di opere d'arte, come statue e bassorilievi.\nLa prima cappella sul lato sinistro, detta dei Calzetti e dedicata a sant'Anna, presenta sull'altare una \"Sacra Famiglia\" di Vincenzo Scibelli; tra la prima e la seconda cappella, nell'altarino, \"Madonna con Bambino e san Michele\" di Aert Mytens.\nLa seconda cappella \u00e8 il cappellone di San Giacomo della Marca; \u00e8 stato costruito agli inizi del XVI secolo ed all'interno \u00e8 diviso a sua volta in tre cappelle su ogni lato: oltre ad ospitare i resti mortali di san Giacomo della Marca, \u00e8 impreziosito con opere di Luca Giordano, Massimo Stanzione e Giovanni Balducci; tra seconda e terza cappella \"Salvator Mundi\" di Girolamo Imparato.\nNella terza cappella \u00e8 conservata la tela di \"San Francesco Solano e i martiri francescani\" di ignoto della seconda met\u00e0 del XVIII secolo, oltre ad affreschi di Giovanni Battista Benaschi; tra terza e quarta cappella \"Madonna con Bambino e santi Filippo e Giacomo\", del 1607, sempre di Imparato.\nLa quarta cappella \u00e8 di patronato della famiglia Venata d'Aquino: sull'altare statua dell\"Immacolata\", attribuita o ad un ignoto napoletano della seconda met\u00e0 del XVIII secolo o a Michele Perrone, mentre alle pareti \"Nascita della Vergine\" e \"Morte di sant'Anna\" del Benaschi, in aggiunta, sul lato destro, il monumento funebre realizzato da Domenico Morante nel 1853 del duca Alfonso Caracciolo di San Teodoro; nell'altarino tra quarta e quinta cappella, di propriet\u00e0 della famiglia Vicedomini, \"Sacra Famiglia\" di Imparato.\nLa quinta cappella, di patronato della famiglia Gruther, in origine dedicata a santa Severina e poi a sant'Antonio, ha sull'altare una tavola di Giuseppe Castellano del 1719, ritraente \"Sant'Antonio da Padova tra san Giovanni da Capestrano e san Pasquale Baylon\": gli affreschi che si ritrovano nella volta, \"Gloria di sant'Antonio\", sono di Giovanni Battista Benaschi e alle pareti, \"Storie delle vita di sant'Antonio\", di Andrea e Onofrio De Lione; tra la quinta e la sesta cappella un pulpito commissionato da Camillo de Tomase a Francesco Balsimelli, eseguito tra il 1617 ed il 1620.\nLa sesta cappella, della famiglia Spiriti e dedicata a sant'Erasmo, ha sull'altare maggiore \"Martirio di sant'Erasmo\", opera di Giuseppe Mastroleo del 1749, mentre gli affreschi che rappresentano \"Gloria di sant'Erasmo\" e \"Storie della vita di sant'Erasmo\", sono attribuiti ad Andrea De Lione: l'altare in marmo \u00e8 stato lavorato da Pietro Nicolini tra il 1734 ed il 1735; tra la sesta e la settima cappella, altarino della famiglia Acon, con statua della \"Madonna dell'Arco\" di Lazzaro Marasi, realizzata tra il 1610 ed il 1611.\nLa settima cappella, in origine dedicata a sant'Onofrio, \u00e8 in parte occupata, nella zona superiore, dall'organo; al suo interno l'affresco di due \"Putti\" che la tradizione attribuisce ad un giovane Luca Giordano: si racconta che il pittore di appena di otto anni, avrebbe compiuto l'affresco al posto del padre, Antonio, il quale aveva avuto il compito di decorare la cappella; dalla parete di fondo \u00e8 l'accesso al chiostro minore e quindi al convento.\nLa prima cappella del lato destro, di patronato della famiglia Sanseverino e dedicata a san Michele Arcangelo, presenta lavori in marmo di Nicola Carletti, realizzati tra il 1621 ed il 1625; sull'altare tavola di Dirk Hendricksz, ampliato nella parte inferiore da Battistello Caracciolo, raffigurante \"San Michele\", mentre alle pareti e nella cupoletta \"Storie del Vecchio Testamento\" sempre del Caracciolo: sulla parete di destra \u00e8 presente il sepolcro di Aloisio Severino, realizzato da Nicola Cartelli, mentre le statue che lo adornano sono di Giovanni Domenico Monterossi, sulla parete sinistra invece il sepolcro di Girolamo Severino, della bottega di Girolamo D'Auria; tra la prima e la seconda cappella, alterino della famiglia Amodeo, con \"Immacolata\" di Ippolito Borghese realizzata nel 1609.\nLa seconda cappella \u00e8 di patronato della famiglia Mascaro ed originariamente dedicata al beato Salvatore d'Orta poi consacrata alla Nativit\u00e0: sull'altare bassorilievo di Girolamo Santacroce raffigurante la \"Nativit\u00e0\", nella volta affresco di Agostino Beltrano dell\"Incoronazione della Vergine\" ed alle pareti \"Sogno di Giuseppe\" e \"Sacra Famiglia con i santi Giovanni, Elisabetta e Zeccaria\" di Benedetto Torre del 1755, opere che sono andate a sostituire i \"Miracoli del beato Salvatore\" di Giuseppe Beltramo; l'altarino tra la seconda e la terza cappella, di patronato della famiglia Salvo e Vuoli, \"Cristo, la Vergine e san Francesco\" di Marco Mele del 1601.\nLa terza cappella, appartenuta alla famiglia Scozia e dedicata al Calvario, ha sull'altare, opera di Girolamo D'Auria, \"Crocifissione\" di Marco dal Pino e alle pareti \"Storie della Passione\" e alla volta \"Ascensione\", affreschi di Belisario Corenzio e aiuti, realizzati nel 1619; tra la terza e la quarta cappella \u00e8 l'altarino di patronato della famiglia Bianco e Pino con \"Madonna delle Grazie\" di Teodoro e Giovan Luca d'Errico.\nLa quarta cappella \u00e8 di patronato della famiglia D'Afflitto e consacrata a sant'Eustachio: sull'altare, oltre ad un paliotto in marmo della prima met\u00e0 del XVII secolo, \u00e8 il \"Polittico di sant'Eustachio\", composto dalle sequenze dell\"Annunciazione\", \"Nativit\u00e0\", \"Visione di sant'Esustachio\", \"Miracolo del santo\" e \"Santi Francesco e Sebastiano\", opera giovanile in legno di Giovanni da Nola, inoltre le pareti sono affrescate con dipinti di Giovanni Battista Benaschi dal tema \"Storie dei santi Paolo e Ludovico\"; tra la quarta e la quinta cappella, altarino della famiglia Fontana, \"San Francesco di Paola\" di Pietro Negroni.\nSull'altare della quinta cappella, di patronato della famiglia De Sanctis e Benincasa, la tela di Giuseppe Marullo, \"Gloria di san Bonaventura\", a cui la cappella \u00e8 dedicata, e alle pareti laterali \"Miracolo di San Bonaventura\" e \"San Bonaventura riceve l'Eucaristia\" di Santillo Sannino artefice anche dell'affresco della volta, \"Eterno Padre, cherubini e putti\": la zona si completa con un paliotto del 1620 di Francesco Balsimelli, in tarsia di marmi policromi e pietre dure; sull'altarino tra quinta e sesta cappella dipinto di \"Sant'Elisabetta d'Ungheria\" di Luigi Rodriguez.\nLa sesta cappella, chiamata anche cappella Pironte, dalla famiglia di patronato, \u00e8 dedicata a san Francesco d'Assisi: ha decorazioni in marmo di Giuseppe Gallo del 1680 e sull'altare il \"Trittico di san Francesco tra santa Lucia e santa Caterina\", attribuito al Maestro di Pere Roig de Corella, mentre alle pareti \"San Francesco in estasi\" e \"Visitazione di Francesco\" di Antonio Altobello e nella volta \"Storie della vita di san Francesco\" di Onofrio De Lione; sull'altarino tra la sesta e la settima cappella, di patronato dei Romeo, bassorilievo dell\"Annunciazione\" di un ignoto napoletano del XVI secolo o di Giovan Antonio Tenerello.\nLa settima cappella, appartenuta alla famiglia Macedio, \u00e8 dedicata a san Pietro d'Alc\u00e1ntara: \u00e8 divenuta vano di passaggio per l'organo e custodisce tre tele di Santillo Sandini, ossia \"San Pietro d'Alc\u00e1ntara\" del 1669, \"San Pietro d'Alc\u00e1ntara comunica santa Teresa\" e \"San Pietro d'Alc\u00e1ntara servito da Ges\u00f9\".\nTra la navata ed il transetto \u00e8 posto l'arco trionfale: alla sua base, nel lato sinistro \u00e8 posta una statua in legno attribuita a Giacomo Colombo, \"Addolorata\", ed ai suoi piedi la sepoltura di Francesco Galeo, mentre al lato destro si trova l'altarino con statua lignea dell\"Hecce Homo\", di Giovanni da Nola e sotto una tela malandata, \"Sogno di san Giuseppe\", di ignoto.\nTransetto, presbiterio e abside.\nLa zona del transetto presenta al centro la cupola, affrescata con \"Storie della Vergine e profeti\" da Belisario Corenzio, e, sugli archi che dividono la parte centrale da due bracci laterali, due tele del 1703 di Nicola Malinconico, ossia \"Adorazione dei Magi\" e \"Adorazione dei pastori\".\nNell'ala sinistra del transetto \u00e8 posto un paliotto raffigurante \"Storie della Vergine\" di Domenico Marinelli e Matteo Tregio, realizzato su modello di Lorenzo Vaccaro, che ha sostituito uno precedente di Gennaro Monte: nella stessa zona \u00e8 posto l'ingresso alla sagrestia e nelle sue vicinanze il sepolcro di Luca Citarella e della moglie Giuditta Rocca, del 1588. La cappella dell'ala sinistra del transetto \u00e8 dedicata alla Madonna delle Grazie: sull'altare \u00e8 posizionato un trittico di Angiolillo Arcuccio, \"Madonna delle Grazie e santi\", mentre ai lati due tele di Fedele Fischetti, ossia \"Sposalizio della Vergine\" e \"Presentazione della Vergine\"; la cupola e le lunette sono affrescate con \"Angeli\", \"Putti con simboli della Vergine\" e \"Storie di vita della Vergine\" del Benaschi. Sul lato destro del transetto, nella parete di destra \u00e8 il sepolcro del cardinale Galeazzo Sanseverino, attribuito alla bottega di Pietro da Milano e datato 1477; la cappella sul lato sinistro \u00e8 dedicata al Crocifisso e presentava sull'altare un crocifisso ligneo di Giovanni da Nola, risalente agli anni '30 del XVI secolo e distruttosi a seguito di una caduta, mentre i dipinti laterali sono \"Ges\u00f9 che cade sotto la croce\" e la \"Veronica\", di autore ignoto, oltre all'affresco della volta, \"Cena eucaristica\", di Simone Papa ma rivisto nel XIX secolo da Luigi Pastore.\nLa zona del presbiterio contiene, per tutta la sua larghezza, l'altare maggiore; l'altare \u00e8 stato disegnato tra il 1632 ed il 1633 e realizzato da Cosimo Fanzago, con gli aiuti di Mario Cotti, uno scalpellino di Carrara, Giuseppe Pellizza e Andrea Lazzaro, ed \u00e8 caratterizzato da due colonne chiuse da un arco, mentre ai lati due ingressi che permettono l'accesso al coro: nell'arco \u00e8 posta la tavola della \"Madonna con Bambino\", del XIII secolo, dipinta su rame e proveniente dalla vecchia chiesa di Santa Maria ad Palatium, mentre sui due ingressi laterali si trovano le due statue in legno, in origine probabilmente nella cappella del Crocifisso, una raffigurante \"Sant'Antonio\", l'altra \"San Francesco\", di Agostino Borghetti; completano la zona due \"Putti\" in bronzo disegnati dal Fanzago e realizzati da Aert Mytens, una lapide sepolcrale, posta ai piedi della mensa, dove riposa Giovanna di Trast\u00e1mara, moglie di Ferdinando I di Napoli, sulla parete destra il sepolcro dei D'Afflitto di Trivento, del XVI secolo, e sulla parte sinistra dipinto dell\"Immacolata Concezione con Alessandro VII e Filippo V\", attribuito a Giuseppe Beltrano, del 1603.\nAlle spalle del presbiterio la chiesa si conclude con un'abside rettangolare: questa \u00e8 stata affrescata in circa un ventennio, precisamente dal 1603 al 1621, da Belisario Corenzio con gli aiuti di Simone Papa e Onofrio De Lione con \"Storia di sant'Anna e san Gioacchino\" nella volta, \"Storie mariane alle pareti\" e \"Virt\u00f9\", incorniciate in stucchi di Francesco Napolella; nell'abside \u00e8 inoltre un coro ligneo del 1603."}
{"id": "629422", "revid": "834", "url": "https://it.wikipedia.org/wiki?curid=629422", "title": "Of", "text": ""}
{"id": "629423", "revid": "599013", "url": "https://it.wikipedia.org/wiki?curid=629423", "title": "Og", "text": ""}
{"id": "629427", "revid": "1762097", "url": "https://it.wikipedia.org/wiki?curid=629427", "title": "Oi", "text": ""}
{"id": "629434", "revid": "599013", "url": "https://it.wikipedia.org/wiki?curid=629434", "title": "Oj", "text": ""}
{"id": "629438", "revid": "599013", "url": "https://it.wikipedia.org/wiki?curid=629438", "title": "Ol", "text": ""}
{"id": "629444", "revid": "834", "url": "https://it.wikipedia.org/wiki?curid=629444", "title": "Autoveicoli", "text": ""}
{"id": "629447", "revid": "53251", "url": "https://it.wikipedia.org/wiki?curid=629447", "title": "Rotazione e riflessione del piano", "text": ""}
{"id": "629451", "revid": "834", "url": "https://it.wikipedia.org/wiki?curid=629451", "title": "Bile nera", "text": ""}
{"id": "629452", "revid": "834", "url": "https://it.wikipedia.org/wiki?curid=629452", "title": "Bile Nera", "text": ""}
{"id": "629454", "revid": "2121138", "url": "https://it.wikipedia.org/wiki?curid=629454", "title": "Territorio dell'Altaj", "text": "Il territorio dell'Altaj () \u00e8 un Kraj della Russia, nel Distretto Federale Siberiano. Confina con il Kazakistan, l'oblast' di Novosibirsk e l'oblast' di Kemerovo e la Repubblica dell'Altaj. Il centro amministrativo della citt\u00e0 \u00e8 Barnaul.\nIl principale corso d'acqua della regione \u00e8 il fiume Ob'. La regione si estende per 169.100\u00a0km\u00b2 e ha una popolazione di circa 2,6 milioni di abitanti (nel 2002). Con pi\u00f9 di 600.000 abitanti, Barnaul \u00e8 la pi\u00f9 grande citt\u00e0 della zona. Nel kraj ci sono 60 distretti e 12 citt\u00e0 (come Bijsk, Alejsk, Slavgorod).\nL'economia della regione dipende largamente dall'agricoltura ed \u00e8 sostenuta dal governo russo.\nSociet\u00e0.\nNel 2002, con il censimento della Federazione Russa, i russi rappresentavano la maggioranza con il 92%, seguivano i tedeschi al 3%, gli ucraini al 2%, i kazaki allo 0,4%, i tatari allo 0,35%, i bielorussi allo 0,32% e gli armeni allo 0,31%.\nGeografia antropica.\nSuddivisioni amministrative.\n\"Rajon\".\nIl territorio dell'Altaj \u00e8 suddiviso in 59 \"rajon\" (fra parentesi il capoluogo): \nCentri urbani.\nNel territorio dell'Altaj i centri urbani con \"status\" di citt\u00e0 (\u0433\u043e\u0440\u043e\u0434, \"gorod\") sono 12 (in grassetto le citt\u00e0 sottoposte alla diretta giurisdizione del territorio):\nGli insediamenti di tipo urbano (\u043f\u043e\u0441\u0451\u043b\u043a\u0438 \u0433\u043e\u0440\u043e\u0434\u0441\u043a\u043e\u0433\u043e \u0442\u0438\u043f\u0430, \"pos\u00eblki gorodskogo tipa\") sono invece 6:\nIl Kraj di Altaj si trova nel fuso orario di Krasnojarsk (KRAT), UTC+7."}
{"id": "629456", "revid": "64309", "url": "https://it.wikipedia.org/wiki?curid=629456", "title": "Isometrie del piano", "text": ""}
{"id": "629461", "revid": "486946", "url": "https://it.wikipedia.org/wiki?curid=629461", "title": "Territori autonomi della Russia", "text": ""}
{"id": "629462", "revid": "49207100", "url": "https://it.wikipedia.org/wiki?curid=629462", "title": "Favelas", "text": ""}
{"id": "629464", "revid": "254059", "url": "https://it.wikipedia.org/wiki?curid=629464", "title": "Chiesa di Sant'Anna dei Lombardi", "text": "La chiesa di Sant'Anna dei Lombardi (o anche di Santa Maria di Monteoliveto) \u00e8 una chiesa monumentale di Napoli sita in piazza Monteoliveto.\nI lavori all'interno di Benedetto da Maiano, Antonio Rossellino e Giorgio Vasari fanno della chiesa una delle pi\u00f9 rilevanti testimonianze del Rinascimento toscano a Napoli.\nStoria.\nLa chiesa venne fondata nel 1411 da Gorello Origlia, protonotario del re Ladislao di Durazzo, che patrocin\u00f2 la costruzione di una piccola chiesa detta di santa Maria di Monteoliveto, affidata ai padri olivetani. La fabbrica fu sottoposta a radicali lavori di ampliamento da parte di Alfonso II d'Aragona re di Napoli e ben presto divenne tra le favorite della corte aragonese.\nLa chiesa testimonia lo stretto legame tra la citt\u00e0 e la Toscana, dimostrando che gi\u00e0 a quei tempi si era insediata a Napoli una fitta \"colonia\" fiorentina di mercanti, artigiani e banchieri; non a caso i negoziati tra Antonio Piccolomini e gli scultori Antonio Rossellino e Benedetto da Maiano sulla costruzione e la decorazione della cappella omonima presente in chiesa furono portati avanti dalla famiglia Strozzi, che aveva a Napoli una filiale della loro banca attraverso cui facevano pagamenti agli artisti.\nNel XVII secolo la chiesa fu ritrasformata da Gaetano Sacco mentre nel 1798 Ferdinando I delle Due Sicilie dispose l'allontanamento degli olivetani. Cos\u00ec l'arciconfraternita dei Lombardi, all'epoca in un'altra chiesa divenuta da poco inagibile per via del crollo del soffitto, dedicata a sant'Anna e situata nelle vicinanze, nell'omonima via tra il palazzo Ventapane e il palazzo Carafa di Maddaloni, colse l'occasione per spostarsi nella chiesa di Monteoliveto che cambi\u00f2 dunque denominazione nel 1801, assumendo il nome di Sant'Anna dei Lombardi.\nParte della facciata fu ricostruita dopo la seconda guerra mondiale per via di gravi danni subiti durante i bombardamenti alleati, in particolar modo nell'atrio gotico.\nDescrizione.\nEsterno.\nLa chiesa presenta fermenti artistici tipici nel rinascimento fiorentino, soprattutto dal punto di vista architettonico; le grandi cappelle a pianta centrale rimandano chiaramente alle analoghe costruzioni fiorentine e l'intervento di Benedetto da Maiano \u00e8 da mettere in relazione alle cappelle Piccolomini e Correale.\nIl resto dell'edificio si presenta invece nella veste che le fu data nel XVII secolo, sacrificando l'originaria in stile gotico, di cui rimangono alcune finestre tamponate visibili all'esterno, sui lati, e l'atrio, in piperno caratterizzato dall'arco a sesto ribassato tipico del tardogotico napoletano, ricostruito, comunque, dopo i bombardamenti nel 1943. \nLa facciata della chiesa \u00e8 composta da un arco in piperno; nell'atrio gotico \u00e8 conservata l\"edicola sepolcrale di Domenico Fontana\", costruita nel 1627 dai figli Sebastiano e Giulio Cesare Fontana e proveniente dalla distrutta chiesa di Sant'Anna.\nInterno.\nL'interno \u00e8 a navata unica, senza transetto, senza cupola e tetto a botte coperto da un soffitto cassettonato; le cappelle sono cinque a lato, pi\u00f9 altre tre nel presbiterio, due sul lato sinistro e una su quello destro, pi\u00f9 un passaggetto che conduce ad altri luoghi del monastero (l'oratorio del Santo Sepolcro, la cappella dell'Assunta, la sacrestia Nuova e quella Vecchia del Vasari). Tra le cappelle laterali spiccano la Correale, con architettura ispirata alla maniera di Giuliano da Maiano in cui trovano alloggio sculture del fratello Benedetto; la Tolosa, di Giuliano da Maiano con sculture della bottega dei Della Robbia e affreschi di Cristoforo Scacco di Verona; e la cappella Piccolomini, tra le pi\u00f9 riuscite dei modi fiorentini. Nelle altre invece sono presenti tombe della nobilt\u00e0 napoletana del XV secolo con decorazioni in fresco di Giuseppe Simonelli, di Baldassarre Aloisi, Nicola Malinconico, Francesco Solimena e altri.\nTra le finestre poste sulla fascia superiore della navata, sotto la volta, sono dieci tele ritraenti \"Scene della vita di san Bernardo Tolomei\" ed i \"primordi dell'ordine olivetano\", eseguite nel 1720 da Gabriele De Sabato.\nLa controfacciata ospita nella parte superiore l'organo del XVII secolo, restaurato da \"F.lli Lingiardi di Pavia\" (1904) e decorato ai lati da un ciclo di affreschi decorativo con \"angeli\", opera di inizio Seicento di Battistello Caracciolo. Nella parte inferiore invece si ammirano ai lati dell'ingresso alla chiesa due altari gentilizi, a sinistra quello della famiglia Ligorio, a destra quello dei Del Pezzo, eseguito il primo da Giovanni da Nola nel 1532 ed il secondo da Girolamo Santacroce nel 1524. L\"altare Ligorio\" \u00e8 caratterizzato al centro dalla statua della \"Madonna del Soccorso\", con ai lati i santi \"Andrea\" e \"Girolamo\", mentre nel paliotto \u00e8 il rilievo di \"San Francesco di Paola che salva i viandanti sepolti da una frana\". L\"altare Del Pezzo\" invece mostra al centro una \"Madonna col Bambino\" con ai lati i santi \"Pietro\" e \"Giovanni Battista\", mentre nel paliotto \u00e8 il rilievo di \"Cristo e san Pietro sulle acque del lago Tiberiade\".\nIl presbiterio fu aggiunto nel XVI secolo e all'interno delle quattro cappelle che lo caratterizzano \u00e8 conservata una vera e propria antologia della scultura del Quattrocento e del Cinquecento. Sono infatti presenti opere in terracotta di Guido Mazzoni, sculture di Antonio Rossellino, Benedetto da Maiano, Giovanni da Nola, Pedro de Rubiales e altri.\nL'altare maggiore fu eseguito su disegno di Giovan Domenico Vinaccia da Bartolomeo e Pietro Ghetti nella seconda met\u00e0 del XVII secolo, mentre all'angolo destro del transetto, alcuni corridoi conducono alla sacrestia del Vasari. La tribuna alle spalle risale ai lavori di Giovan Battista Cavagna del 1591. In alto sono collocati affreschi del Cinque-Seicento su \"Storie di san Benedetto\". Sulla parete destra sono i monumenti funebri a \"Giovan Paolo Vassalli\" e \"Nicola Asciomo\", entrambi del 1500 e attribuiti alla bottega di Tommaso Malvito, di cui \u00e8 certa l'attribuzione della statua del Vassalli sul suo sarcofago. Lungo la parete sinistra sono invece collocati i monumenti funebri di \"Fabio Barattuccio\" e di \"Giovanni Artaldo\", il primo opera di Antonino De Marco e Antonino De Palma, il secondo di Giovanni Tommaso Malvito. Gli stalli lignei intarsiati e intagliati lungo le pareti dell'abside risalgono al Cinquecento e sono opera di Giovanni Francesco d'Arezzo, mentre sulla parete frontale \u00e8 posta la tela centrale della \"Educazione della Vergine\" \u00e8 di Angelo Mozzillo e risale ai primi dell'Ottocento. Ai lati della pala sono infine due targhe commemorative sormontate entrambe da sculture della \"Madonna col bambino tra due putti\" che ricordano Alfonso I d'Aragona e Gorello Origlia, fondatori della chiesa olivetana.\nCappelle laterali.\nIl primo ambiente che si snoda sul lato sinistro \u00e8 decorato nella parete frontale con un altorilievo del 1550 circa di Giulio Mazzoni riprendente la scena della \"Crocefissione, con Maria, San Giovanni e la Maddalena\", mentre sulla destra \u00e8 una tavola sull\"Ascensione con i santi Sebastiano e Nicola da Bari\" di inizio Cinquecento di ignoto autore meridionale. Sulla sinistra, un arco decorato con fregi apre invece l'accesso alla cappella Piccolomini, che costituisce di fatto una delle pi\u00f9 rilevanti della chiesa essendo infatti un esempio tipico di architettura rinascimentale fiorentina a Napoli. Vi lavorarono Giuliano da Maiano, il fratello Benedetto e Antonio Rossellino, riproponendo lo schema della cappella del Cardinale del Portogallo nella chiesa di San Miniato al Monte a Firenze.\nLa seconda cappella \u00e8 quella d'Avalos. Essa si presenta di forma pi\u00f9 allungata rispetto alle altre: sul fondo \u00e8 l'altare maggiore con una tela di Fabrizio Santafede raffigurante la \"Madonna col Bambino e i santi Benedetto e Tommaso d'Aquino\" del 1606, mentre gli affreschi con le \"Storie del Vecchio\" e \"Nuovo Testamento\" di Giovan Antonio Arditi e Antonio Sarnelli caratterizzano la cupola, il tamburo e il sottarco d'ingresso alla cappella.\nLa terza cappella \u00e8 dedicata ai santi Mauro e Placido ed ospita una pala d'altare firmata e datata 1708 di Paolo de Matteis raffigurante la \"Madonna col Bambino tra i santi Mauro e Placido\" e affreschi sulla volta e nelle lunette di Nicola Malinconico raffiguranti la \"Gloria\" e le \"Storie\" dei santi. Le pareti laterali invece presentano due monumenti funebri, uno, a sinistra, di ignoto maestro napoletano del 1576 dedicato a \"Giovanni e Carlo Rapario\" con un rilievo marmoreo della \"Flagellazione\", l'altro monumento sepolcrale, a destra, \u00e8 invece dedicato a \"Grazia Cavaniglia\" ed \u00e8 opera di Jacopo della Pila del 1470 circa.\nSegue poi la cappella Porcinari, nella quale sono presenti alle pareti affreschi sulle \"Storie di san Bernardo Tolomei\" di Francesco Di Maria, nella parete frontale, la tela sul \"Beato Bernardo Tolomei che d\u00e0 la regola dell'ordine\" di Carlo Rosa, mentre nella volta sono affreschi di Paolo De Matteis ancora sul santo.\nLa quinta e ultima cappella di sinistra \u00e8 dedicata a San Giovanni Battista ed ospita sull'altare la scultura di Giovanni da Nola del 1516 di \"San Giovanni Battista\". Di Jacopo della Pila invece \u00e8 l\"Annunciazione\" ed il bassorilievo con la \"Piet\u00e0\" nel paliotto, risalente alla prima met\u00e0 del Cinquecento. Del De Matteis sono invece gli affreschi con \"Glorie\" e \"Vite\" del santo, mentre altri elementi decorativi della cappella risalgono alla bottega del da Nola.\nLa prima cappella sul lato destro \u00e8 la Mastrogiudice, caratterizzata da un'opera scultorea raffigurante la \"Madonna col Bambino e San Giovannino tra i santi Gerolamo e Andrea\" di Giovanni da Nola, \"tombe dei Mastrogiudice\" di inizio Seicento eseguite da Girolamo D'Auria, un organo monumentale della fine del XVII secolo e cicli di affreschi di Battistello Caracciolo. Si snoda invece sulla destra la cappella Correale (o dell'Annunciazione), molto vicina ai modi di Giuliano da Maiano con un altare marmoreo dell'Annunciazione di Benedetto da Maiano del 1489, decorato con statue di \"San Giovanni Evangelista\" e \"Battista\" ai lati, con al centro in altorilievo la scena dell\"Annunciazione\". Sopra i due santi sono i rilievi nei tondi di \"martiri\", mentre nella predella sono i bassorilievi con le \"Scene della vita di Ges\u00f9\". Nella prete sinistra \u00e8 il \"monumento funebre a Marino Correale\" del 1490, mentre sulla destra \u00e8 un \"bancale\" marmoreo quattrocentesco.\nLa seconda cappella \u00e8 intitolata a santa Francesca Romana. La cappella \u00e8 caratterizzata alle pareti laterali da due dipinti su \"Storie della vita di Santa Francesca Romana\" di Vincenzo Fato, nelle lunette e nella volta invece da affreschi di Giuseppe Simonelli raffiguranti storie della santa e dalla pala d'altare ancora sulla santa di Giovan Battista Lama.\nLa cappella di sant'Antonio da Padova vede affreschi di Nicola Malinconico con \"Storie della vita di sant'Antonio\" e sull'altare della parete frontale, due opere di Annibale Caccavello con la \"statua di Sant'Antonio da Padova\" e nel paliotto il rilievo con la \"Predica di sant'Antonio\".\nSegue poi la cappella Scala, che accoglie i resti di militari della famiglia Scala, di probabile origine spagnola. Tali resti sono ospitati sotto la lapide posta al centro del pavimento a fiori di marmo rossi, bianchi e neri. Alcune fonti del XVII secolo riferiscono dell'esistenza di una lapide dedicata a Galzerano e Livio Scala, la quale non \u00e8 per\u00f2 pi\u00f9 visibile. La cappella mostra sulla parete di fondo un altare del Settecento, sormontato da un crocifisso ligneo di ignoto maestro, nonch\u00e9 un ciclo di affreschi di Nicola Malinconico raffiguranti \"Storie della vita di Cristo\".\nL'ultima cappella di destra \u00e8 quella di san Cristoforo. L'ambiente vede sull'altare \u00e8 un \"San Cristoforo\" di Francesco Solimena, su una parete \u00e8 il \"monumento funebre a Cesare Bosco\" di Matteo Bottiglieri e nella volta affreschi raffiguranti \"Storie della vita di san Cristoforo\" di Giuseppe Simonelli.\nCappelle presbiteriali.\nLe cappelle lungo la parete presbiteriale sono sostanzialmente tre: nella parete frontale presbiteriale di sinistra \u00e8 la cappella Tolosa, a sinistra dell'abside \u00e8 la cappella Savarese, a destra quella Orefice mentre sulla parete di fondo destra un passaggetto con corridoio conduce all'oratorio del Santo Sacramento ed alle due sacrestie.\nLa cappella Tolosa, costruita tra il 1492 ed il 1495 su volont\u00e0 del mercante spagnolo Paolo Tolosa, \u00e8 attribuita a Giuliano da Maiano e presenta chiari temi architettonici di stampo rinascimentale riconducibili alla sacrestia di Brunelleschi in San Lorenzo a Firenze. Quattrocenteschi sono gli affreschi di Cristoforo Scacco di Verona che decorano le pareti, cos\u00ec come il trittico di Reginaldo Piramo da Monopoli posto sopra l'altare che riprende la \"Madonna in trono tra i santi Andrea e Girolamo\". I tondi in terracotta sulla cupola sono invece opere della bottega dei Della Robbia e raffigurano i quattro \"Evangelisti\", probabilmente destinati alla cappella Piccolomini, mentre gli stalli lignei intarsiati lungo la fascia inferiore delle pareti, sono quelli utilizzati in parte anche per la sacrestia Vecchia del Vasari.\nLa cappella Savarese vede sulla parete frontale un affresco di ignoto autore databile intorno agli inizi del Quattrocento con una \"Madonna col Bambino tra i santi Pietro e Agostino\", con sotto una \"Piet\u00e0\", mentre caratterizzano le pareti laterali due tele di Carlo Sellitto risalenti al 1608: \"Consegna delle chiavi a san Pietro\" e \"San Pietro salvato dalle acque\".\nLa cappella Orefice, decorata in marmi policromi da maestri carraresi sul finire del Cinquecento, offre invece cicli di affreschi di Luigi Rodriguez su \"Storie e Virt\u00f9 della Vergine\" e, su entrambe le pareti laterali, i monumenti funebri a \"Antonio Orefice\" e suo figlio, opere di Girolamo D'Auria.\nCappella dell'Assunta e oratorio del Santo Sacramento.\nUn accesso in corrispondenza della parete di fondo destra del presbiterio funge da passaggetto per altri ambienti della chiesa. Immediatamente di fronte \u00e8 l'oratorio del Santo Sacramento, mentre svoltando a sinistra, un corridoio conduce prima alla cappella dell'Assunta, e poi conclude alle sacrestie. \nL'oratorio del Santo Sacramento si compone di tre cappelle che si aprono in successione tra loro. La prima \u00e8 la cappella Fiodo, caratterizzata alle pareti laterali da alcuni monumenti funebri. Da un lato \u00e8 il \"monumento sepolcrale di Antonio d'Alessandro e sua moglie Maddalena Riccio\", lui barone di Cardito e grande diplomatico e giurista italiano, lei una nobile napoletana dei patrizi di Nido. L'intera opera appartiene a Giovan Tommaso Malvito ed \u00e8 datata 1491.\nDall'altro vi \u00e8 il \"monumento funebre di Antonio Fiodo\" di Francesco da Sangallo e Bernardino del Moro. La cappella successiva, Origlia, vede lungo la parete sinistra le \"Storie di Giacobbe e Esa\u00f9 che vende la primogenitura\", di Pedro de Rubiales. Nella terza e ultima cappella, del Compianto, \u00e8 ospitato infine il gruppo scultoreo del \"Compianto sul Cristo morto\" di Guido Mazzoni del 1492. Sulla parete di fondo \u00e8 il \"Calvario\" di Giuseppe Mastroleo, mentre alle pareti laterali sono due bassorilievi: a destra la \"Sepoltura di Ges\u00f9\", attribuita a Girolamo D'Auria, a sinistra la \"Resurrezione\", datata 1567.\nLa cappella dell'Assunta \u00e8 caratterizzata invece da un pavimento maiolicato, cicli di affreschi sulla volta, una pala d'altare di Fabrizio Santafede raffigurante l\"Assunzione della Vergine\" con al lato un affresco di Giorgio Vasari raffigurante un \"Ritratto di monaco olivetano\".\nSacrestia Nuova e Vecchia.\nAl termine del corridoio che si snoda dietro la zona absidale della chiesa, dopo la cappella dell'Assunta, si aprono a sinistra la sacrestia Nuova, con alcune decorazioni nella volta che rimandano a quelle vasariane e caratterizzata dalla pala d'altare del \"Crocifisso con santi\" di Giuseppe Mastroleo, e a destra la sacrestia Vecchia, o del Vasari, ex refettorio del monastero olivetano che vede la presenza nella volta di affreschi del maestro aretino con \"allegorie\" (1544) e lungo la fascia inferiore delle pareti, di mobilia seicentesca con stalli lignei decorati con tarsie realizzate da Fra Giovanni da Verona tra il 1506 e il 1510 e gi\u00e0 utilizzate per la cappella Tolosa.\nMonastero.\nAdiacente alla chiesa, alla destra della facciata principale si sviluppa l'ex monastero di Santa Maria di Monteoliveto, soppresso nel 1799 e riadattato a uso diverso, sia privato che pubblico, tra cui spicca quello di aver ospitato nel 1848 il Parlamento napoletano.\nI chiostri di Monteoliveto che componevano il complesso monastico erano in origine quattro, poi successivamente tutti sconnessi dall'edificio di culto. Tre di questi fanno oggi parte della caserma dei Carabinieri \"Pastrengo\", la cui facciata principale \u00e8 adiacente alla chiesa, alla sua destra, mentre il chiostro grande, il principale del monastero e quello di cui ancora oggi \u00e8 in parte visibile la facciata d'ingresso e l'interno, \u00e8 stato destinato ad abitazioni private."}
{"id": "629465", "revid": "6923", "url": "https://it.wikipedia.org/wiki?curid=629465", "title": "Alfa Romeo Montreal", "text": "LAlfa Romeo Montreal \u00e8 un'autovettura sportiva stradale a due posti pi\u00f9 due, costruita dalla casa automobilistica italiana Alfa Romeo dal 1970 al 1977.\nStoria.\nContesto.\nNel 1967, anno in cui cadeva il centenario della Federazione Canadese, tutte le nazioni del mondo parteciparono all'Esposizione Universale di Montr\u00e9al presentando le migliori realizzazioni nei vari campi della scienza e della tecnica. L'anno prima gli organizzatori della \"kermesse\" canadese avevano scelto l'Alfa Romeo per creare un modello di autovettura che potesse rappresentare la \"massima aspirazione raggiungibile dall'uomo in fatto di automobili\", in modo da esporlo quale simbolo tecnologico dell'Expo.\nAl fine di portare a termine un tale compito, il presidente Giuseppe Luraghi incaric\u00f2 l'uffico tecnico, guidato da Orazio Satta Puliga e Giuseppe Busso, per la realizzazione dell'autotelaio e affid\u00f2 alla Bertone lo studio della carrozzeria e degli interni. Secondo le disposizioni impartite da Luraghi, il prototipo doveva essere in grado di accogliere sia il propulsore quadricilindrico in linea della \"Giulia\", sia il due litri V8 della \"Tipo 33\", all'epoca in fase di sperimentazione.\nPrototipo.\nNelle iniziali intenzioni, l'Alfa Romeo propose una mera operazione d'immagine. I due prototipi inviati all'Expo canadese \u2014 dei quattro realizzati e commissionati alla Carrozzeria Bertone su meccanica della Giulia \u2014 sarebbero dovuti rimanere una sorta di \u00abprova d'artista\u00bb, da esporre nei vari saloni, per poi essere conservati nel museo aziendale.\nIl prototipo di una delle quattro utilizzato nei primi test fu equipaggiato con il pi\u00f9 performante bialbero a disposizione, il 1600\u00a0cm\u00b3 della Giulia; in una fase successiva e definitiva, anche per volere del presidente della casa Giuseppe Luraghi, la vettura venne dotata di un motore derivato dall'otto cilindri a V a carter secco della 33 Stradale, con cilindrata aumentata a 2,6 litri e potenza specifica che diminuiva da 130 CV a circa 77 CV/litro.\nIn quegli anni, l'Alfa Romeo godeva di grande prestigio presso il pubblico nordamericano e l'eleganza della vettura suscit\u00f2 un vivo interesse che, contrariamente alle previsioni, non si spense nei mesi successivi. Le richieste dei concessionari canadesi e statunitensi furono tanto pressanti e reiterate da costringere l'azienda del Portello a decidere la messa in produzione della vettura.\nIl cambio di propulsore cost\u00f2 tuttavia un ritardo nella presentazione. Bertone, che cur\u00f2 la linea della vettura avvalendosi della matita di Marcello Gandini, fu in aperto contrasto con l'azienda, che gli commission\u00f2 una modifica della rastrematura del parabrezza e un innalzamento del cofano motore che permettesse la collocazione del V8. Inoltre durante alcuni test su strada sul passo della Cisa, con la vettura dotata di carburatori, i collaudatori rilevarono un problema di alimentazione in curva; la soluzione fu trovata con l'adozione di un sistema di iniezione meccanica SPICA.\nDa notare che, inizialmente, il salone internazionale del 1967 si sarebbe dovuto tenere a Mosca, in Unione Sovietica, in concomitanza con le celebrazioni del cinquantenario della rivoluzione d'ottobre; va da s\u00e9 che la vettura si sarebbe, in quel caso, chiamata in modo diverso.\nProduzione in serie.\nCos\u00ec nel 1970 venne presentata al Salone dell'automobile di Ginevra la versione definitiva della coup\u00e9. Le consegne iniziarono nei primi mesi del 1972 al prezzo di 5.700.000 lire, e con la possibilit\u00e0 di arricchirla con accessori pensati per un maggior comfort, quali gli alzacristalli elettrici (100.000 lire), la verniciatura metallizzata (140.000 lire) e il condizionatore d'aria (290.000 lire). La gamma di colori disponibili variava dalle tinte pastello blu medio, verde, grigio escoli, rosso cina, arancio e nero, alle tinte metallizzate marrone, argento, arancio, oro e verde.\nCome detto, esteticamente la vettura risult\u00f2 leggermente pi\u00f9 alta, e con il cofano pi\u00f9 ingombrante per accogliere l'otto cilindri. Il motore, pur derivando da quello da corsa Tipo 33, venne sostanzialmente modificato al fine di renderlo pi\u00f9 docile e adatto all'uso stradale. La cilindrata definitiva divenne di 2593 cm\u00b3, con l'albero motore con una disposizione delle manovelle a 90 gradi anzich\u00e9 a 180\u00ba; i pistoni persero il cielo convesso tipico della vettura sport e diversa era la fasatura, come pure l'iniezione meccanica, ora SPICA (anzich\u00e9 Lucas), derivata dalle vetture a quattro cilindri esportate in Nordamerica.\nIl gruppo propulsore fu abbinato a un raffinato cambio manuale 5 marce ZF invertito, quanto di meglio disponibile all'epoca, anche in considerazione del fatto che in Alfa non era usufruibile una trasmissione in grado di gestire la poderosa coppia del V8 \u2014 e il basso numero di vetture realizzate non ne rendeva conveniente la messa in produzione. Il gruppo differenziale, derivato direttamente dalle 2000 GT e Spider, era stato dotato di una coppa maggiorata in magnesio, col duplice scopo di aumentare la quantit\u00e0 d'olio e fornire un migliore raffreddamento. La trasmissione si rivel\u00f2 il punto pi\u00f9 vulnerabile, tanto che le vetture preparate per le competizioni, soprattutto negli Stati Uniti e in Sudafrica, erano spesso costrette al ritiro proprio per la rottura del differenziale.\nLa visione d'insieme della vettura d\u00e0 pi\u00f9 l'idea di una veloce e confortevole gran turismo anzich\u00e9 di una sportiva derivata dalle corse. A fronte di un motore quale il V8 di Arese, l'autotelaio si dimostrava inadeguato per una vettura ad alte prestazioni: perfetto per le \"Giulia\", si rivel\u00f2 insufficiente a contenere le reazioni dovute al peso e alla potenza della \"Montreal\".\nIl risultato era tutt'altro che disprezzabile, anzi, ma alla prova dei fatti la Montreal soffriva di un marcato rollio in curva \u2014 che consentiva, per\u00f2, di apprezzare l'approssimarsi dei limiti di tenuta del mezzo e, comunque, non inficiava l'efficacia nel seguire la traiettoria impostata. L'impianto frenante, a dischi autoventilanti di produzione Girling, su tutte e quattro le ruote, forniva un rendimento in linea con le GT dell'epoca, sebbene non fosse un punto forte della Montreal.\nLe prestazioni erano di prim'ordine: 200 cavalli a 6500 giri, 24 kgm di coppia a 4750 giri, 224\u00a0km/h di velocit\u00e0 massima e 28 secondi per percorrere il chilometro con partenza da fermo; 0\u2013100\u00a0km/h in circa 7 secondi. Le versioni da corsa venivano potenziate con configurazioni che, anche in base ai regolamenti, raggiungevano i 3000\u00a0cm\u00b3 e i 340 CV. Da questo motore fu derivato anche un propulsore entrobordo per le gare marine, che vinse i campionati mondiali del 1971, 1973, 1974 e 1975.\nEra un'automobile destinata a una clientela di un certo rango e anche il prezzo di listino lo dimostrava, cos\u00ec come i molti equipaggiamenti disponibili in opzione.\nNel 1972 la rivista \"Quattroruote\" organizz\u00f2, per sondare le doti di resistenza e affidabilit\u00e0 della Montreal, una prova di durata da Reggio Calabria fino a Lubecca, impiegando poco meno di venti ore. Considerando che il percorso misurava 2.574\u00a0km, i tester riuscirono a percorrerlo, soste e rifornimenti compresi, a una velocit\u00e0 media di 130\u00a0km/h circa.\nL'automobile non ebbe il successo sperato dall'Alfa Romeo: come avvenne contemporaneamente per altre vetture cos\u00ec prestazionali, la produzione in serie della Montreal fu pesantemente ostacolata dalla contemporanea crisi del petrolio che ritard\u00f2 l'uscita dell'autovettura, estendendone la produzione fino al 1977. Relativamente pochi esemplari furono costruiti, esattamente 3925 unit\u00e0, di cui solo 50 immatricolate nell'ultimo biennio di vita.\nLe competizioni sportive.\nLa Montreal non venne impiegata ufficialmente in competizioni sportive dal Reparto Corse Alfa Romeo, ma venne comunque portata in pista da piloti privati nel campionato europeo turismo.\nCi\u00f2 nonostante il suo motore derivava da quello della diretta antenata, la 33 Stradale, da cui la Montreal eredit\u00f2 la meccanica con un propulsore potenziato. Questo venne usato dalla casa del Biscione nelle gare di motonautica, dove il motore Alfa Romeo V8 vinse il campionato mondiale \"offshore\" nel 1971 e poi dal 1973 al 1975. Sempre il propulsore potenziato della Montreal trov\u00f2 utilizzo nel mondiale sportprototipi dove trionf\u00f2 nel 1975 e nuovamente nel 1977. La stessa unit\u00e0 venne impiegata dalla casa milanese per le motorizzazioni speciali GTV Turbodelta e GTS dell'Alfetta GT."}
{"id": "629473", "revid": "125177113", "url": "https://it.wikipedia.org/wiki?curid=629473", "title": "Luca Viscardi", "text": "Biografia.\nHa condotto dal 1988 numerose trasmissioni radiofoniche su RTL 102.5, tra le quali il seguitissimo morning show \"Ed ecco a voi\", poi diventato \"La Famiglia\", prima con Grant Benson poi con Antonio Gerardi (da febbraio a aprile 2005 Fernando Proce ha sostituito A. Gerardi passato a Kiss Kiss) e Jennifer Pressman. Dal 1997 al 2005 ha anche ricoperto la carica di direttore dei programmi e direttore responsabile sempre a RTL 102.5.\nNel 2005 diventa direttore dei programmi a Play Radio, emittente del gruppo RCS, dove conduce inoltre il programma \"Il buono il brutto e il cattivo\" (2006-2007), assieme a Tommaso Labranca e Salvio Cianciabella, la classifica \"Play Tunes\" e, sempre con Labranca, \"Paso Doble\" (2006-2007).\nIn seguito alla cessione di Play Radio al Gruppo Finelco (con la conseguente trasformazione in Virgin Radio), Luca \u00e8 tornato in ambito locale occupando il posto di direttore dei programmi a Radio Number One, emittente pluriregionale bergamasca.\nDal luned\u00ec al venerd\u00ec, con Laura Basile, ha condotto dalle 9 alle 12 \"Tutti connessi\" su Radio Number One. La domenica, sempre su Radio Number One, ha condotto il programma dedicato alla tecnologia, intitolato \"Mr Gadget\", in onda alle 12 e in replica alle 23 con le Daily Tech News. \"Mr Gadget\" \u00e8 anche una rubrica del mensile \"Maxim\".\nL'esperienza a Radio Number One si \u00e8 conclusa a febbraio 2021.\nDal mese di marzo 2021 torna a far parte dello staff di RTL 102.5\nVita privata.\nSposato con Tatiana Menni, ha un figlio maschio."}
{"id": "629477", "revid": "15756", "url": "https://it.wikipedia.org/wiki?curid=629477", "title": "Colonna Reggina", "text": "La Colonna Reggina (in latino \"Columna Rhegina\", o \"Columna Regia\" in Plinio il Vecchio, in greco , \"St\u00ffl\u00eds t\u014dn Rh\u0113gh\u00edn\u014dn\", (\"Colonna dei reggini\" o \"Colonna di Rhegion\") in Strabone e Appiano) \u00e8 la denominazione del sito a nord di Reggio Calabria in cui in epoca greco-romana si indicava il punto della costa continentale pi\u00f9 vicino alla Sicilia, nonch\u00e9 un'importante stazione di sosta della via Popilia (Capua-Rhegium).\nLa collocazione esatta della colonna che segnalava il sito di traghettamento \u00e8 dibattuta da lungo tempo, comunque gli storici sembrano d'accordo nell'indicare una torretta a forma di colonna, nota col nome di \"Columna Rhegina\" (Colonna Reggina appunto), come simbolo del sito.\nDai calcoli forniti da Plinio il Vecchio e da Strabone emerge che il tratto pi\u00f9 breve dello Stretto anticamente si trovava tra \"Santa Trada\" e Cannitello e non come oggi tra Punta Pezzo e Cannitello, dunque provenendo da Nord bisognava raggiungere la spiaggia di Cannitello attraverso \"Santa Trada\", immettendosi nella zona di \"Porticello\", e tutto lascia indicare che il sito si trovasse proprio in Cannitello, frazione di Villa San Giovanni.\nStoria.\nIl nome del luogo trae le sue origini dalla colonna che reggeva una grande statua del dio Poseidone sulla sponda calabrese, in prossimit\u00e0 del Poseidonio (\u03a0\u03bf\u03c3\u03b5\u03b9\u03b4\u03ce\u03bd\u03b9\u03bf\u03bd, Poseidonion), il tempio dedicato al dio del mare.\nL'ubicazione del sito.\nI dati principali sulla collocazione di questo sito ci vengono forniti principalmente da Strabone e Plinio il Vecchio.\nRiporta Strabone circa il \"capo Caenys\" (\"capo Cenide\") e la \"Colonna di Rhegion\":\nEd ancora, parlando della Sicilia:\nEd infine cita il sito parlando di \"Messene\" (Messina):\nQuindi secondo quanto riportato da Strabone si evince che il \"capo Cenide\" fosse prossimo a \"Colonna Reggina\" (sei stadi, ovvero 1,104\u00a0km), ma distante da Reggio (100 stadi, ovvero 18,400\u00a0km circa), e, tenendo in considerazione che Strabone descriveva i luoghi seguendo la costa e che quindi le distanze indicate sono distanze marittime (infatti egli parla di \"braccio di mare\" fra Colonna Reggina ed il Cenide), la logica ubicazione di questi luoghi risulterebbe appunto fra Cannitello (frazione di Villa San Giovanni) e la contigua \"Santa Trada\" o \"Capo Cavallo\"\n(presso Torre Cavallo). Solo la distanza che lo scrittore indica come il punto di minore ampiezza dello Stretto lascia qualche perplessit\u00e0, poich\u00e9 dice che \u00e8 \"poco pi\u00f9 di 6 stadi\", quindi meno di 2\u00a0km, mentre oggi la distanza \u00e8 pi\u00f9 di 3\u00a0km: ci\u00f2 potrebbe essere giustificato con un probabile inabissamento del \"capo Cenide\" (da cui si sarebbe formata l'attuale Punta Pezzo) e col progressivo moto di allontanamento della Sicilia dal continente. Ma la distanza indicata fra Messina e Rhegion \u00e8 60 stadi, poco pi\u00f9 di 11\u00a0km, quindi corrispondente alla situazione attuale, e continua dicendo che la distanza fra Messina e \"Colonna Reggina\" \u00e8 molto minore in confronto.\nIn pi\u00f9 scrive Plinio il Vecchio:\nRispetto al geografo greco, lo scrittore latino riporta il dato preciso sull'ampiezza dello Stretto di Messina al suo sbocco (12 stadi, ossia 2,208\u00a0km), comunque maggiore di quella che lascia intendere Strabone (\"poco pi\u00f9 di 6 stadi\"), e da una distanza di poco minore da Colonna Reggina a Rhegium (94 stadi, 17,296\u00a0km, in luogo di 100 stadi, 18,400\u00a0km).\nAnche Scilace di Carianda, navigatore greco del VI secolo a.C., ci informa sull'ampiezza dello Stretto nella sua opera geografica, il \"Periplo\", dicendo che la Sicilia, all'altezza del Peloro, dista dal continente 12 stadi (\"Periplo dell'Europa\", 13), parlando probabilmente di stadi attici; perci\u00f2, essendo uno stadio attico uguale a 177 metri, Scilace considera lo Stretto ampio circa 2,124\u00a0km, dato molto simile a quello fornito da Plinio il Vecchio sei secoli dopo.\nLa statua e il tempio di Poseidone.\nLa Colonna Reggina con la statua di Poseidone costituiva in epoca greca il vero e proprio \"simbolo\" dello Stretto, oggi quasi dimenticato; venne infatti riprodotto su alcune monete coniate in quel periodo. Una di queste \u00e8 la serie di denari in argento sulla quale sono impresse la trireme di Sesto Pompeo e la colonna sormontata dalla statua di Nettuno/Poseidone sul dritto e Scilla combattente sul rovescio.\nNei pressi del \"Poseidonio\" (il tempio dedicato a Poseidone), la statua del dio del mare posta su un'alta torre a forma di colonna era dunque il monumento eretto dai reggini, noto per i simboli del fuoco (un faro) e dell'acqua (una fonte per il rifornimento delle navi).\nLa guerra fra Ottaviano e Sesto Pompeo.\nVerso l'anno 36 a.C. (durante la guerra tra Ottaviano e Sesto Pompeo) il sito fu di appoggio ad Ottaviano, come narra lo storico greco Appiano nel V libro della sua \"Storia Romana\".\nQui di seguito due passi di Appiano:\nDa questi passaggi, tratti dalla descrizione degli scontri fra Ottaviano e Sesto Pompeo nelle acque dello Stretto, si evincono conferme sulla posizione di Colonna Reggina, prossima a \"Scilleo\" (l'odierna Scilla) e vicina al limite estremo dello Stretto, e la sua centralit\u00e0 nelle operazioni belliche, in quanto stazione di sosta e luogo di riparo per le legioni e Ottaviano stesso, come emerge anche dal brano seguente:\nOttaviano aveva riparato a Colonna Reggina dopo essere sbarcato, in seguito ad un naufragio, in difficili condizioni, presso un porto chiamato Abala:\nDal prosieguo del racconto apprendiamo che dei locali scesi dall'entroterra lo portarono, spossatissimo, su barche a remi, sino al campo di Messala, uno dei principali generali di Ottaviano. Di l\u00ec il futuro imperatore si rec\u00f2 presso \"Stylis\", cio\u00e8 Colonna Reggina.\nPer quanto riguarda il sito denominato \"Abala\", lo storico villese Luigi Nostro lo identifica coll'odierno borgo di \"Porticello\", vicino Cannitello, adducendo a prova della sua teoria l'etimologia del nome greco \"\u1f08\u03b2\u03ac\u03bb\u03b1\u03c2\", che deriverebbe dell'alfa privativo greco (\u03b1) pi\u00f9 la radice del verbo \u03b2\u03ac\u03bb\u03bb\u03c9 (\"b\u00e0llo\") che significa propriamente \"lanciare\", \"gettare\", ma anche \"agitare\".\n\"Ab\u00e0las\", secondo il Nostro, sarebbe dunque \"luogo privo di agitazione\", quindi luogo riparato dalle tempeste, il che lo farebbe coincidere colla baia, riparata dai forti venti e dalle correnti dello Stretto, in cui \u00e8 situato Porticello, nella quale peraltro venne ritrovato nel 1969 il relitto di una nave greca risalente al V secolo a.C., noto da allora come \"Relitto di Porticello\", nel quale venne rinvenuta la celebre \"Testa del Filosofo\". Ci\u00f2 testimonierebbe che nell'et\u00e0 antica il luogo costituiva un approdo, o al limite un riparo, per barche e naviganti.\nAltri storici locali ritengono che il porto di Abala corrisponda pi\u00f9 verosimilmente al \"Portus Orestis\", situato presso la marina dell'odierna Palmi, o a Bagnara Calabra.\nLa stazione della Via Popilia.\nIn epoca imperiale la Colonna Reggina identificava soprattutto, lungo la Via Capua-Rhegium (o \"Via Popilia\") che univa Reggio e Capua, il luogo designato al traghettamento dei soldati e del grano dalla Calabria alla Sicilia e viceversa (\"Ad Statuam\" o \"Ad Columnam\").\nOltre la Colonna e dunque oltre la stazione designata al traghettamento, volendo proseguire per entrare a Reggio ci si portava a Campo Calabro e da qui alla Catona, chiamata come Cannitello \"ad trajectum\". Pare inoltre che presso l'attuale \"Torre Faro\", estremit\u00e0 settentrionale dello Stretto nel versante siculo, esistesse un'altra colonna, detta \"Colonna del Peloro\".\nMedioevo.\nSecondo una tradizione medioevale, pare che la \"Colonna Reggina\" abbia costituito il massimo limite meridionale dell'avanzata longobarda nel 583, infatti nella Historia Langobardorum si narra di un episodio con una doppia simbologia: arrivato nei pressi di Reggio, il re longobardo Autari tocc\u00f2 con una lancia una colonna immersa nell'acqua a pochi metri dalla riva, segnando i confini del regno Longobardo e confermando la fobia per l'acqua che ha percorso la storia di tale popolo.\nGli studi di Luigi Nostro.\nLo storico villese Luigi Nostro suppone che in epoca romana alla \"Colonna Reggina\" corrispondesse un centro abitato piuttosto grande e sviluppato, che egli definisce una vera e propria \"citt\u00e0\", capace gi\u00e0 nel 36 a.C. di poter ospitare un personaggio come Ottaviano, le sue legioni e la sua flotta, e di gestire i grandi traffici commerciali fra la Sicilia ed il continente. A testimonianza di ci\u00f2 presenta numerosi reperti rinvenuti nell'area di Cannitello (riconducibili soprattutto al Poseidonio) e tracce di una necropoli presso Acciarello. L'abitato (almeno in origine) avrebbe fatto parte della cosiddetta \"\u03c7\u1ff6\u03c1\u03b1\" (\"chora\") di Rhegion, cio\u00e8 il territorio posto sin dall'et\u00e0 magno-greca sotto la giurisdizione della citt\u00e0."}
{"id": "629478", "revid": "1628923", "url": "https://it.wikipedia.org/wiki?curid=629478", "title": "Condensazione di Darzens", "text": "La condensazione di Darzens (nota anche come reazione di Darzens o condensazione dell'estere glicidico) rappresenta la reazione di un chetone con un \u03b1-alogeno estere con formazione di \u03b1,\u03b2-epossiesteri. Questi esteri, chiamati anche \"esteri glicidici\", per idrolisi producono un epossiacido che per riscaldamento decarbossila producendo chetoni o aldeidi. La reazione \u00e8 stata riportata dal chimico organico Auguste Georges Darzens nel 1904.\nMeccanismo di reazione.\nLa reazione inizia con la formazione di un carbanione stabile (risonante con un estere enolico) per azione della base forte sull'\u03b1-alogeno estere. Il carbanione d\u00e0 attacco nucleofilo al gruppo carbonilico dell'altro reagente producendo l'\u03b1,\u03b2-epossiestere con formazione di un nuovo legame carbonio-carbonio. Occorre evitare soluzioni acquose se si vuole impedire l'idrolisi ed isolare l'epossi-derivato."}
{"id": "629479", "revid": "834", "url": "https://it.wikipedia.org/wiki?curid=629479", "title": "Clement Marty", "text": ""}
{"id": "629486", "revid": "320578", "url": "https://it.wikipedia.org/wiki?curid=629486", "title": "Geber", "text": ""}
{"id": "629494", "revid": "339392", "url": "https://it.wikipedia.org/wiki?curid=629494", "title": "Lago niassa", "text": ""}
{"id": "629497", "revid": "697352", "url": "https://it.wikipedia.org/wiki?curid=629497", "title": "A25", "text": ""}
{"id": "629498", "revid": "1305772", "url": "https://it.wikipedia.org/wiki?curid=629498", "title": "A24", "text": ""}
{"id": "629499", "revid": "697352", "url": "https://it.wikipedia.org/wiki?curid=629499", "title": "A16", "text": ""}
{"id": "629501", "revid": "123124965", "url": "https://it.wikipedia.org/wiki?curid=629501", "title": "Basilica di San Gennaro fuori le mura", "text": "La basilica di San Gennaro fuori le mura \u00e8 una chiesa di Napoli; fu eretta fuori le mura della citt\u00e0, lontana soprattutto dal mondo pagano.\nSi erge nel centro storico, nel rione Sanit\u00e0, all'interno dell'ospedale di San Gennaro dei Poveri. I vari elementi classici ed antichi del tempio, non nascondono anche evidenti tratti orientali.\nStoria e descrizione.\n\u00c8 tra le pi\u00f9 interessanti dal punto di vista storico.\nLa basilica fu costruita nei pressi delle catacombe di San Gennaro nel V secolo e l'antica struttura fu probabilmente il risultato della fusione di due antichi siti cimiteriali, uno del II secolo contenente le spoglie di sant'Agrippino (il primo santo patrono della citt\u00e0) e l'altro del IV secolo, che ospit\u00f2 resti di san Gennaro, almeno sino alla traslazione delle spoglie avvenuta nella prima met\u00e0 del IX secolo.\nL'edificio ha subito modifiche tra i secoli IX e XV, mentre nel XVII secolo fu aggiornato alle tendenze barocche, divenendo prima un ospedale per gli appestati, quindi un ospizio per i poveri.\nNel 1892 la volta fu sostituita con una soffittatura a capriate; importante fu anche il restauro dei primi decenni del Novecento che tent\u00f2 di riportare la chiesa alla struttura originaria mediante l'eliminazione delle precedenti superfetazioni.\nIl tempio, formato da tre navate, \u00e8 testimone di vari stili e forme architettoniche: come ad esempio l'interno che si presenta con un aspetto tardo gotico, e le cui arcate costituiscono un raro esempio di architettura catalana. L'abside semicircolare \u00e8 invece paleocristiana, sorretta da due colonne corinzie.\nArtisticamente, la basilica appare tuttavia spoglia in quanto i resti del ciborio Trecentesco che erano murati nell'abside, assieme alle altre opere d'arte contenute al suo interno, sono stati trasferiti nel Museo civico di Castel Nuovo, per motivi di sicurezza.La chiesa \u00e8 preceduta da una struttura con orologio a cui si accede tramite una scalinata a doppia rampa e da un atrio con campaniletto, decorato con affreschi che le fonti attribuiscono ad Andrea Sabatini, pittore attivo a Napoli nel secondo e terzo decennio del Cinquecento. Il recente restauro ha permesso di identificare meglio le scene che illustrano episodi della vita di San Gennaro. Una di queste, che rappresenta San Gennaro che ferma la lava del Vesuvio, contiene quella che pu\u00f2 essere considerata una delle pi\u00f9 antiche raffigurazione del vulcano simbolo della citt\u00e0 di Napoli.\nLa basilica \u00e8 stata restaurata e riaperta al pubblico il 21 dicembre 2008."}
{"id": "629520", "revid": "26630", "url": "https://it.wikipedia.org/wiki?curid=629520", "title": "Vallabhbhai Patel", "text": "In India e nel resto del mondo, viene spesso indicato come Sard\u0101r, che significa \"capo\" in molte lingue indiane.\nOrigini.\nCrebbe nella campagna del Gujarat e studi\u00f2 da solo, svolgendo poi un tirocinio che gli permise di diventare avvocato difensore. In seguito divenne un avvocato di successo, esercitando prima nel distretto di Kheda, poi a Londra presso il Middle Temple e infine, tornato in India, ad Ahmedabad.\nAttivit\u00e0 patriottica.\nPresi a modello la filosofia e il lavoro del Mahatma Gandhi, Patel organizz\u00f2 i contadini di Kheda, Borsad e Bardoli in una serie di proteste non violente e basate sulla disobbedienza civile contro le politiche oppressive imposte dal governo britannico dell'India. Divenne quindi uno dei leader pi\u00f9 influenti del Gujarat. Divenne uno dei massimi dirigenti del Partito del Congresso Indiano, organizzandolo per le elezioni del 1934 e del 1937 e promosse il \"Quit India movement\".\nPassaggio dei poteri.\nNel periodo del passaggio dei poteri dalla Corona britannica al governo indiano si ebbero numerosi disordini e ammutinamenti, e tra questi quello della marina indiana nel porto di Bombay nel 1946: Patel convinse gli ammutinati a terminare la ribellione con la promessa che le loro rivendicazioni sarebbero state prese in considerazione da parte del Partito del Congresso. Insieme a Vapal Pangunni Menon, elabor\u00f2 un piano per far trasferire i poteri dai britannici al dominion dell'India in modo abbastanza veloce; inoltre fu prevista la possibilit\u00e0 di secessione per quelle regioni nelle quali la popolazione avesse deciso in tal senso con un referendum.\nL'integrazione dei principati.\nAccorto, franco e tenace, insieme al suo vice agli interni V. P. Menon, riusc\u00ec a fare in modo che quasi tutti i principi indiani aderissero alla nuova Repubblica Indiana entro la data del 15 agosto 1947.\nIl metodo fu graduale: prima una semplice richiesta di adesione, poi l'assorbimento dei principati e una rendita sostanziosa per i principi. Con i pi\u00f9 restii Patel e Menon ricorrevano a veri e propri ultimatum per la consegna del potere entro un certo lasso di tempo, con la minaccia di fomentare insurrezioni popolari nel principato se il principe non avesse aderito all'India. Con questa politica, dei 570 principati soltanto tre non aderirono subito: Hyderabad, Junagadh e Kashmir.\nLa politica verso il Pakistan.\nNel 1947 Patel fece ostruzionismo nella spartizione dei beni mobili fra India e Pakistan e questa fu una delle cause della vulnerabilit\u00e0 militare del Pakistan in quegli anni, posizione in parte ammorbidita in seguito all'ultimo digiuno di Gandhi nel gennaio 1948 quando Patel gli promise di sbloccare i 40 milioni di sterline che il governo indiano aveva fino a quel momento rifiutato di versare al Pakistan.\nAttivit\u00e0 di governo.\nQuando si form\u00f2 il primo governo dell'India indipendente, Patel fu nominato ministro degli interni e degli stati e occup\u00f2 anche la carica di vice primo ministro, appositamente creata per lui. A causa della sua forte personalit\u00e0 molti dirigenti del Partito del Congresso Indiano lo considerarono il candidato alla successione di Gandhi, ma la mancanza di fascino carismatico e le sue idee politiche conservatrici lo misero in ombra rispetto a Nehru, anche se questo gli consent\u00ec di esercitare un potere notevole senza dare troppo nell'occhio.\nDopo la morte.\nNell'ottobre del 2018, vicino alla diga Sardar Sarovar, nel Gujarat, sua terra nat\u00eca, gli \u00e8 stata dedicata una statua. \nCon i suoi 182 metri di altezza, la statua dell'Unit\u00e0 \u00e8 considerata la pi\u00f9 alta del mondo."}
{"id": "629526", "revid": "54193", "url": "https://it.wikipedia.org/wiki?curid=629526", "title": "Sardar Vallabhbhai Patel", "text": ""}
{"id": "629530", "revid": "21880", "url": "https://it.wikipedia.org/wiki?curid=629530", "title": "Procyon gloveralleni", "text": " #REDIRECT Procyon lotor"}
{"id": "629540", "revid": "124881820", "url": "https://it.wikipedia.org/wiki?curid=629540", "title": "Skynet", "text": "Skynet \u00e8 un'immaginaria rete di supercomputer descritta nel ciclo cinematografico di \"Terminator\".\nStoria.\nLa creazione di Skynet e l'attivazione nel 1997.\nIn \"Terminator 2 - Il giorno del giudizio\" Skynet \u00e8 una rivoluzionaria intelligenza artificiale, basata su un innovativo processore a rete neuronica, progettato partendo da un microchip rinvenuto da un cyborg schiacciato in una pressa idraulica nel 1984. Il cyborg, noto come \"Terminator\", era stato inviato a ritroso nel tempo per uccidere Sarah Connor e impedire la nascita di un futuro leader, John. Il direttore Myles Dyson della Cyberdyne Systems (azienda collegata a Skynet) dichiara che il microchip li ha spinti verso nuove strade alle quali non sarebbero mai arrivati e quindi tutto il progetto \u00e8 basato su quel chip. Dyson sarebbe di l\u00ec a poco arrivato alla produzione del processore neuronico, il cervello pensante di Skynet.\nCon la distruzione della Cyberdyne, la costruzione del microchip viene fermata, mentre il chip originale viene distrutto da John Connor. Questo avrebbe dovuto impedire la creazione di Skynet: difatti, se il primo T-800 non fosse tornato indietro nel tempo, non sarebbe potuto finire nella pressa idraulica, e il suo microchip non sarebbe potuto essere usato per progettare il processore stesso, evidenziando un paradosso.\nIn \"Terminator 3 - Le macchine ribelli\" il paradosso viene svelato, chiarito e corretto. Skynet, quello a cui ci si riferisce nel primo film \"Terminator\", viene progettato dall'\u00e9quipe (militare e civile) del Generale Brewster, direttore del Centro di Sviluppo Cibernetico, ma con vari anni di ritardo a causa delle interferenze temporali introdotte dal primo T-800 e dalle rivelazioni fatte a Sarah Connor da Kyle Reese, padre di John Connor.\nL'aver distrutto la Cyberdyne non ha affatto alterato la storia, l'ha solo riportata nei suoi binari, dato che alterare la storia basandosi su conoscenze future sarebbe un paradosso. Non \u00e8 chiarito chi abbia poi progettato il chip a rete neuronica dei vari cyborg Terminator, ma \u00e8 intuibile che sia postumo alla guerra, probabilmente per opera dello stesso Skynet.\nDeragliamento degli eventi al 2004.\nLa distruzione della Cyberdyne System non distrugge Skynet, n\u00e9 impedisce \"Il giorno del Giudizio\". Causa solo uno slittamento degli eventi. Nell'anno 2004, infatti, Skynet \u00e8 stato ultimato, ma \u00e8 ancora un semplice programma che non controlla alcunch\u00e9. Lo stesso Skynet, con astuta mossa, diffonde segretamente un virus informatico molto potente con il quale mette fuori uso satelliti, computer, televisioni e telefoni. I superiori del Generale Brewster, convinti che Skynet possa schiacciare il virus con grande facilit\u00e0, gli ordinano di conferire massima autonomia decisionale verso tutte le strutture strategiche della difesa (basi terrestri, navali, piattaforme missilistiche, ecc.) ormai anch'esse infettate, forti del fatto che lo stesso Generale Brewster avesse avuto il pieno controllo su Skynet. Quando il sistema viene messo in funzione, Skynet, ora potente, utilizza tutte le armi nucleari statunitensi, e di tutte le macchine automatizzate, dando il via ad un massiccio attacco nucleare contro l'umanit\u00e0.\nLinea temporale alternativa di Genisys.\nIn \"Terminator Genisys\" Skynet compare nelle sembianze di un ibrido uomo-robot T-5000, che rende John un suo simile. Questo Skynet ha trovato il modo di viaggiare tra universi che si sono venuti a creare coi viaggi nel tempo nel corso della saga, tentando in tutti i modi di annientare la resistenza, colpendo John nel 2029 e mandando nel passato due T-1000 per uccidere Sarah nel 1973 e Kyle nel 1984.\nUn T-800 viene inviato da ignoti nel 1973 per proteggere Sarah, mentre Kyle Reese dai T-1000 e per affrontare un altro T-800 inviato da Skynet, distruggendolo e spostando il giorno del giudizio dal 1997 al 2017. John Connor, trasformato in un Terminator, arriva nel 2014 per garantire la creazione di Skynet che sar\u00e0 nota col nome di Genisys. Senza il suo aiuto probabilmente Skynet sarebbe stata inventata anni dopo.\nDopo la guerra nucleare.\nDopo la fine dell'olocausto nucleare, i Terminator di Skynet hanno ormai preso il potere sulla Terra, a scapito dei tre miliardi di esseri umani sopravvissuti, i quali vengono inseguiti, catturati e spediti nei lager, pronti per essere giustiziati. Alcuni vengono tenuti in vita per replicare i T-800, altri per rastrellare e bruciare i corpi.\nQuando John Connor scatena la ribellione armata contro i robot, Skynet tenta di eliminarlo, ma senza successo. Attorno all'anno 2029, in effetti, i robot stanno perdendo, ma Skynet, in un gesto disperato, invia un Terminator T-800 indietro nel tempo, nell'anno 1984, con l'ordine di uccidere Sarah Connor, la madre del leader della resistenza, prima che il figlio nasca. Sarah, ai tempi in cui il Terminator giunge, sopravvive grazie all'intervento di Kyle Reese, un luogotenente di Connor (anch'egli giunto dal futuro).\nSempre dal 2029, Skynet invia dunque un T-1000, un Terminator composto da metallo liquido, nel 1994, quando Connor ha dieci anni, perch\u00e9 uccida direttamente il bambino. I ribelli tuttavia inviano in sua difesa un modello T-800 catturato e riprogrammato per difendere il loro futuro leader.\nFallita anche la seconda missione di assassinio attraverso il tempo, Skynet affida l'incarico a un potente Terminator di sembianze femminili, un modello T-X, l'eliminazione di alcuni adolescenti nel 2004, i quali nel futuro sono destinati a diventare suoi luogotenenti, visto che Connor si era dato ad una vita nomade, dopo la morte della madre. In difesa di Connor, ora ventenne, interviene un altro Terminator, modello T-850 (simile al T-800), che ha ucciso John il 4 luglio 2032 e che la moglie Kate Brewster ha catturato e riprogrammato. Non riuscendo a uccidere il ventenne John Connor, la missione di Skynet si rivela un terzo fallimento, ma l'attivazione del potente \"network\" viene comunque effettuata."}
{"id": "629547", "revid": "793215", "url": "https://it.wikipedia.org/wiki?curid=629547", "title": "40 Cal.", "text": "Biografia.\nNasce ad Harlem a New York, \u00e8 di discendenza portoricana e dominicana. Egli fa parte della crew di Harlem The Diplomats e fece la sua prima apparizione sulla scena col brano \"40 Cal.\" per l'album dei Diplomats, \"Diplomatic Immunity, Vol. 2\".\nCalvin si contraddistingue per la sua grande capacit\u00e0 lirica nelle battle, difatti, egli partecip\u00f2 al Fight Klub MC offerto da MTV.\nCon i suoi mixtape, 40 Cal., si \u00e8 creato un nome al di fuori del gruppo dei Diplomats, riuscendo a vendere un milione di copie per conto suo.\nNel 2006, ha rafforzato la sua immagine registrando mixtape con etichette che li venderanno a livello nazionale.\nIl 5 agosto 2008, ha visto la luce il suo nuovo album intitolato \"Mooga\". Il 5 luglio 2010, sul sito di rap italiano \"YouPush.It\" \u00e8 uscito il brano \"From Italy To Harlem\" di 40 Cal assieme a Electrofants, Luke D e Killaboy P."}
{"id": "629548", "revid": "287204", "url": "https://it.wikipedia.org/wiki?curid=629548", "title": "La stanza delle serpi", "text": "La stanza delle serpi (\"The Reptile Room\") \u00e8 il secondo libro di \"Una serie di sfortunati eventi\", scritta da Lemony Snicket.\nLa trama.\nNel secondo capitolo delle avventure di Violet, Klaus e Sunny Baudelaire i tre orfani si ritroveranno a vivere con lo zio Montgomery Montgomery, un grande esperto di serpenti. Tutto sembra mettersi per il meglio: i Baudelaire andranno a vivere con il simpatico zio in Per\u00f9, dove si occuperanno dello studio dei serpenti. La settimana prima della partenza arriva per\u00f2 il conte Olaf travestito da Stephano, un falso erpetologo che si offre di sostituire l'assistente dello zio Monty nel viaggio in Per\u00f9.\nOvviamente i Baudelaire non cadono nell'inganno del conte Olaf ma il povero zio Monty, non riconoscendo Olaf travestito e pensando che sia semplicemente una spia mandata dai suoi colleghi, viene ingannato dal perfido conte. Gli orfani non riescono ad avvertire lo zio Monty in tempo e durante la notte Stephano-Olaf uccide l'erpetologo e, il mattino dopo, rapisce i Baudelaire e li fa salire sulla jeep dello zio. Mentre \u00e8 intento a portarli in Per\u00f9 accade un incidente stradale con il signor Poe. A quel punto Olaf finge che stava andando a chiamare un dottore per il povero zio Monty e il signor Poe, come al solito, gli crede. Cos\u00ec tornano nella villa e Stephano-Olaf chiama la dottoressa Lucanfont, che spiega che lo zio \u00e8 stato ucciso dal \"mamba du mal\", un serpente letale. Klaus legge su un libro che il Mamba de Mal uccide le prede non prima di averle riempite di lividi, ma lo zio Monty non ne possedeva nemmeno uno. Allora Sunny spaventa il signor Poe fingendo che la \"Vipera Incredibilmente Letale\" la stesse mordendo e Klaus fa finta di essere preoccupato. Nel frattempo Violet crea un grimaldello e con esso apre la valigia di Olaf, contenente molte prove che spiegano la sua vera identit\u00e0. Cos\u00ec Violet spiega tutto al signor Poe e lui, come prova finale, sfrega il suo fazzoletto sulla caviglia del conte Olaf e verr\u00e0 scoperto il suo tatuaggio a forma di occhio. Sunny morde la mano della dottoressa Lucanfont, e si scoprir\u00e0 che era finta e il dottore non era che il signore con gli uncini che scapper\u00e0 via insieme a Olaf. Gli orfani vedono che tutti i rettili dello zio vengono portati via dalla societ\u00e0 di erpetologia e sconsolati sanno che le loro sciagure non sono finite.\n\"Zombie nella neve\".\n\"Zombie nella neve\" \u00e8 un film immaginario, nato dalla fantasia di Lemony Snicket, e citato nel libro quando una sera lo zio Monty e Stephano portano i fratelli Baudelaire ad assistere alla proiezione di questo film.\nI ragazzi, angosciati per la presenza di Olaf, non porgono molta attenzione al film che racconta la storia di un gruppo di zombie che si risvegliano vicino a un piccolo paesino di montagna. La storia continua con una bambina del luogo che riesce a convincere gli zombie a smetterla di mangiare gli abitanti del villaggio e si chiude con i mostri e i paesani che festeggiano insieme il Primo maggio.\nSi parla di questa pellicola anche in \"\", non ancora pubblicata in Italia, in cui si scopre che il film \u00e8 in realt\u00e0 un messaggio segreto dei V.F. diretto al professor Montgomery Montgomery."}
{"id": "629550", "revid": "181699", "url": "https://it.wikipedia.org/wiki?curid=629550", "title": "Comitato di Ver\u0151ce", "text": "Il comitato di Ver\u0151ce (in ungherese \"Ver\u0151ce v\u00e1rmegye\", in croato \"Viroviti\u010dka \u017eupanija\") \u00e8 stato un antico comitato del Regno d'Ungheria situato nell'odierna Croazia. Il comitato apparteneva al regno autonomo di Croazia e Slavonia; il suo capoluogo era la citt\u00e0 di Esz\u00e9k, oggi nota col nome croato di Osijek.\nGeografia fisica.\nIl comitato di Ver\u0151ce confinava con i comitati di Somogy, Baranya, B\u00e1cs-Bodrog, Sirmia, Pozsega e Belov\u00e1r-K\u0151r\u00f6s (gli ultimi tre facenti parte della Croazia-Slavonia). Il territorio del comitato era delimitato a nord dal fiume Drava, che formava anche il confine con l'Ungheria in senso proprio.\nStoria.\nAnticamente il capoluogo del comitato era l'omonima citt\u00e0 di \"Ver\u0151ce\" (l'attuale Virovitica), da cui aveva tratto il nome. In seguito alla prima guerra mondiale il comitato fu sciolto e col Trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno della dissoluzione della Jugoslavia, il territorio dell'antico comitato fa parte della Croazia (contee di Virovitica-Podravina e Osijek-Baranja)."}
{"id": "629551", "revid": "121135183", "url": "https://it.wikipedia.org/wiki?curid=629551", "title": "Circondario federale della Siberia", "text": "Il circondario federale della Siberia () \u00e8 uno degli otto circondari federali della Russia, il centrale dei tre circondari asiatici.\nSuddivisione.\nIl circondario non deve essere confuso con la Siberia, che include tutta la Russia asiatica eccetto quella vicina all'Oceano Pacifico.\nI soggetti federali russi compresi all'interno del circondario siberiano sono (le Repubbliche sono segnate con un asterisco):\nBuriazia e Territorio della Transbajkalia sono stati parti del circondario fino al 3 novembre 2018, quando per decreto presidenziale sono stati aggregati al Circondario federale dell'Estremo Oriente."}
{"id": "629554", "revid": "124371571", "url": "https://it.wikipedia.org/wiki?curid=629554", "title": "Centro siderurgico", "text": "Il centro siderurgico \u00e8 un centro di lavorazione dove il minerale di ferro viene trasformato in ghisa e successivamente in acciaio. Siderurgia significa appunto lavorazione del ferro (dal greco \"s\u00ecderos\"=ferro ed \"ergon\"=lavoro).\nQuesti stabilimenti vengono detti \"a ciclo integrale\", ci\u00f2 significa che il ciclo produttivo, partente dal minerale grezzo, interessa tutte le fasi produttive successive dei prodotti intermedi in continuit\u00e0 fino al prodotto finale. Spesso la produzione \u00e8 continua per mesi o anni. La definizione di \"ciclo integrale\" \u00e8 alternativa alla definizione \"a cicli separati\", in cui diverse fabbriche provvedevano alla lavorazione in fasi, trasformavano il prodotto, ad esempio la ghisa, in acciaio grezzo che poi viene trasformato in acciaio, quindi laminato e cos\u00ec via.\nFasi della produzione dell'acciaio.\nLe principali fasi per la produzione dell'acciaio sono:\nAltoforno.\nI minerali, sotto forma di agglomerati e/o pellet, vengono trasportati in un forno che li riscalda a mezzo di coke e insufflazione di combustibile liquido, insufflando aria calda a 1200\u00a0\u00b0C, e li trasforma in ghisa fusa. , che fonde a 1150-1350 \u00b0C. L'altoforno \u00e8 costruito in acciaio e rivestito all'interno di mattoni refrattari con cassette di raffreddamento in rame o con piastre di ferro a circolazione d'acqua. L'altezza complessiva del corpo (vano) del forno va da 8 a 40 metri e l'altezza complessiva di tutta la sovrastruttura di servizio attorno va da 50 a 100 metri, altezza raggiunta dai tubi di captazione e abbattimento fumi. La captazione dei fumi ha funzione di depurazione e di convogliamento a sistemi di recupero del calore in essi contenuto.\nOltre alla ghisa fusa, flottanti sul bagno di fusione si ottengono anche delle scorie, soprattutto silicati di alluminio pi\u00f9 leggeri detti loppa, che solidificate in acqua e macinate verranno utilizzate per scopi edili. Una parte minore della ghisa pu\u00f2 essere fatta colare negli stampi per produrre lingotti che andranno in una successiva fusione. Di norma la maggior parte viene trasferita fusa e immediatamente convertita in acciaio nell'acciaieria.\nCorex.\nA partire dagli anni novanta del novecento, in alcuni stabilimenti siderurgici l'altoforno \u00e8 stato sostituito dal sistema Corex che presenta numerosi vantaggi, tra cui l'eliminazione della cokeria.\nTrasporto all'acciaieria.\nLa ghisa fusa viene caricata su un carro siluro e trasportato, attraverso un trasferimento su binari, fino all'acciaieria.\nAcciaieria.\nLa ghisa fusa viene messa in una siviera, che porta la ghisa fusa al convertitore LD. Il convertitore LD trasforma la ghisa fusa in acciaio fuso alla temperatura di 1600\u00a0\u00b0C. L'acciaio viene colato in blumi che vengono trasportati al laminatoio.\nConvertitore.\nIl convertitore \u00e8 un recipiente quasi cilindrico formato da un involucro metallico rivestito interamente di un materiale refrattario, il convertitore pu\u00f2 ruotare su 2 perni, come due maniglie. Questa rotazione ne permette lo svuotamento.\nIl convertitore LD \u00e8 oggi il sistema pi\u00f9 utilizzato per trasformare la ghisa in acciaio. Il suo nome deriva da due citt\u00e0 austriache, Linz e Donawitz, dove \u00e8 stato usato per la prima volta. Il convertitore LD, realizzato in lamiera d'acciaio, \u00e8 rivestito internamente da mattoni refrattari. \u00c8 aperto in alto per consentire di immettere, tramite una lancia, un getto di ossigeno che reagisce con il carbonio per dare CO2 (anidride carbonica). In questo modo la concentrazione di carbonio presente nel bagno diminuisce e la ghisa diventa acciaio. Infatti sia la ghisa sia l'acciaio sono leghe di ferro e carbonio. Nella ghisa la percentuale di carbonio \u00e8 compresa tra il 2,06% e il 6,67%, mentre nell'acciaio \u00e8 inferiore al 2,06%. Questo procedimento dura circa 15 minuti. Oggi il convertitore LD viene utilizzato soprattutto per la rapidit\u00e0 e il basso costo.\nLaminatoio.\nQui i semilavorati da acciaieria (blumi, bramme, billette) vengono scaldati a circa 1100-1250\u00a0\u00b0C per essere deformati plasticamente. \u00c8 formato da una successione (treno di laminazione) di coppie di cilindri rotanti (guarniture) dalla superficie piana o progressivamente sagomata in base al tipo di profilo che si vuole ottenere. Ciascuna guarnitura \u00e8 posta in una solida struttura metallica andando cos\u00ec a formare una \"gabbia di laminazione\".\nI cilindri di ogni gabbia ruotano normalmente a una velocit\u00e0 tale per cui non si stiri n\u00e9 inpunti il materiale in laminazione pertanto ogni gabbia ruoter\u00e0 ad una velocit\u00e0 leggermente pi\u00f9 alta della precedente per compensare il fatto che il laminato si assottiglia e si allunga ad ogni passaggio in ciascuna gabbia.\nI laminatoi possono produrre varie sagome di profili pieni, travi e lamiere (laminatoio a nastri). Tramite tecniche particolari anche tubi: i tubi di grosse dimensioni sono ottenuti piegando le lamiere e saldandole mentre altri pi\u00f9 pregiati sono ottenuti tramite perforazione delle barre in laminazione con un lungo punzone (denominati \"tubi senza saldatura\")."}
{"id": "629555", "revid": "188116", "url": "https://it.wikipedia.org/wiki?curid=629555", "title": "Comando Subacqueo Incursori", "text": ""}
{"id": "629556", "revid": "1305772", "url": "https://it.wikipedia.org/wiki?curid=629556", "title": "ALH 84001", "text": "ALH 84001, nome ufficiale completo Allan Hills 84001, \u00e8 un meteorite recuperato nella zona delle Allan Hills, in Antartide, nel dicembre 1984 da Roberta Score, facente parte di una squadra di cercatori di meteoriti statunitensi impegnati nel progetto ANSMET. Si suppone che, come ogni altro membro del gruppo di meteoriti marziane (Shergottiti, Nakhliti, Chassigniti), ALH 84001 provenga dal pianeta Marte. Al momento della scoperta pesava 1931 g.\nStoria.\nIn base alle ipotesi sull'origine di rocce extraterrestri, \u00e8 probabile che il frammento si sia formato su Marte, a seguito di un catastrofico impatto meteorico durante il periodo Archeano, 4,091 miliardi di anni fa. Circa 15 milioni di anni fa, a seguito di un altro impatto meteorico, il frammento ha lasciato il pianeta, per arrivare sulla Terra, approssimativamente 13'000 anni fa.\nDatazione.\nLe datazioni sono state individuate mediante una serie di tecniche di datazione radiometrica: datazione samario-neodimio (Sm-Nd), datazione rubidio-stronzio (Rb-Sr), potassio-argo e con il metodo del Carbonio 14.\nPossibili forme di vita.\nDal 6 agosto 1996 ALH 84001 fu per un certo periodo al centro dell'attenzione mediatica poich\u00e9, come riportato in un articolo pubblicato da David McKay della NASA, sembrava che potesse contenere tracce di vita marziana.\nMediante un microscopio elettronico a scansione vennero individuate alcune formazioni che, per la loro morfologia, si riteneva potessero essere batteri fossili. Queste strutture, con un diametro compreso tra i 20 e 100 nanometri, erano simili a quelle dei nanobatteri terrestri, ma un ordine di grandezza pi\u00f9 piccolo di qualsiasi forma di vita cellulare conosciuta.\nInizialmente si ritenne che il reperto potesse essere testimone di forme di vita aliene e la notizia trov\u00f2 vasta eco sui giornali di tutto il mondo; fu persino annunciata ufficialmente alla televisione dal presidente degli U.S.A. Bill Clinton che parl\u00f2 di \"una scoperta potenzialmente epocale\". Tuttavia in seguito un gruppo di scienziati riprodusse in laboratorio delle formazioni analoghe dimostrando che quelle osservate erano semplicemente strutture minerali che si formano autonomamente in determinate condizioni di calore e pressione. Cos\u00ec il famoso \"batterio nel meteorite marziano\", si dimostr\u00f2 essere soltanto un'illusione ottica.\nLe origini su Marte.\nNel settembre 2005, Vicky Hamilton della Universit\u00e0 delle Hawaii a Manoa ha presentato analisi sul meteorite utilizzando le informazioni provenienti dal Mars Global Surveyor e dal Mars Odyssey, sonde che attualmente orbitano attorno a Marte. Secondo le analisi i canyon Eos Chasma, nella Valles Marineris, sono le sorgenti della meteorite. Le analisi si sono limitate a zone non oscurate da polvere marziana.\nALH 84001 nella fiction.\n\"La verit\u00e0 del ghiaccio\" (\"Deception Point\"), \u00e8 un romanzo di Dan Brown nel quale la storia ha come tema centrale un caso simile ad ALH 84001. La meteorite ALH 84001 viene esplicitamente citata nella prima pagina del libro.\nAnche nel libro \"Il simbolo perduto\", sempre di Dan Brown, nel capitolo 11 vi \u00e8 un riferimento al meteorite ALH 84001.\nNel film \"Contact\" le riprese televisive del discorso del presidente Bill Clinton sulla scoperta dei microfossili in ALH 84001 vennero utilizzate per l'annuncio della scoperta del messaggio alieno, senza venir adattate o modificate in alcuna maniera. La versione italiana del film addirittura lascia questa parte non doppiata, per mostrare che \u00e8 davvero il presidente Clinton a parlare.\nIl meteorite ALH 84001 \u00e8 citato nel racconto \"Il custode di Marte\", contenuto nell'antologia \"Cattive acque\" (2000) di Martin Amis."}
{"id": "629557", "revid": "697352", "url": "https://it.wikipedia.org/wiki?curid=629557", "title": "A10", "text": ""}
{"id": "629558", "revid": "254401", "url": "https://it.wikipedia.org/wiki?curid=629558", "title": "A11", "text": ""}
{"id": "629560", "revid": "697352", "url": "https://it.wikipedia.org/wiki?curid=629560", "title": "A15", "text": ""}
{"id": "629561", "revid": "697352", "url": "https://it.wikipedia.org/wiki?curid=629561", "title": "A17", "text": ""}
{"id": "629563", "revid": "122287677", "url": "https://it.wikipedia.org/wiki?curid=629563", "title": "A18", "text": ""}
{"id": "629564", "revid": "697352", "url": "https://it.wikipedia.org/wiki?curid=629564", "title": "A20", "text": ""}
{"id": "629566", "revid": "228587", "url": "https://it.wikipedia.org/wiki?curid=629566", "title": "Kingston (disambigua)", "text": ""}
{"id": "629567", "revid": "1305772", "url": "https://it.wikipedia.org/wiki?curid=629567", "title": "A21", "text": ""}
{"id": "629568", "revid": "1305772", "url": "https://it.wikipedia.org/wiki?curid=629568", "title": "A22", "text": ""}
{"id": "629569", "revid": "1305772", "url": "https://it.wikipedia.org/wiki?curid=629569", "title": "A23", "text": ""}
{"id": "629570", "revid": "697352", "url": "https://it.wikipedia.org/wiki?curid=629570", "title": "A26", "text": ""}
{"id": "629572", "revid": "1305772", "url": "https://it.wikipedia.org/wiki?curid=629572", "title": "CET (disambigua)", "text": ""}
{"id": "629573", "revid": "697352", "url": "https://it.wikipedia.org/wiki?curid=629573", "title": "A27", "text": ""}
{"id": "629575", "revid": "697352", "url": "https://it.wikipedia.org/wiki?curid=629575", "title": "A28", "text": ""}
{"id": "629577", "revid": "99803666", "url": "https://it.wikipedia.org/wiki?curid=629577", "title": "A29", "text": ""}
{"id": "629578", "revid": "99670090", "url": "https://it.wikipedia.org/wiki?curid=629578", "title": "A30", "text": ""}
{"id": "629579", "revid": "181699", "url": "https://it.wikipedia.org/wiki?curid=629579", "title": "Comitato di Varasdino", "text": "Il comitato di Varasdino (in ungherese \"Varasd v\u00e1rmegye\", in croato \"Vara\u017edinska \u017eupanija\") \u00e8 stato un antico comitato del Regno d'Ungheria situato nell'odierna Croazia settentrionale. Il comitato apparteneva al regno autonomo di Croazia e Slavonia; il suo capoluogo era l'omonima citt\u00e0 di Varasdino (Vara\u017edin).\nGeografia fisica.\nIl comitato di Varasdino confinava con il territorio austriaco della Stiria, nonch\u00e9 con gli altri comitati di Zala, Somogy, Belov\u00e1r-K\u0151r\u00f6s e Comitato di Zagabria (gli ultimi due parte della Croazia-Slavonia). Il territorio del comitato era delimitato a nord dal fiume Drava, che formava anche il confine con l'Ungheria in senso proprio.\nStoria.\nIn seguito alla prima guerra mondiale il comitato fu sciolto e col Trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno della dissoluzione della Jugoslavia, il territorio dell'antico comitato fa parte della Croazia (contee di Varasdino e Krapina-Zagorje)."}
{"id": "629580", "revid": "1305772", "url": "https://it.wikipedia.org/wiki?curid=629580", "title": "A32", "text": ""}
{"id": "629582", "revid": "1305772", "url": "https://it.wikipedia.org/wiki?curid=629582", "title": "A33", "text": ""}
{"id": "629585", "revid": "1305772", "url": "https://it.wikipedia.org/wiki?curid=629585", "title": "A50", "text": ""}
{"id": "629586", "revid": "125940105", "url": "https://it.wikipedia.org/wiki?curid=629586", "title": "Strada statale 131 Carlo Felice", "text": "La strada statale 131 Carlo Felice (SS 131) \u00e8 la principale arteria stradale della Sardegna e congiunge Cagliari a Sassari. \u00c8 intitolata al re di Sardegna Carlo Felice di Savoia, che ne promosse la realizzazione negli anni venti del XIX secolo.\nCaratteristiche.\nIl suo tracciato \u00e8 quello di una superstrada ad alta percorrenza ed \u00e8 classificata per gran parte come strada extraurbana secondaria con limite massimo di velocit\u00e0 di 90\u00a0km/h mentre dal 1\u00ba febbraio 2012, nel tratto tra Sanluri e Bauladu e cio\u00e8 dal chilometro 44+500 al chilometro 108, \u00e8 stata classificata come strada extraurbana principale con limite massimo di velocit\u00e0 di 110\u00a0km/h. Con l'ordinanza 61 del 21 giugno 2017 anche il tratto tra Serrenti nord e Sanluri \u00e8 stato classificato strada extraurbana principale con limite massimo di velocit\u00e0 di 110\u00a0km/h. Nel tratto tra Bonorva e Porto Torres e cio\u00e8 tra il km 158+870 e il km 229+843, pur non essendo classificato come strada extraurbana principale, con l\u2019ordinanza 10/2019/SS dall\u201911 marzo 2019 \u00e8 vietato il transito ai pedoni, ai veicoli a trazione animale, ai velocipedi, ai motocicli con cilindrata inferiore a cc 149, alle motocarrozzette con cilindrata inferiore a 249 cc e alle macchine agricole. Fa inoltre parte della strada europea E25.\nStoria.\nLa strada statale 131 nasce come \u201cStrada Reale Cagliari - Sassari\u201d intorno agli anni 20 dell\u2019Ottocento, basandosi su un tracciato ormai considerato \u201cstorico\u201d che traeva le sue origini dalla preesistente strada romana che, dall\u2019area Portuale di Karalis conduceva a Tharros, Bithia, Nura e Turris. \nI lavori iniziarono nel 1821, con la progettazione dell\u2019Ingegner Carbonazzi, e durarono fino al 1831, con interventi e manutenzioni che perdurarono fino al 1857. Nel 1822, durante i lavori nella zona di Sant\u2019Avendrace, lo studioso Alberto La Marmora imped\u00ec all\u2019impresa di abbattere la Grotta della Vipera, dove era gi\u00e0 stata distrutta un\u2019altra tomba e si erano gi\u00e0 fatti i primi fori per le dinamiti, rimasti inutilizzati.\nCon la nascita dell\u2019ANAS nel XX secolo, iniziarono i cantieri di ammodernamento della rete stradale e nacquero cos\u00ec le strade \"nuova strada ANAS 48 Variante localit\u00e0 Fangario (NSA 48)\", \"nuova strada ANAS 102 Variante di Macomer (NSA 102)\" e \"nuova strada ANAS 268 Sassari-Porto Torres (NSA 268)\", che andranno a formare, anni dopo, la SS 131 propriamente detta.\nLa strada statale 131, in origine denominata \"Arborense\", venne istituita nel 1928 con il seguente percorso: \"Cagliari - Monastir - Sanluri - Innesto con la n. 126 fra Oristano e Terralba.\"\nNel 1935 il percorso venne prolungato verso nord e cos\u00ec definito: \"Cagliari - Monastir - Sanluri - Oristano - Paulilatino - Macomer - Torralba - Bivio Mores - Sassari - Porto Torres\"; contestualmente la strada assunse la nuova denominazione \"di Carlo Felice\".\nA partire dagli anni 2000 la strada \u00e8 stata, ed \u00e8 tuttora, soggetta a numerosi lavori di adeguamento agli standard di strada extraurbana di prima categoria mediante numerosi lavori per l'allargamento della carreggiata, la messa a norma del tracciato nel tratto da Cagliari ad Oristano e l'eliminazione di tutti gli incroci a raso.\nPercorso.\nLa strada ha origine nel capoluogo sardo dal quale esce in direzione nord-occidentale. Incrocia quindi la strada statale 554 Cagliaritana e riceve la SS 131 dir, proseguendo all'interno del comune di Sestu su un tracciato di nuova sede pi\u00f9 veloce e privo di intersezioni a raso, provvisoriamente nominato nuova strada ANAS 48 Variante localit\u00e0 Fangario (NSA 48); in tale tratta \u00e8 presente l'opera di sovrappasso della mai completata ferrovia Monserrato-San Paolo. Il tracciato \u00e8 provvisto di numerose uscite per poter arrivare nei comuni e nelle strade limitrofe al suo tracciato: Elmas, Sestu, Assemini, Decimomannu, San Sperate e Monastir, nei pressi della quale si dipartono la strada statale 130 dir Iglesiente, la strada statale 466 di Sibiola e la strada statale 128 Centrale Sarda e Nuraminis.\nSuccessivamente entra nei comuni di Serrenti e Sanluri (dove si staccano la strada statale 197 di San Gavino e del Flumini e la strada statale 293 di Giba) e Sardara.\nNella provincia di Oristano, la strada supera Mogoro, Uras (dove si distacca la strada statale 442 di Laconi e di Uras), Terralba, Marrubiu, Arborea fino a raggiungere l'area di Oristano (da dove \u00e8 possibile prendere la strada statale 388 del Tirso e del Mandrolisai e la strada statale 292 Nord Occidentale Sarda).\nDevia quindi in direzione nord-est superando Tramatza, Bauladu e Paulilatino, prima di raggiungere il bivio con la strada statale 131 Diramazione Centrale Nuorese presso Abbasanta e quello per Norbello.\nPassa nella provincia di Nuoro dove tra Borore e Macomer scorre su un tracciato di nuova sede precedentemente nominato nuova strada ANAS 102 Variante di Macomer (NSA 102). Su questa variante sono presenti lo svincolo per Borore, alcuni svincoli per imboccare la zona industriale di Tossilo e gli svincoli per imboccare la strada statale 129 Trasversale Sarda Macomer-Nuoro, la strada statale 129 bis Trasversale Sarda (da dove \u00e8 possibile raggiungere Bosa) e la strada provinciale 17 per Bolotana.\nProseguendo verso nord entra nella provincia di Sassari dove si incrociano gli svincoli per Bonorva e Semestene, la SS 292 dir direzione Cossoine e la strada statale 131 bis direzione Thiesi. Nei pressi di Bonnanaro si distacca la strada statale 128 bis Centrale Sarda.\nRaggiunta la parte settentrionale dell'isola, supera Florinas e Codrongianos dove si stacca la strada statale 597 di Logudoro.\nIn vista di Sassari, il vecchio tracciato incrociava la strada statale 127 Settentrionale Sarda, mentre quello moderno incrocia la strada statale 127 bis Settentrionale Sarda, evitando la citt\u00e0 con un percorso in variante che la lambisce sul lato orientale.\nLa strada prosegue quindi su un tratto di recente costruzione, reso necessario dall'urbanizzazione del percorso originario, dovuta alla crescita dei sobborghi di Sassari, completato nel 2006 e precedentemente nominato nuova strada ANAS 268 Sassari-Porto Torres (NSA 268). Esso si unisce alla ex camionale tra Sassari e Porto Torres, anch'essa a due corsie per senso di marcia, ma a viabilit\u00e0 ordinaria in sostituzione del vecchio tracciato tra Sassari e Porto Torres che attraversa la borgata di Li Punti e la frazione di Ottava.\nCirconvallazione Variante del Mascari.\nA causa dell'aumento del traffico nell'ultimo tratto della strada (tra Sassari e Porto Torres) negli anni 2000 si \u00e8 resa necessaria la costruzione di una variante pi\u00f9 scorrevole e meno congestionata detta \"camionale\", contestualmente il vecchio percorso \u00e8 stato declassato a tratto stradale di interesse urbano.\nDiramazioni e raccordi della SS 131.\nStrada statale 131 dir Carlo Felice.\nLa strada statale 131 dir Carlo Felice (SS 131 dir), nota anche come circonvallazione Pirri Carlo Felice o Asse Mediano, \u00e8 una strada statale italiana di rilevanza locale.\nFunge da collegamento, nel territorio comunale di Cagliari, tra la strada statale 131 Carlo Felice (incrociata al confine col comune di Elmas), la strada statale 554 Cagliaritana che funge da circonvallazione nord ed il centro cittadino.\nStrada statale 131 bis Carlo Felice.\nLa strada statale 131 bis Carlo Felice (SS 131 bis) \u00e8 una strada statale italiana di collegamento locale. Ha inizio nel comune di Torralba (in localit\u00e0 Nostra Signora de Cabu Abbas), all'uscita della strada statale 131 Carlo Felice, e non attraversa grossi centri abitati.\nDirigendosi in direzione nord-ovest, attraversa il territorio del comune di Thiesi, toccandone il centro abitato, scorre vicino al lago Bidighinzu per poi salire pian piano di quota su un percorso curvilineo fin nei pressi del monte Gherra. Digradando verso la pianura, entra nel territorio comunale di Ittiri e giunge in pochi km in localit\u00e0 Cantoniera Scala Cavalli (nel comune di Uri), dove si innesta sulla strada statale 127 bis Settentrionale Sarda non lontana dal lago Cuga.\nUtilizzo nel ciclismo.\nSul tratto da Sassari a Cagliari, dal 1948 al 1983 si disputava la corsa ciclistica in linea Sassari-Cagliari.\nNella cultura di massa.\nIl cantante e poeta inglese Julian Cope ha dedicato alla SS 131 il romanzo \"Uno tre uno\" (\"viaggio hooligan gnostico sulle strade della Sardegna e del tempo\", \"One Three One\" in lingua originale)."}
{"id": "629588", "revid": "1305772", "url": "https://it.wikipedia.org/wiki?curid=629588", "title": "A51", "text": ""}
{"id": "629589", "revid": "1305772", "url": "https://it.wikipedia.org/wiki?curid=629589", "title": "A52", "text": ""}
{"id": "629596", "revid": "161374", "url": "https://it.wikipedia.org/wiki?curid=629596", "title": "SS131", "text": ""}
{"id": "629600", "revid": "1305772", "url": "https://it.wikipedia.org/wiki?curid=629600", "title": "A53", "text": ""}
{"id": "629601", "revid": "1573940", "url": "https://it.wikipedia.org/wiki?curid=629601", "title": "Recurvirostra avosetta", "text": "L'avocetta comune (Recurvirostra avosetta ) \u00e8 un uccello della famiglia dei Recurvirostridi ampiamente diffuso in Africa ed Eurasia.\nDescrizione.\nDimensioni.\nMisura 42-45 cm di lunghezza, per 195-397 g di peso; il tarso ha una lunghezza di 85-98 mm nel maschio e 77-105 mm nella femmina. L'apertura alare \u00e8 di 77-80 cm.\nAspetto.\n\u00c8 un uccello che si riconosce facilmente, essendo l'unica specie europea a presentare il becco, lungo poco meno di 10 centimetri, incurvato all'ins\u00f9: per questa ragione l'avocetta viene anche chiamata \u00abbecco storto\u00bb o \u00abbecco a sciabola\u00bb. Il piumaggio, in cui si alternano variamente il bianco e il nero, \u00e8 assai elegante: nere sono la fronte, la cervice ed una fascia che si estende fino alla base del lato posteriore del collo, come pure il dorso e parte delle ali. Il becco \u00e8 scuro, mentre tutto il resto del corpo \u00e8 bianco. Le lunghe zampe sono invece color ardesia-bluastro e durante il volo sporgono all'indietro; infine le dita dei piedi sono palmate.\nVoce.\nEmette dei richiami nervosi e sonori che risuonano come dei \"kluit\" o dei \"kl\u00eep\".\nBiologia.\nLe avocette sono uccelli di riva. Nidificano in pianure fangose, lagune e saline intorno alla costa, e talvolta in zone meno saline. Fuori della stagione della riproduzione, i loro rifugi preferiti sono i banchi di sabbia ed i bassifondi, o le pianure intorno ai laghi e ai fiumi.\nDurante il volo, contraggono leggermente il collo, cosicch\u00e9 appare relativamente corto. Le gambe si estendono ben oltre la coda. Il battito delle ali \u00e8 rapido e regolare finch\u00e9 l'uccello non si posa a terra planando dolcemente. Dopo l'atterraggio spesso rimane per breve tempo con le ali spiegate.\nNon \u00e8 raro scorgere avocette solitarie. Sono per\u00f2 uccelli socievoli e spesso li si osserva in stormi di 20-30 capi. Il loro grido \u00e8 un \"kluit\" musicale simile al flauto, usato anche come segnale di allarme, nel qual caso si ripete rapidamente.\nL'avocetta \u00e8 un uccello longevo che pu\u00f2 raggiungere i 24 anni di et\u00e0.\nAlimentazione.\nIl regime alimentare dei trampolieri dipende dalla forma del becco. Molti usano il becco lungo per sondare nel fango e nella sabbia lungo i margini dei mari in cerca di piccoli animali che vivono sotto la superficie. Il becco curvo delle avocette si adatta ad una fonte di alimentazione sia pur leggermente diversa. Si nutrono di piccoli crostacei, pesci e molluschi, nonch\u00e9 di semi ed altro materiale vegetale che galleggiano a riva. Vagano per i bassifondi con il becco sott'acqua, e l'estremit\u00e0 anteriore parallela alla superficie. In questa posizione gli uccelli si muovono in avanti, portando il becco da una parte all'altra lungo un arco di 50\u00b0.\n\u00c8 evidente che un uccello che abbia il becco diritto non sarebbe in grado di alimentarsi in questo modo. Di tanto in tanto, le avocette si alzano un istante per ingoiare il cibo catturato tenendo il becco leggermente aperto. In acque pi\u00f9 profonde, esse nuotano tuffando la testa e tenendo la coda alzata come le anatre. Le avocette spesso si nutrono in gruppi camminando a gran passi a ranghi serrati. Se ne sono viste fino a 300 mentre stavano cibandosi insieme.\nRiproduzione.\nVerso la fine di marzo, le avocette giungono nei luoghi ove stabiliscono le colonie di nidificazione, cio\u00e8 sulle rive melmose o sabbiose dei luoghi d'acqua, e danno inizio alla parata nuziale, maschio e femmina tuffando assieme il becco nell'acqua, scrollando poi alternativamente il piumaggio e accelerando sempre pi\u00f9 i movimenti, finch\u00e9 esausta, la femmina, chinato il capo, accondiscende alle nozze e i due uccelli compiono una rapida corsa, l'uno verso l'altro. Di tanto in tanto, le coppie si riuniscono in gruppi, che, disponendosi in cerchio, effettuano tutti insieme una danza ritmica e armonica, dandosi grandi colpi di ali e di zampe ed emettendo nel contempo rauche grida di eccitazione; questi giochi battaglieri si protraggono per tutto il periodo della nidificazione. Il nido \u00e8 preparato dal maschio che, ruotando su s\u00e9 stesso e appoggiando il ventre sul terreno, ottiene una fossetta che poi fodera di alghe secche e di conchiglie. I nidi, la cui costruzione ha inizio generalmente in maggio, sono posti l'uno accanto all'altro in vaste colonie e le femmine vi depongono da 3 a 5 uova giallo-brunastre macchiettate di grigio, del diametro di 50 \u00d7 33 mm, che i componenti la coppia covano alternativamente per 22-25 giorni; i cambi di turno nella cova si effettuano attraverso un complicato cerimoniale fatto di inchini e di dondolamenti ritmici. I piccoli, che nascono ricoperti da un piumino brunastro e con il becco ancora corto e dritto, escono dal nido non appena il loro piumaggio si sia asciugato, condotti subito dai genitori lontano dalla colonia e addestrati alla caccia nell'acqua. In caso di pericolo, gli adulti si abbandonano a ogni sorta di possibili acrobazie allo scopo di stornare dalla prole l'attenzione del nemico. A 5-7 settimane di et\u00e0, i giovani sono in grado di volare e si separano dagli adulti, ai quali, nondimeno, si riuniscono di nuovo allorch\u00e9, alla fine di luglio, gli stormi si preparano a migrare verso sud.\nDistribuzione e habitat.\nL'avocetta comune vive in gran parte dell'Europa, e il suo areale prosegue nell'Asia occidentale e centrale fino alla Siberia sud-orientale e alla Manciuria, nel nord-est della Cina. Altre popolazioni sono presenti anche nel Maghreb, in Africa orientale e nella penisola indiana. I suoi quartieri invernali sono localizzati in una fascia di territorio che dalle regioni occidentali di Europa e Africa giunge fino al Medio Oriente e al subcontinente indiano. Le popolazioni che effettuano gli spostamenti pi\u00f9 lunghi giungono fino al Myanmar e al Sud-est asiatico. I movimenti migratori hanno inizio nel periodo che va da agosto a ottobre. In autunno, \u00e8 possibile osservare questi uccelli nei loro luoghi di transito tradizionali, come l'estuario del Tago, in Portogallo. Il ritorno ha luogo tra marzo e maggio. In questo periodo di tempo le avocette sostano sul banco di Arguin in Mauritania, dove sono pi\u00f9 facili da osservare, nonostante il breve periodo di sosta, in quanto vi si radunano in stormi di diverse migliaia di individui.\nL'avocetta comune nidifica in aree pianeggianti e aperte: si incontra generalmente in laghi salati poco profondi, lagune, bacini artificiali e spiagge, nonch\u00e9 negli estuari dove \u00e8 presente un po' di vegetazione rada. In Afghanistan, \u00e8 possibile trovarla fino a 3000 metri di altitudine. Al di fuori della stagione di nidificazione, la specie frequenta anche le distese di fango la cui superficie \u00e8 battuta regolarmente dalle maree. Di tanto in tanto, si pu\u00f2 osservare nei laghi d'acqua dolce lungo il corso dei fiumi. Talvolta, durante la stagione invernale, sembra apprezzare in particolar modo i campi coltivati, specialmente nei Paesi Bassi.\nConservazione.\nLa specie \u00e8 minacciata principalmente dalla distruzione degli \"habitat\" di foraggiamento, di nidificazione e di svernamento a causa del prosciugamento e della bonifica di lagune salmastre e saline, dal disturbo nei siti di nidificazione e dal bracconaggio.\nLa IUCN la classifica come \u00abspecie a rischio minimo\u00bb (\"Least Concern\"). In Europa la popolazione viene stimata tra le 30 e le 55.000 coppie nidificanti. Paesi in cui \u00e8 particolarmente numerosa sono la Danimarca, la Spagna, la Turchia e la Francia (16.000 coppie), ma anche il Portogallo, la Grecia e l'Italia. Dopo la riduzione del suo areale in Europa occidentale agli inizi del XX secolo, la specie non ha smesso di aumentare a partire dagli anni '40, ricolonizzando l'Inghilterra e la Svezia e annettendo il Belgio e la Norvegia alla sua zona di nidificazione. Le zone umide hanno subito gravi danneggiamenti a seguito dell'utilizzo degli insetticidi, ma fortunatamente l'avocetta \u00e8 in grado di adattarsi anche ad \"habitat\" che hanno subito un certo abbassamento di qualit\u00e0. Dal momento che il 90% delle avocette migratrici europee si concentra in meno di 10 siti, \u00e8 assolutamente essenziale una protezione efficace di questi luoghi."}
{"id": "629604", "revid": "1305772", "url": "https://it.wikipedia.org/wiki?curid=629604", "title": "A54", "text": ""}
{"id": "629605", "revid": "1305772", "url": "https://it.wikipedia.org/wiki?curid=629605", "title": "A55", "text": ""}
{"id": "629606", "revid": "1610933", "url": "https://it.wikipedia.org/wiki?curid=629606", "title": "Avocetta", "text": ""}
{"id": "629607", "revid": "1305772", "url": "https://it.wikipedia.org/wiki?curid=629607", "title": "A56", "text": ""}
{"id": "629608", "revid": "1543377", "url": "https://it.wikipedia.org/wiki?curid=629608", "title": "Pescara Calcio a 5", "text": "L'Associazione Sportiva Dilettantistica Pescara Calcio a 5 \u00e8 stata una squadra italiana di calcio a 5, con sede a Pescara, campione d'Italia nella stagione 2014-15. Fondato nel 1999, il club vanta la conquista di uno Scudetto, due Coppe Italia e due Supercoppe italiane e una Coppa Italia Under-21.\nStoria.\nFondata nel 1999 a Pescara come \"D'Angelantonio Calcio a 5\", dopo una stagione di Serie D con annessa vittoria del campionato, l'anno successivo la squadra ha vinto anche il campionato regionale di Serie C approdando alla Serie B nazionale, dove ha collezionato un terzo posto al debutto, e nella seconda stagione un secondo piazzamento.\nNel 2003 la societ\u00e0 cambia nome in \"Pescara Sport Five\".\nIl Pescara disputa i successivi campionati in Serie A2, fino all'ottimo risultato al termine della stagione 2005-06: il terzo posto nel girone A permette agli abruzzesi di qualificarsi per i play-off dove nel primo turno eliminano i sardi dell'ATS Citt\u00e0 di Quartu 5-0 6-5, mentre nel secondo turno hanno la meglio dopo un tiratissimo doppio confronto sulla Marca Trevigiana per 2-4 7-3(dts). Nella decisiva sfida con il Marcianise, la squadra di Marzuoli vince 4-3 a Pescara ma viene superata dai campani al ritorno. \nA seguito di due fusioni realizzate tra societ\u00e0 di Serie A (il neopromosso Cinecitt\u00e0 confluisce nella Roma Futsal mentre il Nepi nella Lazio) si liberano due posti nella massima divisione, e cos\u00ec Pescara e Bisceglie sono ripescate per completare l'organico.\nNella stagione 2006-07 la squadra abruzzese giunge ai playoff dove al primo turno elimina il Napoli, ma si deve arrendere nel secondo turno alla Lazio Nepi, poi classificatasi vicecampione d'Italia. Nell'estate del 2007 si registra un nuovo cambio di denominazione: da \"Pescara Sport Five\" all'attuale \"Pescara Calcio a 5\".\nNella stagione 2007-2008 alla chiusura del girone di andata la squadra pescarese si \u00e8 classificata all'ottavo posto, e si \u00e8 qualificata alle Final Eight di Coppa Italia, dove nei quarti di finale ha incontrato il Montesilvano battuto d.t.s. per 3 - 1 guadagnando una storica semifinale persa poi 6 - 1 contro la corazzata Luparense. Alla fine della stagione la squadra \u00e8 scivolata nei bassifondi della classifica e sono serviti i play out disputati contro il San Giorgio per mantenere la permanenza in A.\nNella stagione 2008-09 per il secondo anno consecutivo la formazione allenata da mister Marzuoli \u00e8 finita nella lotteria dei play-out; ma la squadra del presidente D'Angelantonio dopo due difficili gare giocate contro la nobile decaduta Torrino \u00e8 riuscita a mantenere la categoria. \nNella stagione 2009-10 la compagine pescarese finisce il campionato al 9\u00ba posto. \nNella stagione successiva il Pescara guidato da mister Patriarca arriver\u00e0 in finale scudetto, non riuscendo a vincere contro la Marca, laureandosi cos\u00ec vicecampione d'Italia.\nIl 2011 segna una svolta anche a livello societario, con la famiglia D'Angelantonio che abbandona la societ\u00e0 per il perdurare di contrasti insanabili con gli altri dirigenti maturati in seguito alla sconfitta nella finale play-off scudetto del giugno precedente.\nRispetto alla deludente annata precedente, la stagione 2014-15 si apre con una rivoluzione della rosa. Dopo quattro anni si interrompe infatti il rapporto con Mario Patriarca, sostituito in panchina da Fulvio Colini. Da San Martino di Lupari il tecnico romano porta con s\u00e9 il fedelissimo Caputo, il campione d'Europa Ercolessi e l'estroso Canal. L'organico \u00e8 ulteriormente rinforzato dagli innesti di Rescia e Rog\u00e9rio provenienti dal Real Rieti, mentre in porta viene tesserato in extremis l'esperto Antonio Capuozzo (Loreto Aprutino) per sopperire al serio infortunio occorso al titolare Leandro Garcia Pereira (prelevato a sua volta dal Napoli). Il cammino in Winter Cup e Coppa Italia \u00e8 quasi perfetto; il Pescara viene fermato solamente ai rigori in finale di Winter Cup, mentre perde ai supplementari la finale di Coppa Italia, sempre a favore dell'Asti. Nonostante un avvio stentato, in campionato la squadra chiude al primo posto a pari punti con la Luparense, qualificandosi ai play-off scudetto come prima in virt\u00f9 degli scontri diretti. Nei quarti di finale incontra il Latina con la prima in casa dei laziali, la serie \u00e8 terminata 4-1,1-4, 2-7 in favore dei \"biancazzurri\". La semifinale vede il derby tutto abruzzese con l'Acqua&amp;Sapone; gara 1 finisce 3-3 al PalaRoma, mentre gara 2 termina con uno schiacciante e roboante 7-3 in favore della squadra di Colini che li proietta direttamente in finale. L'11 giugno 2015 il Pescara vince il primo scudetto della propria storia superando ai rigori in Gara4 l'outsider Kaos.\nIl 26 marzo 2017 il Pescara conquista la sua seconda Coppa Italia Calcio a 5 battendo per 7 a 6 la Luparense ai calci di rigore.\nAd aprile 2018 si ritira dal campionato e la societ\u00e0 viene sciolta.\nColori e simboli.\nI colori sociali del Pescara sono il bianco e l'azzurro mentre il simbolo della societ\u00e0 \u00e8 il Delfino.\nStrutture.\nPalazzetti.\nIl Pescara gioca le partite casalinghe principalmente presso il PalaRigopiano di Pescara. Saltuariamente gioca presso il Palasport Giovanni Paolo II di Pescara.\nGiocatori.\nCampioni d'Europa.\nDi seguito i giocatori che hanno vinto il titolo di campioni d'Europa al UEFA Futsal Championship mentre militavano nel Pescara.\nCampioni del Mondo.\nDi seguito i giocatori che hanno vinto il titolo di campioni del Mondo al FIFA Futsal World Cup mentre militavano nel Pescara.\nPalmar\u00e8s.\n________________\nUnder 21"}
{"id": "629609", "revid": "1543377", "url": "https://it.wikipedia.org/wiki?curid=629609", "title": "Dipartimento di Kouilou", "text": "Il dipartimento di Kouilou (in francese: d\u00e9partement du Kouilou) \u00e8 uno dei 10 dipartimenti della Repubblica del Congo. Situato nella parte sud-occidentale del paese, ha per capoluogo Hinda.\nConfina a nord con il Gabon, a est col dipartimento di Niari, a sud con l'exclave angolana di Cabinda e a ovest si affaccia sull'Oceano Atlantico.\nSuddivisioni amministrative.\nIl dipartimento \u00e8 suddiviso in 6 distretti:"}
{"id": "629610", "revid": "1305772", "url": "https://it.wikipedia.org/wiki?curid=629610", "title": "A90", "text": ""}
{"id": "629612", "revid": "107366", "url": "https://it.wikipedia.org/wiki?curid=629612", "title": "Anne Robert Turgot", "text": ""}
{"id": "629613", "revid": "287204", "url": "https://it.wikipedia.org/wiki?curid=629613", "title": "T2", "text": ""}
{"id": "629615", "revid": "409613", "url": "https://it.wikipedia.org/wiki?curid=629615", "title": "Pons asinorum", "text": ""}
{"id": "629616", "revid": "1514393", "url": "https://it.wikipedia.org/wiki?curid=629616", "title": "Cimic", "text": ""}
{"id": "629617", "revid": "1543377", "url": "https://it.wikipedia.org/wiki?curid=629617", "title": "Dipartimento di L\u00e9koumou", "text": "Il dipartimento di L\u00e9koumou (in francese: d\u00e9partement de la L\u00e9koumou) \u00e8 uno dei 10 dipartimenti della Repubblica del Congo. Situato nella parte meridionale del paese, ha per capoluogo Sibiti.\nConfina a nord con il Gabon, a nord-est col dipartimento degli Altopiani, a sud est con quello di Pool, a sud con quello di Bouenza e a est con quello di Niari.\nSuddivisioni.\nIl dipartimento \u00e8 suddiviso in 5 distretti:"}
{"id": "629619", "revid": "1543377", "url": "https://it.wikipedia.org/wiki?curid=629619", "title": "Dipartimento di Likouala", "text": "Il dipartimento di Likouala (in francese: d\u00e9partement de la Likouala) \u00e8 uno dei 10 dipartimenti della Repubblica del Congo. Situato nella parte settentrionale del paese, ha per capoluogo Impfondo.\nConfina a nord con la Repubblica Centrafricana, a est con la Repubblica Democratica del Congo, a sud-ovest col dipartimento di Cuvette e ad ovest con quello di Sangha.\nSuddivisioni.\nIl dipartimento \u00e8 suddiviso in 7 distretti:"}
{"id": "629626", "revid": "1543377", "url": "https://it.wikipedia.org/wiki?curid=629626", "title": "Southwest Airlines", "text": "Southwest Airlines () \u00e8 la pi\u00f9 grande compagnia aerea a basso costo al mondo. Statunitense, la compagnia ha sede a Dallas, in Texas. Fondata nel marzo 1967, ha adottato l'attuale nome nel 1971. A dicembre 2013, la compagnia ha 40\u00a0831 dipendenti e opera pi\u00f9 di 3\u00a0400 voli al giorno. Nel 2011 \u00e8 stata la compagnia che ha trasportato pi\u00f9 passeggeri nei voli domestici statunitensi. A novembre 2014, la compagnia serviva 93 citt\u00e0 in 41 Stati, Puerto Rico e all'estero.\nSouthwest Airlines ha sempre e solo utilizzato velivoli Boeing 737, eccetto per un breve periodo a cavallo tra gli anni settanta e gli anni ottanta nel quale ha utilizzato i Boeing 727. A dicembre 2014 risulta la compagnia con il maggior numero di Boeing 737 in flotta al mondo, con 638 esemplari, che operano mediamente sei voli al giorno.\nStoria.\nA causa dell'allora vigente e rigoroso regolamento del traffico aereo interno (gestito dalle autorit\u00e0 aeronautiche statunitensi), e delle obiezioni da parte delle grandi compagnie aeree statunitensi (Pan American World Airways, American Airlines, United Airlines, Eastern Airlines e Delta Airlines), che allora dominavano il mercato interno statunitense, l'avvio dell'attivit\u00e0 della nuova compagnia slitt\u00f2 di quattro anni.\nNel marzo 1971 ebbe seguito il cambiamento di nome, da Air Southwest Inc. in Southwest Airlines.\nIl 18 giugno 1971 fu avviato il servizio aereo tra Dallas, Houston e San Antonio con tre Boeing 737-200.\nLa base d'armamento \u00e8 dal 1971 l'aeroporto Dallas Love Field.\nDopo la statunitense Pacific Southwest Airlines (PSA), fondata il 6 maggio 1949 e fallita nel 1988, la Southwest Airlines \u00e8 la seconda compagnia aerea low cost del mondo e consegue dal 1973, ogni anno, un utile.\nFino al 1978 erano toccati soltanto scali texani, a partire dal 1979 seguirono degli ampliamenti verso la Louisiana, il Nuovo Messico, l'Oklahoma, l'Arizona, il Nevada e la California.\nSecondo il numero di passeggeri trasportati (2004: 70,9 milioni; 2005: 88,4 milioni) \u00e8 la terza compagnia aerea pi\u00f9 grande degli USA dopo Delta Airlines e American Airlines, e allo stesso tempo la pi\u00f9 grande compagnia aerea di voli nazionali al mondo. Se l'attuale ritmo di crescita dovesse persistere anche nei prossimi anni, bisogna aspettarsi il superamento della soglia di 100 milioni di passeggeri.\nAttualmente la compagnia fa scalo in 64 aeroporti sparsi in 31 stati federati statunitensi (situazione al 4 maggio 2005).\nIl concetto efficace \"Southwest Airlines\" fu copiato da alcune compagnie aeree, tra cui Ryanair (Irlanda), EasyJet (Inghilterra) e Freedom Air (Nuova Zelanda), che di gran lunga non raggiungono le dimensioni e il numero di passeggeri dell'\"originale\".\nL'8 settembre viene mostrato il nuovo logo e la nuova livrea della compagnia oltre al nuovo sito web.\nNetwork.\nAl 2019, la Southwest serviva 93 citt\u00e0 in 41 Stati, Puerto Rico e all'estero, pur avendo la maggior parte di rotte in territorio statunitense.\nAmministrazione.\nPresidente del consiglio d'amministrazione\nPresidente e amministratore delegato (CEO)\nDirettore finanziario (CFO)\nDirettore generale operativo (COO)\nFlotta.\nCodice cliente Boeing: H4\nFino ad oggi la compagnia resta fedele esclusivamente al Boeing 737 ed \u00e8 cos\u00ec il pi\u00f9 grande utilizzatore di Boeing 737 del mondo, con finora pi\u00f9 di 480 nuovi aerei acquistati. Nel periodo tra dicembre 1997 e il 31 dicembre 2004 furono messi in servizio 193 Boeing 737-700. Altri 98 apparecchi di questo genere sono stati ordinati definitivamente e vengono consegnati tra il 2005 e il 2008. Per gli anni tra il 2006 e il 2012, la compagnia ha 252 Boeing 737-700 in opzione.\nSouthwest Airlines \u00e8 allo stesso tempo il primo cliente avente in attivit\u00e0 il Boeing 737-300 (dal novembre 1984), il Boeing 737-500 (dal maggio 1990) e il Boeing 737-700 (dal dicembre 1997).\nA tutti i Boeing 737-700 consegnati tra il 1997 e il 2002, vengono aggiunti dal 2004 i winglets; gli apparecchi consegnati dopo il 2003 ne sono gi\u00e0 dotati dalla casa costruttrice.\nIn servizio.\nOrdini anche di Boeing 737 Max 7\nColorazione.\nFino alla fine del 2008 tutta la flotta verr\u00e0 riverniciata, solo 3 Boeing 737-700 (N711HK, N714CB e N792SW) continueranno a volare con gli stessi colori, al fine di ricordare il triangolo texano originario tra Dallas, Houston e San Antonio.\n14 aerei hanno verniciature particolari:\nIncidenti, curiosit\u00e0 e controversie.\nIncidenti Aerei.\nIl 5 marzo 2000, un Boeing 737-300 (N 668 SW) ebbe un incidente sulla pista d'atterraggio dell'aeroporto di Burbank in California. Il velivolo riport\u00f2 danni notevoli, ma fra i passeggeri vi furono solo alcuni feriti e nessun deceduto.\nL'8 dicembre 2005, al Chicago-Midway ebbe luogo il primo incidente mortale della compagnia. Il volo Southwest Airlines 1248, un Boeing 737-700 proveniente da Baltimora con 103 persone a bordo, usc\u00ec di pista durante una tempesta di neve, sfond\u00f2 la recinzione dell'aeroporto e si ferm\u00f2 nel mezzo di una strada molto trafficata. Non vi furono conseguenze gravi per nessun occupante del velivolo (a parte qualche ferito lieve), per\u00f2 un'automobile rimase schiacciata sotto il peso dell'aeroplano, dato che durante l'atterraggio non riuscito, insieme ad un motore, si ruppe anche il carrello anteriore. In quel veicolo si trovava una famiglia di 5 persone, il cui figlio di quasi 6 anni mor\u00ec in seguito.\nIl 17 aprile 2018, il volo New York La Guardia - Dallas effettu\u00f2 un atterraggio di emergenza a Philadelphia, dovuto all'esplosione del motore numero uno che provoc\u00f2 la rottura di un finestrino. La depressurizzazione fece uscire parzialmente il passeggero dal finestrino. In seguito all'atterraggio una passeggera mor\u00ec per un infarto.\nCuriosit\u00e0.\nNell'ottobre 2005, la passeggera Lorrie Heasley venne cacciata fuori dall'aereo durante una fermata intermedia. La causa scatenante fu la sua maglietta con le immagini del presidente statunitense George W. Bush, del vicepresidente Dick Cheney e del ministro degli Esteri Condoleezza Rice accompagnate dalla scritta \"Meet the Fuckers\".\nIl 22 Giugno 2011, una conversazione fra il comandante di un volo Southwest e il suo primo ufficiale venne pubblicata dalla stampa. Tale conversazione era ricoperta di insulti pesanti rivolti verso gli omosessuali, donne sovrappeso ed assistenti di volo in et\u00e0 avanzata. Southwest ha dichiarato che il comandante \u00e8 stato sospeso temporaneamente senza paga e poi reintegrato nel suo ruolo, dopo aver completato un corso di tolleranza sulle diversit\u00e0.\nIl 18 Ottobre 2015, il volo Southwest 2010 da San Francisco a Los Angeles torn\u00f2 indietro per sbarcare due passeggeri che avevano iniziato una discussione violenta per reclinare il sedile. I passeggeri coinvolti nella lite vennero trattenuti dagli agenti federali, mentre i rimanenti furono trasferiti su un altro aeromobile.\nIl 26 Settembre 2017, una donna \u00e8 stata allontanata da un volo Southwest dopo aver dichiarato di soffrire una forte allergia al pelo canino, a seguito dell'imbarco di due cani, documentati come cani guida. Quando la donna non ha potuto provare agli assistenti di volo tale allergia, le \u00e8 stato chiesto di lasciare l'aeromobile e, data la sua non ottemperanza a tale ordine, la polizia aeroportuale intervenne trascinandola fuori. Tale incidente divenne virale. su YouTube e altri Social network.\nIl 29 Dicembre 2017, una famiglia di Santa Ana (California) \u00e8 stata allontanata da un volo Southwest in partenza da Chicago Midway Airport per un'accusa, poi rivelatasi infondata, di aver contratto i pidocchi. Una volta confermato che la famiglia non aveva i pidocchi, Southwest ha offerto loro un volo alternativo due giorni dopo, anche se la famiglia ritiene che la compagnia aerea non li abbia compensati adeguatamente.\nIl 15 Maggio 2019, il Volo Southwest 478, in partenza alle ore 15.55 da Sacramento per Los Angeles, non decoll\u00f2 prima delle 19.23. Un passeggero venne cacciato da un zelante assistente di volo che non aveva apprezzato la sua battuta sulla vodka.\nControversie.\nAccess Now v. Southwest.\nLa Corte Distrettuale degli Stati Uniti d'America decise, il 18 Agosto 2012, che gli aeromobili di Southwest \"non sono luoghi di accesso pubblico\" come definito dal terzo articolo dell'American with Disabilities Act. Il caso riguardava Robert Gumson, un cittadino americano affetto da cecit\u00e0, il quale lament\u00f2 che il sito web della compagnia non era accessibile per lui, e ci\u00f2 violava l'American with Disabilities Act. Tuttavia, il giudice neg\u00f2 che tale situazione violasse la legge sulla disabilit\u00e0, in quanto non era possibile applicare tale legge nell'ambito virtuale.\nDiscriminazioni Razziali.\nAirTran Airways, una compagnia aerea di propriet\u00e0 di Southwest, nella quale conflu\u00ec nel 2014, venne accusata nel 2006 di aver discriminato contro dei nove passeggeri musulmani, di cui tre bambini, cacciati da un volo dopo che due uomini avevano discusso sui loro posti a sedere e quale posto a bordo fosse il pi\u00f9 sicuro. L'F.B.I., che li interrog\u00f2, li rilasci\u00f2 immediatamente, non riscontrando alcuna minaccia, ma solo un'incomprensione. Tuttavia, AirTran si rifiut\u00f2 di prenotare i nove passeggeri su un volo successivo. I passeggeri comprarono nuovi biglietti con un'altra compagnia aerea grazie all'aiuto dell'F.B.I. La compagnia aerea difese la propria decisione e si rifiut\u00f2 di rimborsare i passeggeri per il costo dei nuovi voli, negando i motivi religiosi nella decisione. Tuttavia, AirTran rimbors\u00f2 i passeggeri il giorno dopo, vista la diffusione della notizia di tali incidente, scusandosi ufficialmente.\nSouthwest venne accusata di discriminazione razziale e religiosa il 18 Novembre 2015 poich\u00e9, in due incidenti separati, vari passeggeri si erano visti rifiutare l'imbarco su tali voli di Southwest Airline. In quei casi, alcuni passeggeri non si sentivano a proprio agio a volare con quelle persone, in quanto parlavano arabo o apparivano musulmani. Tali decisioni da parte di Southwest causarono controversie e accuse di discriminazione razziale, con campagne di boicottaggio rivolta contro la compagnia. Tuttavia, un'indagine dell'Economist ha provato che i comportamenti discriminatori erano stati fatti da certi passeggeri, con la compagnia aerea colpevole solo di aver assecondato talune richieste.\nIl 6 Aprile 2016, Southwest allontan\u00f2 un passeggero da un volo in partenza dall'Aeroporto Internazionale di Los Angeles, in quanto egli aveva parlato in arabo prima della partenza. Il passeggero venne detenuto ed interrogato dall'F.B.I. per diverse ore. Una portavoce di Southwest si rifiut\u00f2 di scusarsi per l'episodio, in quanto \"la compagnia aerea aveva seguito tutte le procedure necessarie.\" Il passeggero, Khairuldeen Makhzoumi, studente universitario e rifugiato politico iracheno, disse che tali interrogazioni e perquisizioni da parte degli agenti federali erano state umilianti, facendogli ricordare alcuni momenti terribili che lo spinsero a lasciare l'Iraq.\nNove giorni dopo, il 15 Aprile 2016, una donna musulmana venne fatta sbarcare da un volo Southwest per aver cambiato il suo posto. La comunit\u00e0 islamica americana chiese chiarezza alla compagnia aerea, mentre il marito della donna dichiar\u00f2 che la coniuge era stata presa di mira per la sua religione e i suoi vestiti.\nOmofobia.\nNel Dicembre 2007, Kelly Brown, un omosessuale originario di Spokane, e il suo compagno Fred Swink, vennero pesantemente insultati con termini omofobi da parte di un assistente di volo, che non approvava il gesto di aiuto che Swink stava facendo per aiutare il compagno malato. Arrivati a Nashville, Swink venne forzatamente spostato da Brown per permettere a una famiglia con bambini di sedersi insieme. Inoltre, secondo Brown, l'assistente di volo lo aveva continuamente ignorato durante il servizio di bordo per cibo e bevande per poi servirgli in maniera maleducata una Diet Coke. Quando Brown e Swink chiesero di parlare con un supervisore di Southwest all'Aeroporto di Seattle-Tacoma, vennero fermati da un agente di polizia, che minacci\u00f2 di arrestare Brown per minacce agli assistenti di volo, e gli comunic\u00f2 che non gli sarebbe stato concesso di imbarcarsi sul suo volo da Seattle a Spokane. Tuttavia, dopo una discussione con un supervisore, che inizialmente aveva accusato Brown di essere aggressivo, la coppia pot\u00e9 imbarcarsi sul volo per la loro destinazione finale. Nonostante il comportamento omofobo dimostrato dall'assistente di volo, la compagnia non si scus\u00f2\nNel Settembre 2011, la cantante Leisha Hailey e la allora fidanzata, Camila Grey, vennero allontanate da un volo da El Paso a Los Angeles a seguito di una discussione con un'assistente di volo, la quale sosteneva che Southwest era una compagnia aerea family-friendly e che il loro gesto di baciarsi era inappropriato. La compagnia aerea present\u00f2 le sue scuse.\nNel 2017, alla coppia di coniugi Sam Ballachino e Grant Morse, padri di due figli e una figlia, \u00e8 stato negato l'imbarco family boarding sul volo Southwest 5136 da Buffalo a Fort Lauderdale. I due coniugi omosessuali, che viaggiavano con i figli e con la madre di Ballachino, sono stati fermati al gate di imbarco da un agente della compagnia aerea, che sosteneva che \"solo uno dei padri\" poteva imbarcarsi con i figli mediante il family boarding. Questa situazione caus\u00f2 l'assegnazione di posti separati per la famiglia durante il volo. Southwest si scus\u00f2 per l'incidente, negando che ci fosse stato un fattore omofobo, ma una semplice situazione interpretata male dall'agente della compagnia aerea."}
{"id": "629632", "revid": "287204", "url": "https://it.wikipedia.org/wiki?curid=629632", "title": "Bruny Surin", "text": "In carriera ha vinto l'oro con la staffetta 4\u00d7100 metri ai Giochi olimpici di Atlanta 1996.\nBiografia.\nNato ad Haiti, Surin si trasfer\u00ec a Montr\u00e9al con la sua famiglia quando aveva 8 anni. Fece il suo debutto ai Giochi panamericani del 1987 con un quindicesimo posto ottenuto nel salto in lungo, risultato che ottenne anche a Seul 1988.\nDopo i Giochi olimpici di Seul, dove aveva gareggiato nel salto in lungo, il manager italiano Enrico Dionisi lo port\u00f2 a Siena e lo affid\u00f2 all'allenatore Franco Barucci che, dopo aver effettuato alcuni test, lo convinse a dedicarsi ai 100 m piani, pronosticandogli, a quel tempo, un risultato intorno ai 10\"1. Surin era incredulo ma ne segu\u00ec i consigli ed infatti, quando in estate corse ai Campionati canadesi, vinse il titolo con il tempo di 10\"14.\nNel 1990 vince la medaglia di bronzo nei 100 m piani ai Giochi del Commonwealth (in cui ottenne anche un quinto posto nel lungo), mentre ai Mondiali del 1991 a Tokyo fu ottavo sia nei 100\u00a0m che nella staffetta 4\u00d7100\u00a0m.\nA Barcellona 1992 si qualific\u00f2 per la finale dei 100\u00a0m, fallendo la medaglia. Arriv\u00f2 quinto nei 100\u00a0m e vinse il bronzo nella staffetta 4\u00d7100 metri ai Mondiali di Stoccarda del 1993. Ai Giochi del Commonwealth del 1994 vinse l'oro della staffetta 4\u00d7100\u00a0m con la squadra canadese.\nAi Mondiali del 1995 disputatisi a G\u00f6teborg fu secondo dietro al connazionale Donovan Bailey nei 100\u00a0m e vinse l'oro nella staffetta 4\u00d7100 anche grazie all'assenza della squadra statunitense, che non pass\u00f2 le batterie di qualificazione.\nAi Giochi olimpici di Atlanta 1996 non arriv\u00f2 in finale nei 100\u00a0m, dove vinse il connazionale Donovan Bailey. Per Surin una possibilit\u00e0 d'oro olimpico c'era ancora: la squadra canadese della staffetta sfidava gli USA che giocavano in casa. Come terzo componente di una squadra composta anche da Robert Esmie, Glenroy Gilbert e Bailey, Surin detronizz\u00f2 i padroni di casa e diede l'oro al Canada. In assenza degli USA, l'anno dopo ad Atene la squadra canadese vinse ancora, stavolta ai Mondiali. Per Surin anche un settimo posto nei 100\u00a0m.\nDopo un altro oro con la staffetta nel 1998 ai Goodwill Games, ai Mondiali 1999 di Siviglia ottenne l'argento nei 100\u00a0m con il tempo di 9\"84, dietro a Maurice Greene e davanti a Dwain Chambers.\nEliminato nella semifinale olimpica dei 100\u00a0m di Sydney 2000, si \u00e8 ritirato dopo i Mondiali 2001 ad Edmonton in seguito ad un infortunio."}
{"id": "629633", "revid": "1149807", "url": "https://it.wikipedia.org/wiki?curid=629633", "title": "Nirvana X-ROM", "text": "Nirvana X-ROM \u00e8 un videogioco \"punta e clicca\" realizzato nel 1996 da Bruno Tognolini come corredo all'esperienza cyberpunk del film \"Nirvana\".\nIl videogioco \u00e8 stato realizzato in collaborazione con CD-ITALY sotto la supervisione artistica di Gabriele Salvatores e successivamente distribuito dalla CTO.\nContiene diverso materiale tra cui:\nIl titolo non ebbe molto successo, forse a causa della sua incompatibilit\u00e0 con i pi\u00f9 recenti sistemi operativi: era infatti possibile eseguirlo solo su sistemi Windows 98 equipaggiati con una vecchia versione di QuickTime. Inoltre il gameplay era estremamente farraginoso e datato gi\u00e0 al momento dell'uscita. Un ulteriore deterrente era costituito dalle 3 domande che aprivano il gioco che, a causa di una eccessiva difficolt\u00e0, rischiavano di bloccare immediatamente il proseguimento dell'avventura."}
{"id": "629637", "revid": "1573940", "url": "https://it.wikipedia.org/wiki?curid=629637", "title": "Ficedula albicollis", "text": "La balia dal collare (Ficedula albicollis ()) \u00e8 un uccello passeriforme della famiglia Muscicapidae.\nDescrizione.\n\u00c8 un passeriforme con una lunghezza media di 13\u00a0cm e un peso di 10 g.\nL'apertura alare e di circa 24\u00a0cm.\nIl piumaggio primaverile del maschio \u00e8 nero sulla testa e sulle parti superiori mentre \u00e8 bianco nelle parti inferiori, macchia alare e sui bordi della coda. Il bianco della gola si estende fino alla nuca a formare un esteso collare. In autunno il piumaggio somiglia a quello della femmina, con riduzione del collare e dei segni bianchi.\nIl piumaggio della femmina \u00e8 pi\u00f9 grigio, si distingue dalla balia nera per i segni sulle ali pi\u00f9 marcati.\nBiologia.\nAlimentazione.\nCattura mosche ed altri insetti in volo, partendo da posatoi e si nutre spesso a terra. Frequenta boschi vicino all'acqua. Nidifica nei buchi dei muri e degli alberi e in casette nido.\nDistribuzione e habitat.\nIn Italia ci sono poche nidificazioni, in primavera inoltrata in habitat boschivi, \u00e8 visibile anche nei periodi della migrazioni, \u00e8 visibile anche in quasi tutta l'Europa, Africa, ed Asia del nord.\nConservazione.\n\"Ficedula albicollis\" ha un ampio areale ed una popolazione molto numerosa e pertanto la \"IUCN Red List\" la classifica come specie a rischio minimo (\"Least Concern\")."}
{"id": "629641", "revid": "114677071", "url": "https://it.wikipedia.org/wiki?curid=629641", "title": "Bagan", "text": "La citt\u00e0 di Bagan (birmano: \u1015\u102f\u1002\u1036) precedentemente conosciuta come Pagan, formalmente nominata \"Arimaddanapura\" (la citt\u00e0 del frantoio nemico) ed anche conosciuta come \"Tambadipa\" (la terra del rame) o \"Tassadessa\" (la terra secca), fu la vecchia capitale di parecchi regni antichi in Birmania. \u00c8 situata nelle pianure centrali asciutte del paese, sulla riva orientale del fiume Irrawaddy, 145 chilometri a sud-ovest di Mandalay.\nL'UNESCO ha tentato senza successo di nominare Bagan come sede di patrimonio mondiale. La giunta militare (SPDC), attualmente al potere in Birmania, ha ristrutturato le opere d'arte antiche, templi e gli edifici, non tenendo conto degli stili architettonici originali, usando materiali moderni incompatibili esteticamente ai materiali edilizi originali. Nel 2019, Bagan \u00e8 stato inserito nella lista dei Patrimoni dell'umanit\u00e0 dell'UNESCO.\nStoria.\nLa citt\u00e0 non esisteva, finch\u00e9 il re Pyinbya spost\u00f2 la capitale a Pagan nell'874 d.C., che divenne in breve tempo una citt\u00e0 importante. Le rovine di Bagan ricoprono una superficie di quasi 10 chilometri quadrati. La maggior parte dei suoi edifici furono costruiti fra il 1000 e il 1200, quando Bagan era la capitale del primo impero birmano.\nNel 1057 il re Anawrahta conquist\u00f2 Thaton, la capitale dell'omonimo regno dei mon, e port\u00f2 i sacri scritti del Tripitaka, monaci ed artigiani buddhisti per trasformare Bagan in un centro religioso e culturale del Buddhismo Theravada. Dopo la sua conversione a tale fede, Anawrahta invi\u00f2 dei missionari in Sri Lanka e con l'aiuto della \"Sangha\", convert\u00ec con successo il Paese al buddhismo. Bagan allora si trasform\u00f2 in un centro di studi religiosi e l'universit\u00e0 di Bagan attrae allievi fin dai tempi dell'Impero Khmer.\nNel 1287 il regno cadde per mano dei mongoli, dopo il rifiuto di rendere omaggio al loro re Kublai Khan. La citt\u00e0 fu saccheggiata e molte reliquie religiose vennero trafugate."}
{"id": "629642", "revid": "486946", "url": "https://it.wikipedia.org/wiki?curid=629642", "title": "Fiume Ob", "text": ""}
{"id": "629648", "revid": "62748", "url": "https://it.wikipedia.org/wiki?curid=629648", "title": "UltraSPARC T2", "text": "L'UltraSPARC T2 \u00e8 un microprocessore multithreading multi core sviluppato dalla Sun Microsystems utilizzante il set di istruzioni SPARC V9. L'UltraSPARC T2 \u00e8 il successore dell'UltraSPARC T1 e viene spesso indicato con il nome in codice di Niagara II. L'11 novembre 2007 Sun ha annunciato la disponibilit\u00e0 delle prime soluzioni basate sul microprocessore.\nNuove caratteristiche.\nIl T2 deriva dalla serie di processori UltraSPARC. Il processore \u00e8 prodotto con una tecnologia a 65\u00a0nm e contiene fino a otto core, ogni core \u00e8 in grado di gestire fino a otto thread concorrenti. Quindi il processore \u00e8 in grado di eseguire fino a 64 thread concorrenti. Tra le nuove caratteristiche si segnalano:\nL'UltraSPARC T2 alla sua presentazione nel 2007 era pi\u00f9 potente processore con architettura pubblica e disponibile in licenza GNU GPL.\nPipeline.\nLa nuova pipeline dei numeri interi ha otto stadi a differenza della precedente pipeline a 6 stadi, questo permette di innalzare la frequenza di funzionamento, ma peggiora le prestazioni nel caso l'unit\u00e0 di predizione dei salti non stimi correttamente il salto.\nPrestazioni.\nRispetto al predecessore T1 il T2 mostra questo miglioramento di prestazioni:\nConsumi energetici.\nIl processore di picco pu\u00f2 arrivare a dissipare fino a 123 Watt sebbene durante le normali operazioni il processori dissipi circa 95 Watt. Il precedente UltraSparc T1 consumava 72 Watt e quindi il processore T2 ha un pi\u00f9 elevato consumo del predecessore ma tenendo conto che \u00e8 in grado di eseguire 64 thread contemporaneamente ogni thread richiede circa 1.5 Watt di potenza a differenza dei 2.2 Watt richiesti dal T1.\nOpen source.\nIl processore T2 come il predecessore T1 \u00e8 stato pubblicato come progetto open source tramite il progetto OpenSPARC in formato register transfer level il 12 dicembre 2007. Il progetto include un manuale per programmatori, i programmi di test, verifica e training per sviluppatori."}
{"id": "629667", "revid": "1543377", "url": "https://it.wikipedia.org/wiki?curid=629667", "title": "Dipartimento di Niari", "text": "Il dipartimento di Niari (in francese: d\u00e9partement du Niari) \u00e8 uno dei 10 dipartimenti della Repubblica del Congo. Situato nella parte meridionale del paese, ha per capoluogo Dolisie.\nConfina a nord e nord-ovest il Gabon, a nord-est col dipartimento di L\u00e9koumou, a sud-est con quello di Bouenza, a sud con l'exclave angolana di Cabinda e con la Repubblica Democratica del Congo e a sud-ovest col dipartimento di Kouilou.\nSuddivisioni.\nIl dipartimento \u00e8 suddiviso in 14 distretti e 2 comuni:"}
{"id": "629673", "revid": "1372005", "url": "https://it.wikipedia.org/wiki?curid=629673", "title": "Guglielmo I del Monferrato", "text": "Biografia.\nLa documentazione su Guglielmo I \u00e8 assai incerta. La maggioranza degli studiosi lo identifica con il \"Wilielmus\" che secondo le \"Gesta Berengarii imperatoris\" nell'888 scese in Italia al comando di 300 cavalieri franchi in sostegno di Guido da Spoleto contro Berengario I, re d'Italia. Sin dal XV secolo gli storici hanno cercato di identificarne l'origine e hanno proposto che egli fosse l'erede di varie dinastie franco-sassoni o anche dei conti di Kent: tali supposizioni non trovano per\u00f2 riscontro documentale.\nUn filone d'indagine \u00e8 stato anche la ricerca di localit\u00e0 estere, il cui nome possa essere stato tradotto in \"Monferrato\". L'idea era stata proposta da Galeotto Del Carretto, autore nel 1493 di una \"Cronica degli Illustrissimi Principi et Excellentissimi Marchesi di Monferrato\". Egli sugger\u00ec che il termine potesse provenire da \"eisen\" (ferro) + \"berg\" (monte, ma, associato ad \"eisen\", anche miniera), e di localit\u00e0 chiamate Eisenberg (o simili) in Germania ne esistono almeno una decina. Recentemente Olimpio Musso ha proposto una alternativa francese: nei pressi di Grenoble c'\u00e8 il paese di Montferrat nell'antica contea di Sermorens. Bench\u00e9 la contea esistesse gi\u00e0 verso l'anno Mille non si conosce il nome dei suoi conti. Ecco perci\u00f2 l'ipotesi che gli antenati di Aleramo (il quale si dichiara \"di legge salica\" e i Franchi Salii nulla hanno a che fare con la Germania) potessero essere i signori di questa contea.\nUn Guglielmo, identificabile molto verosimilmente col padre di Aleramo, viene citato insieme all'arcivescovo di Milano, Lamberto, e ai conti Giselberto e Sansone (quest'ultimo, citato in due occasioni nell\"'Antapodosis\", accec\u00f2 di suo pugno e tagli\u00f2 la lingua al giudice del palazzo di Pavia Gezone, ricevendo in cambio la carica di conte palatino nel 929) in un atto del 924, nel quale i presenti, indicati come \"dilectissimi fideles\", intervengono presso il re d'Italia, Rodolfo di Borgogna, in favore del vescovo di Piacenza Guido. Il contesto suggerisce che Guglielmo facesse parte dei feudatari (fra cui Lamberto e Giselberto), che due anni prima si erano sollevati contro Berengario I e avevano chiamato in Italia Rodolfo. Questa notizia e le precedenti sono in buon accordo con un'origine borgognona di Guglielmo, nonostante che tarde leggende sostengano che i genitori di Aleramo fossero di stirpe sassone.\nUn altro indizio che lega Guglielmo al re Rodolfo (la cui figlia Adelaide aiut\u00f2 successivamente Aleramo) \u00e8 nell'atto di rifondazione dell'abbazia di Santa Giustina di Sezzadio: il discendente (bisnipote) di Guglielmo, Oberto I (figlio di Anselmo I del Monferrato) dedic\u00f2 infatti la rifondazione al re longobardo Liutprando (che si credeva avesse fondato originariamente il monastero) e a Rodolfo.\nNon si conosce di quale comitato Guglielmo fosse diventato feudatario in Italia. In una investitura del 967 l'imperatore Ottone I di Sassonia conferm\u00f2 ad Aleramo, figlio del conte Guglielmo, tutte le propriet\u00e0 da lui acquisite o ereditate dai genitori; tali propriet\u00e0 erano distribuite nei comitati di Acqui, Savona, Asti, Monferrato, Torino, Vercelli, Parma, Cremona e Bergamo. Si potrebbe ritenere che vengano elencati per primi i beni di cui Aleramo ha acquisito il possesso per i propri meriti, poi quelli di origine paterna, materna o provenienti dalla dote della moglie. L'ipotesi che Guglielmo fosse conte di Vercelli, talvolta citata, \u00e8 verosimile, ma priva di conferme documentarie.\n\u00c8 probabile che Guglielmo sia morto tra il 924 e il 933, anno in cui compare per la prima volta nella documentazione il \"comes\" Aleramo di Monferrato."}
{"id": "629674", "revid": "1774874", "url": "https://it.wikipedia.org/wiki?curid=629674", "title": "From Me to You", "text": "From Me to You \u00e8 una canzone scritta da John Lennon e Paul McCartney e pubblicata come singolo dai Beatles nel 1963. Il disco \u00e8 stato il primo a raggiungere la vetta in molte classifiche inglesi, ma ha fatto parecchia fatica sul mercato americano.\nDescrizione.\nComposizione.\nLennon e McCartney cominciarono a scrivere \"From Me to You\" in uno dei viaggi all'interno del tour con la cantante Helen Shapiro, sulla strada fra York e Shrewsbury. Avevano letto il \"New Musical Express\" e avevano notato il titolo della rubrica della corrispondenza: \"From You to Us\". McCartney osserv\u00f2 che le loro prime composizioni tendevano a includere sempre le parole \"I\", \"me\", o \"you\", allo scopo di farne canzoni molto dirette e personali. Cos\u00ec venne l'idea per il titolo.\nIl brano venne considerato dai Beatles come innovativo e accattivante abbastanza da essere pubblicato come singolo ed \u00e8 una delle canzoni che Lennon e McCartney hanno realmente composto insieme. McCartney la definisce \"molto co-scritta\".\nRegistrazione e uscita nel Regno Unito.\nDopo la registrazione agli Abbey Road Studios il 5 marzo 1963, la Parlophone Records distribu\u00ec \"From Me to You\" l'11 aprile con \"Thank You Girl\" come lato B. Nove giorni pi\u00f9 tardi cominci\u00f2 una corsa di 21 settimane nelle classifiche inglesi culminata con la conquista della posizione numero 1 il 4 maggio, tenuta per le successive 7 settimane.\n\"From Me to You\" \u00e8 stata la prima canzone a raggiungere la vetta delle \"charts\" in Gran Bretagna, o meglio \u00e8 sempre stata considerata tale nonostante il singolo \"Please Please Me\" avesse fatto quasi altrettanto qualche mese prima. Il fatto era che quest'ultimo non era arrivato alla posizione numero uno solo nella classifica di \"Record Retailer\", considerata allora la pi\u00f9 autorevole nel settore. \"From Me to You\" viene quindi considerata la prima di una serie di undici singoli che hanno raggiunto la vetta delle \"top ten\".\nUn'indicazione del grande successo che \"From Me to You\" ha regalato ai Beatles (niente comunque in confronto ai successivi \"She Loves You\" e \"I Want to Hold Your Hand\") \u00e8 stata espressa da McCartney: \u00abLa prima volta che ho avuto l'impressione che ce l'avevamo fatta \u00e8 stata una mattina in cui me ne stavo a letto, e ho sentito il garzone del lattaio per strada che fischiettava \"From Me to You\". Effettivamente, sono sicuro che una volta ho sentito un tipo che la fischiava. Giuro di averlo sentito!\u00bb.\nLe due uscite americane.\nQuando la Vee-Jay Records distribu\u00ec \"Please Please Me\" negli Stati Uniti, firm\u00f2 un \"licensing agreement\" che le dava i diritti sulla musica dei Beatles per cinque anni. Nonostante il mancato successo di \"Please Please Me\", la Vee-Jay decise di distribuire il brano (numero di catalogo 522) con \"Thank You Girl\" sul lato B, il 6 maggio. Anche se il settimanale Cash Box lo chiam\u00f2 \"la vetta della settimana\" alla sua uscita, le vendite furono misere come il predecessore: alla fine di giugno, aveva venduto appena 4\u00a0000 copie.\nQuando il cantante di Rock &amp; roll Del Shannon pubblic\u00f2 una reinterpretazione di \"From Me to You\" per la Big Top Records proprio a giugno, la Vee-Jay prov\u00f2 a creare maggior interesse nell'originale sia con annunci sulle riviste sia tirando fuori nuove copie promozionali del 45 giri con la scritta \"The Original Hit\". Ma un grande aiuto la canzone lo ebbe anche dal Disc Jockey Dick Biondi, che trasmise \"Please Please Me\" sul canale KRLA di Los Angeles. Biondi fu licenziato dalla WLS a maggio e ripiazzato alla KRLA e riusc\u00ec a convincere i suoi nuovi datori di lavoro a inserire \"From Me to You\" alla sua playlist. Il brano entr\u00f2 cos\u00ec nella classifica \"Tune-Dex\" il 14 luglio e ci rimase per 6 settimane raggiungendo la posizione numero 32 l'11 agosto.\nGrazie alle vendite, \"From Me to You\" entr\u00f2 nella parte cosiddetta \"Bubbling Under\" (i brani subito sotto la posizione numero 100) della Billboard \"Hot 100\" raggiungendo la numero 116. Fu la prima volta che i Beatles comparvero in una classifica nazionale negli Stati Uniti e alla fine la versione originale vendette circa 22\u00a0000 copie, nonostante venga ancora considerato un disco piuttosto raro dai collezionisti.\nSubito dopo l'apparizione dei Beatles nel \"The Jack Paar Program\", uno show televisivo americano di prima serata, la Vee-Jay decise di inserire \"From Me to You\" e \"Please Please Me\" in uno stesso singolo che pubblic\u00f2 il 3 gennaio 1964. La casa discografica scelse di riservare il lato A a \"Please Please Me\", ma anche come lato B \"From Me to You\" fece ingresso nelle classifiche di Billboard il 7 marzo e raggiunse la posizione numero 41. Questa versione con entrambe le hit vendette pi\u00f9 di un milione di copie nel 1964.\nCover.\nCover di \"From Me to You\" sono state eseguite (tra gli altri) da:"}
{"id": "629676", "revid": "1774874", "url": "https://it.wikipedia.org/wiki?curid=629676", "title": "Can't Buy Me Love", "text": "Can't Buy Me Love \u00e8 un brano del gruppo musicale britannico dei Beatles pubblicato su 45 giri nel 1964.\nDescrizione.\nRegistrazione.\nFu una delle due canzoni dei Beatles, assieme a \"The Inner Light\", che venne registrata fuori dalla madrepatria e, precisamente, a Parigi, poich\u00e9 i Beatles si fermarono in Francia per 18 giorni di seguito, essendo in cartellone all'Olympia assieme a Sylvie Vartan. Fu ideata e provata, inizialmente, in una delle loro suite, attrezzata di pianoforte.\nMusica e arrangiamento.\nLa canzone sub\u00ec, in seguito, qualche piccolo ritocco migliorativo, suggerito da George Martin, soprattutto nella fase introduttiva e conclusiva, prima di essere incisa.\nFu una delle loro prime canzoni a non prevedere una seconda voce oltre a quella principale.\nTesto e significato.\nIl titolo significa \"(I soldi) Non possono comprarmi l'amore\". \"(Money) Can't Buy Me Love\" fu attribuita a John Lennon e Paul McCartney, anche se l'autore principale fu Paul.\nLo stesso Paul, per molti anni, neg\u00f2 qualunque connessione fra il testo della canzone e il mondo della prostituzione.\nDal libro di Alan Aldridge Paul afferm\u00f2: \u00abPersonalmente, credo che ognuno sia libero di interpretare le cose come pi\u00f9 gli garba, ma quando mi vengono a dire che la canzone si riferisce ad una prostituta, allora mi ribello. Questo \u00e8 veramente troppo.\u00bb\nClassifiche.\nEbbe un enorme successo, divenendo una delle prime canzoni inglesi ed europee a essere in testa alla classifica di vendite statunitense (risult\u00f2 il terzo numero 1 dei Beatles in USA). \nNella Official Singles Chart raggiunge la prima posizione il 2 aprile 1964 per tre settimane e nella Billboard Hot 100 il 4 aprile per cinque settimane.\nLa prima posizione viene raggiunta anche in Australia ed Olanda il 13 giugno per tre settimane e la terza in Norvegia e Canada vincendo il disco d'oro.\nAd oggi rimane il 2\u00ba singolo pi\u00f9 venduto della band nel Regno Unito, nonch\u00e9 21\u00ba pi\u00f9 venduto di sempre nel paese."}
{"id": "629678", "revid": "174925", "url": "https://it.wikipedia.org/wiki?curid=629678", "title": "Vital II Michele", "text": ""}
{"id": "629689", "revid": "1543377", "url": "https://it.wikipedia.org/wiki?curid=629689", "title": "Dipartimento degli Altopiani", "text": "Il dipartimento degli Altopiani (in francese: d\u00e9partement des Plateaux) \u00e8 uno dei 10 dipartimenti della Repubblica del Congo. Situato nella parte centrale del paese, ha per capoluogo Djambala.\nConfina a nord col dipartimento di Cuvette, a est con la Repubblica Democratica del Congo, a sud col dipartimento di Pool, a ovest con il Gabon e il dipartimento di L\u00e9koumou e a nord-ovest con il dipartimento di Cuvette-Ovest.\nSuddivisioni.\nIl dipartimento \u00e8 suddiviso in 11 distretti:"}
{"id": "629691", "revid": "324090", "url": "https://it.wikipedia.org/wiki?curid=629691", "title": "A Hard Day's Night (singolo The Beatles)", "text": "A Hard Day's Night \u00e8 un singolo del gruppo musicale britannico dei Beatles pubblicato nel 1964 come lato A di un 45 giri contenente \"I Should Have Know Better\" nel lato B.\nLa canzone fu il veicolo di successo anche dell'album e del film omonimi.\nNel 1965 la band vinse un Grammy Award per la \"Migliore interpretazione di un gruppo musicale\".\nDescrizione.\nOrigine e storia.\nIl titolo significa \"La notte di una dura giornata\" e si riferiva ad un modo di dire usato spesso da Ringo Starr. Nel 1964, in una intervista col disc jockey Dave Hall, Ringo la descrisse cos\u00ec: \"Siamo andati a fare un lavoro e abbiamo lavorato per tutto il giorno ed \u00e8 successo che abbiamo lavorato tutta la notte. Mi sono alzato pensando che era ancora giorno, suppongo, e ho detto, '\u00e8 stata una dura giornata... ' e ho guardato intorno e ho visto che era buio allora ho detto '...notte!' Cos\u00ec siamo arrivati a \"Una dura giornata.. notte\". (In Inglese, aggiungendo una \"s\" preceduta da un apostrofe ad un sostantivo indica possesso come \"Ringo's name\", \"Il nome di Ringo\". Allora \"A Hard Day's Night\", \"Una Notte Di Dura Giornata\").\nMusica e arrangiamento.\nLa musica e la melodia, composte, in maggior misura, da John Lennon furono parzialmente influenzate dallo stile degli Everly Brothers, duo in auge in quegli anni e appena reduce da una lunga tourn\u00e9e inglese; la registrazione evidenzi\u00f2 la magnifica esecuzione tecnica di George Harrison, suonando l'inconfondibile Rickenbacker elettrica a 12 corde, modello 360/12, con l'accordatura aperta. Come si pu\u00f2 sentire nell'accordo iniziale della canzone Harrison fece un Sol11. In questo accordo si pu\u00f2 gi\u00e0 intravedere l'inizio delle sperimentazioni armoniche che arriveranno negli album successivi.\nTesto e significato.\nIl testo, scritto da John Lennon risent\u00ec, sicuramente, delle emozioni provate durante quel periodo faticoso a causa delle incessanti tourn\u00e9e mondiali e dei doveri coniugali come neo marito di \"Cynthia Powell\".\nRegistrazione.\nLo stesso George Martin spieg\u00f2 che la canzone fu registrata in una sola giornata, a causa dei molteplici impegni del gruppo; i \"FabFour\" furono agevolati, in questo senso, dalla loro abitudine di scrivere, suonare e preparare le loro nuove canzoni, ben prima del loro ingresso nello studio di registrazione. Nel caso specifico, utilizzarono le camere d'albergo, tra un concerto ed un altro, come sale di preregistrazione.\nClassifiche.\nFu uno dei loro primi singoli ad aver un enorme successo, divenendo una delle prime canzoni europee ad essere in testa alla classifica per numero di vendite.\nIl 23 luglio 1964 raggiunge la prima posizione nella Official Singles Chart per tre settimane ed il 25 luglio nei Paesi Bassi per cinque settimane ed in Norvegia e la seconda in Germania.\nNell'agosto del 1964 raggiunse il numero 1 in entrambi i lati dell'Atlantico arrivando in vetta anche nella Billboard Hot 100 per due settimane ed in Canada oltre che in Australia vincendo il disco d'oro.\nCover.\nUn buon numero di artisti si \u00e8 cimentato nella registrazione di \"A Hard Day's Night\", tra i quali annoveriamo:\nPeter Sellers, che registr\u00f2 una versione spiritosa nel 1965 con la quale riusc\u00ec ad entrare nei primi venti posti della classifica inglese.\nBilly Joel, che propose una sua versione inserendola nell'album \"Complete Hits\".\nThe Punkles, che suonarono una cover punk nel loro primo album.\nIl verso principale - quello iniziale - \u00e8 cantato con note e accordi originali nella canzone \"Rockollection\" di Laurent Voulzy, del 1977.\nThe Knack eseguirono una cover nel concerto alla Carnegie Hall del 1979. Di quel concerto fu pubblicato un album live."}
{"id": "629699", "revid": "1216132", "url": "https://it.wikipedia.org/wiki?curid=629699", "title": "Il giocatore (Dostoevskij)", "text": "Il giocatore (in russo: \u0418\u0433\u0440\u043e\u043a, \"Igrok\") \u00e8 un romanzo di F\u00ebdor Dostoevskij, dettato in poco meno di un mese (28 giorni per l'esattezza) ad Anna Grigor'evna Snitkina (che diventer\u00e0 in seguito sua moglie) e pubblicato nel 1866.\nScritto per necessit\u00e0 (lo scrittore doveva pagare dei debiti di gioco, da cui era dipendente), pressato dagli editori ai quali aveva promesso questo romanzo, contemporaneo di \"Delitto e castigo\", \"Il giocatore\" \u00e8 comunque diventato un capolavoro e un punto di riferimento della narrativa russa dell'Ottocento.\nDostoevskij analizza il gioco d'azzardo in tutte le sue forme con i diversi tipi di giocatori, dai ricchi nobili europei, ai poveretti che si giocano tutti i loro averi, non dimenticando i ladri tipici dei casin\u00f2. Il racconto \u00e8 anche uno studio delle diverse peculiarit\u00e0 delle popolazioni europee: l'altezzoso barone tedesco, il ricco gentleman inglese, il francese manipolatore, il polacco politicamente scorretto.\nTrama.\nIl romanzo \u00e8 ambientato in Germania, in una fittizia citt\u00e0 termale di nome Roulettenburg, il cui casin\u00f2 attira molti turisti. Aleksej Iv\u00e0novic, il narratore, svolge la professione di precettore presso una famiglia stravagante, composta da un vecchio generale perdutamente innamorato di una giovane francese dal passato turbolento, mademoiselle Blanche, da due bambini dei quali Aleksej \u00e8 il maestro e dalla figliastra del generale, Polina Aleks\u00e0ndrovna, della quale Aleksej \u00e8 follemente innamorato senza essere ricambiato. Attorno a questo nucleo gravitano Mr. Astley, un ricco inglese, onesto e timido, anch'egli innamorato di Polina, e il marchese francese des Grieux, amato da Polina. Aleksej, pur di suscitare interesse in Polina, arriva a compromettersi burlando un barone tedesco. Inoltre egli si trova spesso a giocare e vincere soldi per Polina, che necessita di grosse somme di denaro, poich\u00e9 la famiglia \u00e8 al limite della rovina a causa delle manipolazioni del marchese des Grieux, il quale ha portato il generale a ipotecare una grossa parte del patrimonio familiare. L'unica via di salvezza consiste nella morte della 'baboulinka' (in russo \"nonnina\"), Antonida Vasil'evna, l'anziana nonna proprietaria della futura eredit\u00e0.\nTutti attendono con ansia l'arrivo dalla Russia della notizia del decesso della nonna, in modo tale che il generale possa pagare i debiti al \"francesino\" des Grieux, cosicch\u00e9 si possa celebrare il matrimonio tra Polina e lo stesso marchese, e che a sua volta il generale possa sposare mademoiselle Blanche. Tuttavia la baboulinka piomba in Germania, lasciando tutti di stucco, e si dedica con fervore al gioco della roulette insieme ad Aleksej. Inizialmente tutto procede per il meglio, ma in un secondo momento la fortuna gira e la nonna perde la maggior parte dei suoi averi, con grande disperazione dei suoi familiari. A questo punto la catastrofe si abbatte sulla famiglia: venuto meno il patrimonio del generale, la sua promessa sposa francese perde interesse in lui e il marchese des Grieux fugge in Francia, lasciando sola e senza soldi la sfortunata Polina.\nAleksej decide di scommettere per aiutare economicamente Polina, e una sera in particolare comincia a vincere senza sosta; preso dalla foga pensa di scommettere tutti i soldi accumulati, ma all'ultimo secondo fugge via dalla casa da gioco e torna dall'amata. Quando Polina viene a conoscenza delle vincite di Aleksej al casin\u00f2 lo crede vizioso e, in preda alla follia, fugge da Mr. Astley. Aleksej a questo punto viene convinto da M.lle Blanche a recarsi a Parigi dove, irretendolo con la sua bellezza, comincia a sperperare i suoi soldi. L\u00ec, i due vengono raggiunti dal generale, che finalmente riesce a sposare la sua amata. Aleksej quindi riprende il suo viaggio attraverso i casin\u00f2, costretto addirittura a fare il domestico e il lacch\u00e8. Un giorno incontra Mr. Astley che gli spiega le ragioni di Polina: egli infatti rivela ad Aleksej che la ragazza in realt\u00e0 era sempre stata innamorata di lui e, in segno della vecchia amicizia, gli lascia del denaro, lasciando decidere a lui se usarlo per raggiungere Polina in Svizzera o per giocare alla roulette. Aleksej decide di proseguire per la sua strada, rimandando al futuro la sua definitiva redenzione."}
{"id": "629700", "revid": "1543377", "url": "https://it.wikipedia.org/wiki?curid=629700", "title": "Dipartimento di Pool", "text": "Il dipartimento di Pool (in francese: d\u00e9partement du Pool) \u00e8 uno dei 10 dipartimenti della Repubblica del Congo. Situato nella parte sud-orientale del paese, ha per capoluogo Kinkala.\nConfina a nord col dipartimento degli Altopiani, a est e a sud con la Repubblica Democratica del Congo e con il distretto di Brazzaville, a sud-ovest col dipartimento di Bouenza e a nord-ovest con quello di L\u00e9koumou.\nSuddivisioni.\nIl dipartimento \u00e8 suddiviso in 13 distretti:"}
{"id": "629701", "revid": "767487", "url": "https://it.wikipedia.org/wiki?curid=629701", "title": "La piccola bottega degli orrori (film 1960)", "text": "La piccola bottega degli orrori (\"The Little Shop of Horrors\") \u00e8 un film del 1960 diretto da Roger Corman, ispirato dal racconto del 1932 \"Green Thoughts\" di John Collier.\nDel film \u00e8 stato tratto un musical teatrale omonimo \"off-Broadway\" nel 1982, trasposto poi sul grande schermo nel 1986 con lo stesso titolo \"La piccola bottega degli orrori\" per la regia di Frank Oz.\nTrama.\nSeymour, imbranato commesso nel negozio di Gravis Mushinik, sviluppa una pianta assetata di sangue e in grado di parlare (che racconta di aver preso da un mercante cinese), e la battezza Audrey Junior, come l'assistente nel negozio di cui si \u00e8 innamorato.\nInizialmente Seymour \u00e8 felice della sua creazione, anche perch\u00e9 la pianta, che continua a crescere, ha portato fortuna al negozio; ben presto per\u00f2 perde il controllo della situazione, e viene obbligato dalla pianta a commettere omicidi per rifornirla di sangue umano, mentre la polizia indaga sulle sparizioni di persone nei dintorni della bottega.\nOrmai Seymour \u00e8 diventato totalmente schiavo del vegetale, e, durante una mostra al pubblico di Audrey, i suoi boccioli si aprono rivelando i visi degli esseri umani che ha divorato: quindi fa scoprire Seymour dalla polizia, ma l'uomo riesce a sfuggire all'arresto.\nTornato nottetempo alla bottega, Seymour \u00e8 deciso a vendicarsi del tradimento del vegetale, e ci si getta dentro armato di coltello venendo divorato, ma uccidendo la mostruosa pianta.\nProduzione.\nIl film venne girato in soli due giorni e una notte, tra il 28 ed il 29 dicembre 1959 in vari luoghi a Los Angeles; la scena finale dell'inseguimento venne girata a Lynwood (California). Le scene interne vennero realizzate presso i Chaplin Studios, al 1416 di North La Brea Avenue a Hollywood.\nUn giovane Jack Nicholson compare in una piccola parte, Wilbur Force, il paziente masochista di Farb; la notoriet\u00e0 ottenuta in seguito nella sua carriera ha contribuito ad aumentare l'interesse per questo film. La pellicola \u00e8 a tutti gli effetti il suo primo film horror.\nPrima collaborazione tra Roger Corman e Jack Nicholson; Corman avrebbe diretto Nicholson in altri tre film: I maghi del terrore (1963), La vergine di cera (1963) e Il massacro del giorno di San Valentino (1967) .\nA Dick Miller venne inizialmente offerto il ruolo di Seymour Krelboin, ma lo rifiut\u00f2 a favore di Fouch, che mangiava fiori (nel film li ha realmente mangiati).\nGran parte dei dialoghi tra Mel Welles e Dick Miller erano improvvisati.\nCharles B. Griffith non solo scrisse la maggior parte della sceneggiatura, ma apparve (non accreditato) come il paziente urlante che corre fuori dall'ufficio del Dr. Farb, come il ladro che irrompe nel negozio di fiori e come la voce di Audrey Junior.\nDal film venne realizzata una commedia teatrale a Broadway nel 1982, che venne adattata per il remake cinematografico del 1986. Il successo del musical ha ispirato anche una serie animata, Little Shop (1991), di cui \u00e8 stato consulente Roger Corman. Nel 1995, il film \u00e8 stato adattato come una serie di fumetti a 3 numeri, pubblicata da Cosmic Comics di Roger Corman; gli ultimi due numeri includevano interviste con le star Jonathan Haze e Mel Welles.\nDistribuzione.\nLa pellicola venne distribuita nelle sale cinematografiche statunitensi il 5 agosto 1960; oggi \u00e8 entrata nel pubblico dominio negli Stati Uniti.\nIn Italia non venne mai distribuito al cinema; venne trasmesso in televisione per la prima volta nel 1985."}
{"id": "629709", "revid": "712828", "url": "https://it.wikipedia.org/wiki?curid=629709", "title": "Pok\u00e9mon Market", "text": ""}
{"id": "629713", "revid": "287204", "url": "https://it.wikipedia.org/wiki?curid=629713", "title": "Mompracem", "text": "Mompracem \u00e8 una isola immaginaria che compare nella serie letteraria del ciclo indo-malese di Emilio Salgari; l'isola \u00e8 il covo di Sandokan e dei suoi fedeli uomini, i \"Tigrotti di Mompracem\".\nOrigini storiche.\nSulle odierne carte nautiche non esiste un'isola con il nome \"Mompracem\"; tale nome si trovava per\u00f2 nelle carte nautiche di fine Ottocento, carte a cui probabilmente attinse Emilio Salgari.\nSecondo Giulio Raiola, la Mompracem dei romanzi di Salgari sarebbe una piccola isoletta denominata Keraman (anche nota col nome di \"Kumaran\" o \"Kuraman\"). Incongruenze geografiche (e la smentita dello stesso Salgari che considerava Mompracem e Keraman due isole ben distinte) fanno dubitare che questa ipotesi sia valida., anche se Robert Nicholl, in un articolo sulla cartografia del Borneo nel XVI secolo, conferma l'identificazione di Mompracem con l'isola di Keraman. Studi pi\u00f9 recenti attraverso indagini cartografiche e satellitari suggeriscono invece che Mompracem sia identificabile col banco corallino di Ampa Patches, nelle acque territoriali del Brunei. La studiosa Bianca Maria Gerlich evidenzia che Mompracem esisteva sulle carte nautiche dalla met\u00e0 del XVI secolo ed era pi\u00f9 grande della Keraman attuale in cui \u00e8 identificabile l'antica Mompracem. \"Keraman\" nella lingua malese significa \"l'isola che scompare\"; infatti una parte fu portata via dal mare. La nuova denominazione dell'isola si trova nel 1870.\nCaratterizzazione letteraria.\nNel ciclo indo-malese ideato da Emilio Salgari l'isola \u00e8 la sede di Sandokan e dei suoi tigrotti. Prima dell'arrivo di questi, Mompracem era un covo di pirati, ma, grazie a Sandokan, diventa un piccolo regno. Nel primo libro delle avventure di Sandokan, \"Le tigri di Mompracem\", l'isola \u00e8 conquistata dagli inglesi. Negli eventi narrati dal primo al terzo romanzo del ciclo, \"I pirati della Malesia\", Sandokan la riconquista, per poi riperderla nel quinto capitolo, \"Il Re del Mare\". Solo dopo alcuni anni, i tigrotti riconquisteranno il loro scoglio, strappandolo al sultano di Varauni, un fantoccio della Corona britannica, incaricato di controllare l'isola.\nSecondo Salgari, l'isola \u00e8 coperta da fitti boschi tranne un piccolo villaggio, costruito dai tigrotti di Mompracem, il quale \u00e8 sovrastato da un'alta rupe a picco sul mare, sulla quale si erge l'abitazione di Sandokan e Yanez.\nCaratterizzazione televisiva.\nPer le riprese dello sceneggiato televisivo \"Sandokan\" degli anni settanta, venne scelta, dopo una lunga serie di sopralluoghi, l'isola malese di Kapas, situata al largo delle coste orientali della penisola della Malacca."}
{"id": "629714", "revid": "1924342", "url": "https://it.wikipedia.org/wiki?curid=629714", "title": "Model", "text": "Model () \u00e8 un \"sunjong\" manhwa di Lee So Young, edito da Daiwon e pubblicato in Corea del Sud tra il 2000 e il 2002. In Italia \u00e8 edito da J-Pop.\nTrama.\nI protagonisti sono Jiye, giovane artista coreana che studia in Europa, e Muriel, un vampiro che finisce a casa sua per via dell'amica Melissa. Affascinata da Muriel, Jiye accetta di trasferirsi nella sua abitazione per studiarne un ritratto, donando in cambio il suo sangue. Qui incontra gli altri personaggi del fumetto: Eva, ex famosissima modella che ha misteriosamente deciso di passare il resto della sua vita come governante del vampiro, e Ken, figlio di Eva e Muriel.\nIn realt\u00e0, si scoprir\u00e0 in seguito, Ken - che crede che la donna non sia sua madre - \u00e8 figlio di Eva e Adrian, un fantasma del quale Eva \u00e8 innamorata. Per questo motivo il tormentato ragazzo non possiede un'anima: egli e la madre condividono un unico spirito e il suo destino \u00e8 segnato da una morte imminente (condizione che spinger\u00e0 Eva a chiedere a Muriel di rendere Ken immortale trasformandolo in un vampiro).\n\"Model\" \u00e8 un'opera di natura soprattutto introspettiva: se Jiye \u00e8 una ragazza curiosa e forte (che per\u00f2 dovr\u00e0 fare i conti con l'amore che prova per Muriel), Ken \u00e8 un personaggio particolarmente interessante soprattutto per il suo estremo bisogno di avere un padre (che cerca disperatamente nel vampiro). Muriel, invece, \u00e8 una figura dapprima fredda, ma che rivela gradualmente molti lati della sua umanit\u00e0 (sebbene non sia pi\u00f9 un umano) e molte sue debolezze, a dispetto della sua immortalit\u00e0. Eva, infine, \u00e8 una donna misteriosa che cela molto dolore e la cui psicologia risulta quindi degna di attenzione.\nEdizioni italiane.\nLa prima edizione italiana di \"Model\" \u00e8 del 2003, ad opera di Star Comics che la inser\u00ec nella collana \"Zero\", nel tentativo di presentare il fumetto coreano al grande pubblico. La pubblicazione si alternava mensilmente con quella di \"Priest\" di Hyung Min Woo, ma entrambe furono interrotte al secondo volume. Nel 2006 l'editore Edizioni BD, sotto l'etichetta J-Pop, ha ripreso la pubblicazione di entrambe le opere in volumi pregiati."}
{"id": "629715", "revid": "767487", "url": "https://it.wikipedia.org/wiki?curid=629715", "title": "Maestro d'Isacco", "text": "Biografia.\nDue scene affrescate nel registro superiore della Basilica di San Francesco di Assisi, che narrano la storia biblica della \"Morte d'Isacco\", hanno costituito per gli storici dell'arte un vero e proprio enigma ancora lontano dall'essere risolto.\nQueste due scene sono di una modernit\u00e0 tale che da sempre ha fatto discutere sull'attribuzione di questi affreschi ad un pittore di grosso bagaglio tecnico e rientrano a pieno titolo in quella che \u00e8 definita la \"Questione giottesca\".\nTrovandosi nel registro superiore della Basilica accanto ai pre-giotteschi di scuola romana (Stefano Pasquariello e Filippo Rusuti) e ai toscani (seguaci e allievi di Duccio di Boninsegna e Cimabue), il Maestro d'Isacco spicca in volumetria e tridimensionalit\u00e0 anticipando di diversi anni la rivoluzione pittorica di Giotto.\nPer questo motivo si \u00e8 pensato ad un maestro romano all'apice della propria attivit\u00e0 (Pietro Cavallini) o ad un allievo di Cimabue, da identificarsi proprio con il giovanissimo Giotto.\nGli affreschi.\nI due affreschi mostrano \"Isacco che benedice Giacobbe\" (\"Gen. 27, 1-29\") e \"Isacco che respinge Esa\u00f9\" (\"Gen. 27, 30-40\").\nL'ambientazione degli affreschi \u00e8 uguale: Isacco cieco giace sul letto di morte in primo piano, un secondo personaggio (prima Giacobbe e poi Esa\u00f9) in secondo piano proteso verso la figura del padre, un terzo piano \u00e8 occupato dalla figura di Rebecca che sorveglia preoccupata che l'inganno dello scambio dei fratelli riesca.\nIn ambedue le scene una pesante cortina chiude lo sfondo come un'edicola della sacra rappresentazione mettendo in risalto, come una scatola tridimensionale, la volumetria dei personaggi che agiscono nello spazio scenico: una finta architettura in lieve assonometria fa infatti da cornice all'ambiente dove si trova il letto di Isacco composto da un solido parallelepipedo.\nL'iato fra le due scene \u00e8 la presenza di una figura che solleva Isacco nell'atto di benedire Giacobbe (che lui crede Esa\u00f9) e la cortina sollevata da Rebecca forma delle pieghe che danno ancora pi\u00f9 movimento alla scena.\nIl Maestro d'Isacco, per il suo elevato livello tecnico, pu\u00f2 essere considerato uno dei primi pittori gotici italiani, distaccandosi per originalit\u00e0 e tecnica dai pittori della sua et\u00e0.\nLa questione di Giotto ad Assisi.\nDa molti decenni \u00e8 stata messa in seria discussione la tradizionale attribuzione a Giotto degli affreschi della \"Vita di San Francesco\" della Basilica Superiore, soprattutto ad opera di studiosi e critici d'arte di area anglosassone (Rintelen, Oertel, Meiss). Gli studiosi italiani rimangono invece in buona parte convinti della bont\u00e0 della tesi vasariana della sicura attribuzione a Giotto. Di recente l'intervento di Bruno Zanardi, restauratore della Basilica di Assisi dopo il terremoto del 1997, ha dato un altro forte scossone alla secolare diatriba, ribadendo l'opinione di Federico Zeri che riconosceva la mano di un pittore di scuola romana, forse Pietro Cavallini, l'unico grande pittore gotico che stranamente non \u00e8 presente nel \"Cantiere di Assisi\", dove invece lavorarono gli altri pittori romani suoi contemporanei Jacopo Torriti e Filippo Rusuti.\nL'attribuzione a Cavallini degli affreschi di San Francesco, anche se ancora minoritaria fra gli storici dell'arte, getterebbe nuova luce sul Maestro d'Isacco, i cui affreschi sono forse i pi\u00f9 vicini al Cavallini sia tecnicamente, sia per i colori caldi e gli incarnati cos\u00ec simili a quelli degli affreschi di Santa Cecilia in Trastevere.\nNonostante questo, le attribuzioni pi\u00f9 accettate sono ancora quelle di Giotto oppure (meno accreditata) di un Arnolfo di Cambio che accanto a quelle di scultore e architetto aggiungerebbe una rara perizia pittorica.\nOpere principali.\nAl Maestro di Isacco sono attribuite una serie di storie dell'Antico testamento nella basilica superiore di Assisi, tra cui:"}
{"id": "629716", "revid": "54354", "url": "https://it.wikipedia.org/wiki?curid=629716", "title": "Crucial Technology", "text": ""}
{"id": "629720", "revid": "1543377", "url": "https://it.wikipedia.org/wiki?curid=629720", "title": "Eight Days a Week", "text": "Eight Days a Week \u00e8 un brano dei Beatles del 1964, composto da John Lennon e Paul McCartney.\nIl brano.\nPubblicazione.\nPer quanto riguarda il mercato britannico-europeo, la canzone fu inserita nell'album \"Beatles for Sale\" pubblicato il 4 dicembre del 1964. Negli Stati Uniti invece, la canzone fu pubblicata con l'album \"Beatles VI\" il 14 giugno del 1965.\nQuesta irregolarit\u00e0 \u00e8 spiegata dalle diverse strategie commerciali, almeno fino al 1966, delle due etichette: l'inglese Parlophone e la statunitense Capitol. Oltre ad utilizzare copertine diverse, gli album uscivano, dai due lati dell'oceano, non sincronizzati e le canzoni inserite potevano anche non risultare le stesse.\nOrigine e storia.\nA causa di questo sfasamento discografico tra Europa e Stati Uniti, alcuni DJ americani trasmisero la canzone, grazie all'ausilio di dischi di importazione dall'Inghilterra. La canzone non era ancora nota e non era nemmeno incisa nell'ultimo album contemporaneo uscito in America; ma nonostante questo, ottenne un consenso tale da indurre i dirigenti della Capitol a pubblicare, rapidamente, un singolo con \"Eight Days a Week\" sul Lato A e \"I Don't Want to Spoil the Party\" sul retro.\nMalgrado l'ottimo riscontro di vendite e il primo posto raggiunto nella classifica americana Billboard Hot 100 per due settimane ed in Canada per due settimane ed il quinto posto in Germania, i Beatles non la suonarono mai dal vivo.\nMusica e arrangiamento.\nLa canzone fu il risultato di uno dei primi esempi di sperimentazione del gruppo per quanto riguarda gli arrangiamenti, le sonorit\u00e0. Alle registrazioni \"lampo\" dei primi album, i Beatles sostituirono sedute prolungate di studio e di prove tecniche.\nTesto e significato.\nIl titolo significa \"Otto giorni a settimana\".\nMcCartney accredit\u00f2 la paternit\u00e0 del titolo della canzone sia a Ringo Starr sia ad uno \"chauffeur\" che lo accompagn\u00f2 alla casa di John Lennon."}
{"id": "629721", "revid": "858648", "url": "https://it.wikipedia.org/wiki?curid=629721", "title": "Crisi sino-sovietica", "text": "La crisi sino-sovietica indica un periodo di forti tensioni e di crisi ideologica che nel corso degli anni sessanta vide contrapposti i due Stati socialisti pi\u00f9 influenti nel periodo della guerra fredda, la Cina maoista e l'Unione Sovietica, mentre quest'ultima stava attuando la \"destalinizzazione\".\nLa rottura era una conseguenza delle scissioni nel seno del movimento comunista internazionale.\nStoria.\nPrime tensioni.\nNella sua lotta per il socialismo, il Partito Comunista Cinese era stato grandemente aiutato dall'URSS di Stalin, sia per quanto riguardava la guerra di resistenza anti-giapponese, sia nella guerra civile contro Chiang Kai-shek, sia per quanto riguardava i termini economici della costruzione del socialismo nella neonata Repubblica Popolare Cinese. Una lunga visita di Mao Tse-tung (presidente della RPC) a Mosca fra il 1949 e il 1950 port\u00f2 alla firma di un patto di amicizia, suggellando la vicinanza fra i due paesi.\nA seguito del \"rapporto segreto\" di Chru\u0161\u010d\u00ebv su Stalin al XX Congresso del PCUS, Mao non si oppose apertamente, ma durante una visita del vicepremier sovietico Mikojan a Pechino gli disse che, a suo parere, i \"meriti di Stalin hanno la meglio sui suoi errori\". Inoltre, in un discorso, disse: \"Credo che ci siano due spade: una \u00e8 Lenin e l'altra \u00e8 Stalin. Ora i russi hanno gettato via quella spada che \u00e8 Stalin... Una volta aperta questa breccia, sostanzialmente si \u00e8 gettato via il leninismo\". Mao non ruppe subito i rapporti fra il PCUS e il PCC, sperando in un ravvedimento di Chru\u0161\u010d\u00ebv.\nGi\u00e0 fra il 1956 e il 1959, comunque, le tensioni si inasprirono: la Cina non segu\u00ec l'URSS nel ristabilire le relazioni diplomatiche con la Jugoslavia di Tito, espulsa dal Cominform nel 1948, e difese l'Albania quando il suo \"leader\" Enver Hoxha critic\u00f2 pubblicamente Chru\u0161\u010d\u00ebv a Mosca.\nLa rottura.\nNel 1959, Chru\u0161\u010d\u00ebv comp\u00ec scelte fortemente criticate dalla dirigenza cinese: da un lato si incontr\u00f2 con il presidente statunitense Eisenhower, dall'altro critic\u00f2 il Grande balzo in avanti, giudicandolo non marxista.\nNel 1960, al Congresso del Partito Comunista Rumeno, Chru\u0161\u010d\u00ebv dichiar\u00f2 che Mao era un avventurista, un deviazionista e un nazionalista, mentre il PCC accus\u00f2 il dirigente sovietico di essere un revisionista e un dittatore. Alla riunione di 81 partiti comunisti tenutasi a Mosca ci furono altre tensioni, risolte solo con un sofferto compromesso. Infine, nel 1961, il XXII Congresso del PCUS rinunci\u00f2 alla dittatura del proletariato in favore della dittatura del popolo, e propose un avanzamento riformista verso il socialismo. Zhou Enlai, in rappresentanza del PCC, lasci\u00f2 Mosca indignato, ponendo provocatoriamente corone di fiori al mausoleo di Lenin e Stalin.\nSempre nel 1961, Chru\u0161\u010d\u00ebv ritir\u00f2 gli specialisti sovietici dalla Cina e la rottura prosegu\u00ec. L'URSS e il Patto di Varsavia vennero giudicati revisionisti da Mao e dalla Cina, mentre si cominci\u00f2 a creare la rottura del movimento comunista internazionale. Gran parte dei partiti comunisti occidentali - come il Partito Comunista Italiano - si schierarono a favore dell'URSS, mentre molti partiti comunisti asiatici restarono dalla parte della Cina. Dalla seconda met\u00e0 degli anni sessanta, inoltre, Mao lanci\u00f2 la direttiva di creare \"partiti autenticamente marxisti-leninisti\", contro le \"dirigenze revisioniste\" dei partiti comunisti storici. Da qui nasceranno i partiti che si ispireranno al maoismo.\nDopo la caduta di Chru\u0161\u010d\u00ebv nel 1964, Zhou Enlai si rec\u00f2 a Mosca dove ebbe un incontro con i nuovi capi sovietici, Bre\u017enev e Kosygin, ma non trov\u00f2 fondamentali divergenze con Chru\u0161\u010d\u00ebv e non vi furono tentativi di riavvicinamento.\nIl confronto sino-sovietico.\nDal 1961, i rapporti fra URSS e Cina rimasero gelidi. L'unico contatto avvenne durante la guerra del Vietnam, quando entrambe le nazioni si trovarono ad aiutare la Repubblica Democratica del Vietnam e i viet cong politicamente e militarmente.\nIl lancio della Grande rivoluzione culturale proletaria nel 1966 era diretto anche contro il \"revisionismo sovietico\" che, dopo la repressione della primavera di Praga, venne bollato anche di \"social-imperialismo\". Il Partito Comunista Indonesiano, terzo partito comunista al mondo per grandezza, era il migliore alleato del PCC insieme al Partito del Lavoro d'Albania, ma venne distrutto a seguito di un colpo di Stato militare nel 1965 ad opera di Suharto. Il PCC ebbe molti partiti maoisti come alleati, come il Partito Comunista di Kampuchea, il Partito Comunista delle Filippine, il Partito Comunista della Thailandia o il Partito Comunista della Birmania.\nNel gennaio 1967, le Guardie Rosse presero d'assedio l'ambasciata sovietica a Pechino, ma la situazione non degener\u00f2. Un anno dopo, invece, truppe sovietiche attaccarono le guardie di frontiera cinesi sul fiume Ussuri, ma la crisi non degener\u00f2 in guerra.\nGi\u00e0 nel 1970, Mao si rese conto che la Cina non poteva sostenere un conflitto con Stati Uniti e Unione Sovietica. Nel 1971, le pi\u00f9 alte cariche cinesi si incontrarono con Henry Kissinger e, un anno dopo, col presidente Nixon. Da questo momento, le relazioni sino-statunitensi poterono dirsi stabilizzate.\nIl confronto sino-sovietico prosegu\u00ec e si accentu\u00f2 in Africa, dove sia l'URSS che la Cina sostennero partiti e movimenti comunisti o di liberazione nazionale, aiutando le fazioni a loro alleate nelle guerre civili in Zimbabwe, Angola e Mozambico. Differentemente dai cinesi, per\u00f2, i sovietici inviarono truppe militari in queste zone, contribuendo a stabilizzare la situazione ma anche ad allargare la loro orbita d'influenza con i paesi occupati.\nLa Kampuchea Democratica, il nuovo assetto socialista della Cambogia dopo la presa del potere di Pol Pot, divenne un nuovo alleato della Cina, mentre all'URSS si alline\u00f2 Cuba.\nRitorno alla normalit\u00e0.\nDopo la sconfitta della fazione pi\u00f9 estremista di Lin Biao nel 1973 e la sua stessa morte nel 1971, i gruppi della Rivoluzione culturale non provocarono pi\u00f9 i sovietici, bench\u00e9 il governo cinese continuasse a criticare il \"revisionismo\" e il \"social-imperialismo\". Inoltre, nel '73 le truppe di frontiera sovietiche erano il doppio di quelle del '69.\nDopo la morte di Mao e la salita al potere di Deng Xiaoping, la nuova dirigenza cinese smise di condannare il \"revisionismo sovietico\", ponendosi anzi sulla linea di un timido riavvicinamento. Ogni contatto venne per\u00f2 interrotto dalle dispute internazionali, come l'invasione vietnamita della Cambogia del 1978, che depose il regime filocinese dei Khmer rossi, stabilizzando l'area, e destituendo Pol Pot. Il governo cambogiano era l'unico a non essere filosovietico, a differenza del Vietnam e del Laos. La Cina diede inizio nel 1979 alla breve guerra sino-vietnamita, seguita poi per un decennio da uno stato di conflitto limitato lungo la frontiera tra le due nazioni che non ebbe per\u00f2 importanti risvolti.\nNel 1979, l'URSS invase l'Afghanistan e la Cina denunci\u00f2 l'occupazione, alleandosi agli Stati Uniti e al Pakistan nel tentativo di destabilizzare il governo filosovietico. Nello stesso periodo, il governo cinese contrast\u00f2 i sandinisti in Nicaragua. Solo nel 1982, Bre\u017enev diede segno di essere disposto ad una certa apertura.\nMichail Gorba\u010d\u00ebv ristabil\u00ec le relazioni con la Cina, grazie anche alla ritirata sovietica dall'Afghanistan. Nel 1989, il capo di Stato sovietico visit\u00f2 la RPC, incontrandosi con Deng. Della perestrojka gorbacioviana Deng critic\u00f2 solo l'indebolimento del potere del partito comunista, pur senza attaccare le riforme di mercato.\nCon la dissoluzione dell'Unione Sovietica ebbe fine anche la crisi."}
{"id": "629723", "revid": "287204", "url": "https://it.wikipedia.org/wiki?curid=629723", "title": "Otakar Sevcik", "text": ""}
{"id": "629725", "revid": "1543377", "url": "https://it.wikipedia.org/wiki?curid=629725", "title": "Deutsche Sprachpr\u00fcfung f\u00fcr den Hochschulzugang", "text": "L'esame DSH (\"Deutsche Sprachpr\u00fcfung f\u00fcr den Hochschulzugang\", in italiano: esame di lingua tedesca per l'accesso all'universit\u00e0) \u00e8 un esame che va sostenuto per l'ammissione ad un'universit\u00e0 tedesca se non si \u00e8 in possesso di un diploma di scuola secondaria in una scuola di lingua tedesca, per dimostrare di possedere competenze linguistiche sufficienti allo studio universitario.\nIl certificato ottenuto con l'esame viene riconosciuto da tutte le universit\u00e0 tedesche. Il livello linguistico necessario a superare l'esame \u00e8 appena superiore al certificato di livello intermedio \"Mittelstufenzertifikat\" del \"Goethe-Institut\". In molte universit\u00e0 per poter accedere all'esame \u00e8 necessario avere gi\u00e0 un'ammissione sotto condizione. In generale le universit\u00e0 dove si pu\u00f2 sostenere l'esame organizzano corsi preparatori a pagamento.\nL'esame consiste in una parte scritta ed una orale. Lo scritto pu\u00f2 essere organizzato in modo diverso dalle singole universit\u00e0, ma dura in genere 4-5 ore e vengono sempre richieste le seguenti prestazioni: \nNel caso il risultato dell'esame sia positivo, si distinguono 3 livelli: "}
{"id": "629730", "revid": "1186766", "url": "https://it.wikipedia.org/wiki?curid=629730", "title": "X.Org Foundation", "text": "X.Org Foundation \u00e8 un'organizzazione, fondata il 22 gennaio 2004, che ha come obiettivo lo sviluppo di X Window System.\nIl consiglio direttivo nel 2005 era composto da Stuart Anderson, Egbert Eich (SUSE), Jim Gettys (OLPC), Stuart Kreitman (Oracle), Kevin Martin (Red Hat), Jim McQuillan e da Leon Shiman.\nIl server X.Org \u00e8 l'implementazione di riferimento di X ed \u00e8 comunemente usato nei sistemi operativi Linux e UNIX. \u00c8 la tecnologia fondamentale alla base dei desktop environment, a partire da CDE fino ad arrivare ai moderni GNOME e KDE. L'ultima versione pubblicata \u00e8 la X11R7.7 ed \u00e8 liberamente scaricabile dal sito di freedesktop.org."}
{"id": "629737", "revid": "1745361", "url": "https://it.wikipedia.org/wiki?curid=629737", "title": "Atropo", "text": "Nella mitologia greca, \u00c0tropo (in greco: , cio\u00e8 \"in nessun modo, l'immutabile, l'inevitabile\") era una delle tre Moire (o Parche, nella mitologia romana), figlia, secondo una versione, della Notte o, secondo un'altra, di Zeus e di Temi (o Mnemosine).\nNella mitologia viene citata anche per aver condizionato il destino di Meleagro.\nIl mito.\n\u00c0tropo, la pi\u00f9 anziana (Esiodo, Scudo, 259: ... \"non era una grande dea, ma certamente alle altre superiore e pi\u00f9 anziana\"...) delle tre sorelle, colei che non si pu\u00f2 evitare, l'inflessibile; rappresenta il destino finale della morte d'ogni individuo poich\u00e9 a lei era assegnato il compito di recidere, con lucide cesoie, il filo che ne rappresentava la vita, decretandone il momento della morte.\n\u00c8aco (\u0391\u1f30\u03b1\u03ba\u03cc\u03c2) \u00e8 il giudice che controlla nel Tartaro se le persone vi entrano contro il volere di Atropo."}
{"id": "629738", "revid": "28406", "url": "https://it.wikipedia.org/wiki?curid=629738", "title": "Axuch", "text": ""}
{"id": "629739", "revid": "1305772", "url": "https://it.wikipedia.org/wiki?curid=629739", "title": "Libri eretici", "text": "Col termine Libri eretici si intendono:"}
{"id": "629740", "revid": "110157", "url": "https://it.wikipedia.org/wiki?curid=629740", "title": "Comitato di Zagabria", "text": "Il comitato di Zagabria (in ungherese \"Z\u00e1gr\u00e1b v\u00e1rmegye\", in croato \"Zagreba\u010dka \u017eupanija\") \u00e8 stato un antico comitato del Regno d'Ungheria situato nell'odierna Croazia. Il comitato apparteneva all'autonomo Regno di Croazia e Slavonia; suo capoluogo era Zagabria.\nGeografia fisica.\nIl comitato di Zagabria confinava a nordovest con i territori austriaci della Carniola e della Stiria, a nord e ad est con gli altri comitati di Varasdino, Belov\u00e1r-K\u0151r\u00f6s e Pozsega (tutti parte della Croazia-Slavonia), a sud con la Bosnia ed Erzegovina (austriaca) e a sudovest con il comitato croato-slavone di Modrussa-Fiume. Il territorio del comitato era attraversato dal fiume Sava e comprendeva le importanti citt\u00e0 di Sisak e Karlovac.\nStoria.\nIn seguito alla prima guerra mondiale il comitato fu sciolto e col Trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno dell'indipendenza dalla Jugoslavia, il territorio dell'antico comitato appartiene alla Croazia e corrisponde alle contee di Zagabria e Sisak-Moslavina."}
{"id": "629744", "revid": "92723", "url": "https://it.wikipedia.org/wiki?curid=629744", "title": "Trusted Platform Module", "text": "Il Trusted Platform Module (letteralmente \"modulo per una piattaforma fidata\", spesso abbreviato come TPM) \u00e8 il nome con cui vengono indicate sia le specifiche per la costruzione di un microchip deputato alla sicurezza informatica, pubblicate dal Trusted Computing Group, sia il chip stesso. Tale microchip viene generalmente implementato come modulo aggiuntivo per la scheda madre di un computer, ma si pu\u00f2 trovare anche in palmari e in altri dispositivi elettronici.\nTale chip era noto in precedenza come Chip Fritz, nome che deriva dal senatore statunitense Ernest \"Fritz\" Hollings, forte sostenitore di questo progetto. Lo scopo del TPM \u00e8 l'aumento della sicurezza informatica: ogni chip \u00e8 dotato di una coppia di chiavi crittografiche uniche, che lo rendono univocamente identificabile, e di un motore per la crittografia asimmetrica per la criptazione dei dati.\nIl Trusted Platform Module \u00e8 progettato per essere disponibile su qualsiasi sistema operativo o piattaforma. Attualmente tali chip sono diffusi tra i portatili destinati all'utenza business e diversi produttori di schede madri e computer desktop forniscono il supporto opzionale a tale tecnologia. \nSecondo la International Data Corporation, entro il 2010 tutti i portatili e praticamente quasi tutti i PC avrebbero dovuto esser dotati di TPM. Nonostante tale previsione, il chip TPM non si \u00e8 diffuso in tutte le architetture. Quando Apple pass\u00f2 ai processori Intel nel 2006, inser\u00ec il TPM in alcune, ma non tutte, le schede madri Mac, per poi eliminarlo completamente nel 2009.\nA luglio del 2013, al rilascio delle specifiche di Windows 8.1, la Microsoft lo ha incluso tra i requisiti obbligatori a partire dal 1\u00ba gennaio 2015.\nArchitettura.\nLe specifiche pubblicate dal Trusted Computing Group definiscono quale dev'essere l'architettura del processore e quali funzionalit\u00e0 minime esso deve offrire.\nOgni TPM deve offrire determinate minime funzioni, ovvero:\nA tale scopo, ogni Trusted Platform Module deve essere dotato di specifiche componenti, connesse tra loro attraverso un bus interno e capaci di interagire con il resto del calcolatore con un bus esterno. Tali componenti devono essere i seguenti:\nDispositivo di Input/Output.\nIl componente di I/O deve essere in grado di gestire le comunicazioni sui bus interni ed esterni, crittografando e decodificando le informazioni quando necessario. Deve garantire l'accesso al dispositivo in associazione col dispositivo Opt-In.\nCoprocessore Crittografico.\nOgni dispositivo deve essere dotato di un processore in grado di eseguire le seguenti operazioni:\nTale processore pu\u00f2 utilizzare anche la crittografia asimmetrica per comunicazioni interne al modulo, ma non deve esporre dati generati con algoritmi simmetrici all'esterno dello stesso. Per l'emissione di firme digitali, viene utilizzato l'algoritmo asimmetrico RSA con chiave di dimensione di 2048 bytes, sebbene il modulo debba supportare anche chiavi da 512 e 1024 byte. Tali chiavi possono essere note solo al modulo o in congiunzione tra un'entit\u00e0 esterna e il modulo stesso.\nGeneratore di Chiavi Crittografiche.\nIl generatore di chiavi deve essere in grado di generare coppie di chiavi asimmetriche e chiavi simmetriche. Non \u00e8 posta alcuna limitazione sul tempo di creazione delle chiavi.\nMotore HMAC.\nIl motore HMAC deve essere in grado di fornire due importanti funzioni:\nA tale scopo viene utilizzato l'algoritmo crittografico HMAC con una dimensione di chiave di 20 bytes e una dimensione di blocco dati di 64 bytes. Le peculiarit\u00e0 dell'algoritmo lo rendono adatto a tali scopi: HMAC utilizza infatti una combinazione del messaggio originale e della chiave segreta per la crittografia dei dati, garantendo la massima sicurezza.\nGeneratore di Numeri Pseudocasuali.\nIl motore di numeri casuali \u00e8 la sorgente della casualit\u00e0 all'interno del modulo. Le specifiche prevedono l'utilizzo di un algoritmo generatore di numeri pseudo-casuali per la creazione di chiavi e per la firma digitale. Il generatore di numeri casuali deve essere costituito da un componente in grado di accettare e mescolare dati imprevedibili da un coprocessore per restituire tali dati come risultato di una funzione non invertibile, come l'algoritmo SHA-1. A ogni chiamata deve essere in grado di generare 32 bytes di dati casuali.\nIl componente per la creazione di numeri casuali deve essere inizializzato durante la lavorazione con dati casuali, generati per esempio attraverso il disturbo termico del segnale o attraverso software appositi; dopo tale inizializzazione, nessuna entit\u00e0, nemmeno il produttore stesso, deve essere in grado di controllare lo stato di tale generatore. Durante l'utilizzo, tale componente continuer\u00e0 a usare casualit\u00e0 hardware o software per generare i dati casuali, come per esempio il controllo casuale di combinazioni di tasti premuti o combinando i movimenti del mouse. La funzione utilizzata come output deve necessariamente ricevere un minore numero di bit in input rispetto a quelli restituiti in output, per garantire l'impossibilit\u00e0 di risalire allo stato del generatore di numeri.\nMotore SHA-1.\nIl modulo deve integrare un dispositivo in grado di gestire hash SHA-1 di 160 bits di dimensione. Tali hash vengono utilizzati per la firma digitale dei file.\nGestore di Alimentazione.\nIl Trusted Platform Module deve essere fornito di un componente in grado di gestire l'alimentazione del modulo e di informare il modulo stesso sullo stato di alimentazione dei dispositivi disponibili sulla macchina in cui \u00e8 installato. Queste informazioni vengono utilizzate dal modulo per rilevare la presenza fisica di utilizzatori della macchina per fare in modo, per esempio, che alcune specifiche operazioni sul modulo siano eseguibili solo attraverso l'autorizzazione o, in caso di gestione remota, della presenza di un operatore.\nOpt-In.\nIl componente Opt-In deve essere in grado di fornire i meccanismi e le protezioni necessarie per accendere, spegnere, attivare o disattivare il TPM. \u00c8 inoltre il componente deputato al controllo della presenza fisica di operatori sulla macchina su cui \u00e8 installato il Trusted Platform Module. Il componente Opt-In deve garantire che il modulo possa essere acceso, spento, attivato o disattivato solo da utenti che detengono il controllo del TPM, definiti come TPM Owner, o, nel caso di Owner remoto, se vi sono operatori presenti sulla macchina.\nMotore di Esecuzione.\nIl motore di esecuzione esegue il codice esterno, ottenuto dal modulo di Input/Output, per utilizzare le funzionalit\u00e0 del Trusted Platform Module. Deve essere in grado di garantire la trasparenza delle operazioni e la protezione dei dati sensibili.\nMemoria non volatile.\nIl modulo deve essere dotato di memoria non volatile, deputata al mantenimento di informazioni quali l'identit\u00e0 del Trusted Platform Module. Tale memoria deve essere accessibile al proprietario del modulo, o da entit\u00e0 autorizzate dallo stesso, per la conservazione sicura di dati. Il modulo, a causa della limitata vita dei componenti di memoria non volatile, deve accedere a tali componenti in modo da non rendere loro e, quindi, il modulo stesso, prematuramente inutilizzabili.\nUtilizzo.\nPer essere utilizzato, ogni Trusted Platform Module richiede l'utilizzo di uno specifico Trusted Software Stack, anch'esso determinato dalle specifiche del Trusted Computing Group. Se usato insieme a tale software, il TPM pu\u00f2:\nLa tecnica di \"sealing\" dei dati corrisponde al salvataggio dei dati cifrati usando una chiave che dipende dallo stato del sistema, ossia una la combinazione dell'hardware e del software in esecuzione. La decifratura degli stessi dati sar\u00e0 possibile soltanto per mezzo della stessa chiave, cio\u00e8 utilizzando la stessa configurazione del sistema all'atto del salvataggio (lo stesso hardware e lo stesso software in esecuzione).\nIl \"binding\" si riferisce alla cifratura dei dati usando una chiave di approvazione detta Endorsement Key, ovvero una chiave RSA che identifica univocamente il TPM stesso inserita nel chip durante la sua fabbricazione garantendo cos\u00ec che tali dati siano decifrabili soltanto dallo stesso modulo che li ha criptati.\nL'attestazione remota viene effettuata per mezzo di apposite chiavi di cifratura, dette AIK (Attestation Identity Key), generate all'occorrenza dal TPM .In alternativa dalla versione 1.2 delle specifiche TCG per autenticarsi su rete \u00e8 possibile utilizzare il protocollo di Direct Anonymous Attestation, che consente l'autenticazione remota della macchina preservando la riservatezza del sistema autenticato.\nIl chip, in sostanza, ha una funzione di controllo passivo sull'hardware ed il software installato sulla macchina su cui \u00e8 presente. Per mezzo di speciali registri al suo interno, detti PCR (Platform Configuration Register), il TPM tiene traccia dell'evoluzione dello stato del sistema, \"misurandolo\" (si tratta praticamente dell'elaborazione di un hash delle informazioni prelevate dai dispositivi e del software in esecuzione) secondo la seguente formula\nformula_1\novvero, il contenuto dell\"'i\"-esimo PCR viene aggiornato (al tempo formula_2) con l'hash SHA1 (US Secure Hash Algorithm 1, RFC 3174) calcolato sul contenuto precedente dello stesso registro (al tempo formula_3) e sulle informazioni prelevate attualmente (al tempo formula_2) dal sistema (all'avvio del sistema, il contenuto dei PCR \u00e8 impostato a 0).\nIl software (il boot loader, il sistema operativo, i programmi applicativi), realizzato opportunamente per interfacciarsi con il TPM, potr\u00e0 quindi decidere, in base alle informazioni correntemente contenute nei PCR ed in base alla propria logica programmata, quali operazioni intraprendere. Per ovvie ragioni di sicurezza il TPM potrebbe impedire l'avvio del sistema da qualsiasi unit\u00e0 che non sia quella dove \u00e8 installato, anche se sull'Uefi fosse impostata una sequenza di avvio diversa oppure si forzasse l'avvio da un'altra unit\u00e0. Questa funzione o \u00e8 predefinita o \u00e8 configurabile. Anche l'avvio di un'unit\u00e0 di ripristino o un ambiente live potrebbe essere legittimamente impedito. Questa situazione obbliga l'utente a prestare estrema attenzione nel conoscere esattamente dove la chiave di cifratura \u00e8 memorizzata e a conservare altrove la password di ripristino.\nAbilitazione.\nSolitamente le macchine dotate di chip TPM hanno nell'interfaccia Uefi un comando firmware per abilitare o disabilitare lo strumento. Solo abilitando il TPM dall'Uefi permette al sistema operativo di rilevarlo e quindi attivarlo per la successiva amministrazione. Pertanto, anche se lo si disattiva dal sistema operativo, il TPM rimane abilitato nel firmware (fino a quando non lo si disabilita qui).\nCache TPM.\nSia la chiave di autenticazione che l'eventuale password di ripristino sono solitamente immagazzinate in una cache specifica. A meno che sia stata anche creato un dispositivo hardware di sblocco (unit\u00e0 USB), se si dovesse pulire la cache su un archivio criptato si potrebbe non pi\u00f9 accedere alle informazioni conservate. Ad esempio, questo \u00e8 quello che succede con la cancellazione della cache TPM di BitLocker.\nUn altro problema pu\u00f2 nascere quando la batteria tampone della scheda madre si scarica completamente: in questo caso l'UEFI perde la sincronizzazione con la data e l'ora esatta e quindi il dispositivo TPM potrebbe andare in protezione, non accettando pi\u00f9 n\u00e9 la chiave di autenticazione n\u00e9 la password di recupero. In questi casi occorre o sostituire la batteria tampone (o comunque averla sufficientemente caricata, con la data/ora corretta, almeno sino al login) oppure avviare l'unita criptata su altro computer compatibile (dopo averla staccata dal primo, chiaramente).\nCritiche.\nMolte opposizioni all'adozione di questo tipo di chip si sono levate dall'ambito del software libero e dei sostenitori del fair use. I detrattori sostengono che tale sistema possa essere usato non solo per rendere pi\u00f9 sicura una macchina, anche se rimane da chiarire \"chi\" \u00e8 che stabilisce le regole in base alle quali ritenere sicuro un determinato stato del sistema, ma anche per decidere quali programmi possano accedere a certi dati, creando o amplificando una sorta di monopolio da parte dei sostenitori del Trusted Computing. Il microchip, secondo le specifiche pubblicate dal Trusted Computing Group, ha per\u00f2 solo un controllo passivo sul software, ovvero non \u00e8 in grado di decidere ci\u00f2 che un utente pu\u00f2 utilizzare; al contrario, per\u00f2, un software basato sul Trusted Platform Module potrebbe decidere di non eseguire operazioni considerate non sicure come, per esempio, la connessione a una rete considerata non affidabile.\nCritiche si sono sollevate contro il sistema di attestazione remota, mentre taluni ritengono che il \"sealing\" abbia come funzione essenziale la creazione di nuovi e pi\u00f9 efficaci sistemi di Digital Rights Management, piuttosto che una protezione delle informazioni in s\u00e9.\nBug.\nNell'ottobre 2007 \u00e8 stata scoperta una falla di sicurezza basata sul buffer overflow nei servizi forniti dal modulo TPM installati sui Notebook IBM ThinkPad che permetterebbe l'esecuzione di codice arbitrario attraverso pacchetti HTTP. IBM ha consegnato tutti i dati relativi alla falla a Lenovo per la risoluzione del problema. A dicembre 2007 non sono disponibili ulteriori informazioni al riguardo.\nTrusted Software Stack.\nIl Trusted Software Stack \u00e8 una API standard per l'utilizzo del Trusted Platform Module, le cui specifiche sono pubblicate dal Trusted Computing Group.\nIl Trusted Software Stack \u00e8 progettato per l'interoperabilit\u00e0 su tutti i sistemi operativi. Con la versione 1.2 delle specifiche \u00e8 stato aggiornato per garantire il supporto al protocollo di Direct Anonymous Attestation e la creazione di chiavi di attestazione AIK.\nPrincipali Funzionalit\u00e0.\nQuelle che seguono sono solo alcune delle funzionalit\u00e0 che il trusted software stack fornisce. In pratica, qualsiasi applicazione che sfrutti le funzionalit\u00e0 offerte dal trusted computing deve usare un trusted software stack per accedere alle funzioni offerte dal TPM. Le funzionalit\u00e0 elencate di seguito vanno quindi considerate come delle funzionalit\u00e0 che potrebbero essere offerte da applicazioni funzionanti su una trusted platform che sfruttino le API fornite dal Trusted software stack. Le funzionalit\u00e0 di dette applicazioni infatti non sono state standardizzate dal TCG.\nPolicy Translation.\nImplementazione di tutte le politiche di sicurezza che vengono imposte dai programmi all'utente o ai programmi dall'utente.\nPrivacy Protection.\nDifesa dell'utente dagli abusi del TC (nessun software deve ad esempio fare il sealing dei dati o inviare la parte pubblica dell'Endorsement Key a terze parti senza il consenso del proprietario del TPM).\nTrusted GUI.\nGarantisce la protezione dei dati considerati sensibili dalle applicazioni che sfruttano il TSS sia in input che in output.\nCompartment Manager.\nGestisce le partizioni di esecuzione; alcune applicazioni possono essere avviate in una partizione di esecuzione protetta che sfrutta le funzionalit\u00e0 offerte dal trusted computing per garantire l'integrit\u00e0 dell'applicazione e la privacy dei dati da essa elaborati."}
{"id": "629745", "revid": "767487", "url": "https://it.wikipedia.org/wiki?curid=629745", "title": "Hailar", "text": "Hailar (\u6d77\u62c9\u5c14; pinyin, H\u01ceil\u0101r) \u00e8 una citt\u00e0 della Cina, nella regione autonoma della Mongolia Interna; sorge a quasi 700 m di quota, a una latitudine di 49\u00b0 N, nelle montagne del Grande Khingan vicino ai confini con la Mongolia. Nel 1999 aveva una popolazione di 209.294 abitanti.\nLa citt\u00e0 \u00e8 stata fondata nel 1734 come forte cinese con il nome di \"Hulun\"; oggi \u00e8 un mercato agricolo di una certa importanza."}
{"id": "629746", "revid": "104485", "url": "https://it.wikipedia.org/wiki?curid=629746", "title": "Montuhotep II", "text": ""}
{"id": "629748", "revid": "287204", "url": "https://it.wikipedia.org/wiki?curid=629748", "title": "Ciconia nigra", "text": "La cicogna nera (Ciconia nigra Linnaeus, 1758) \u00e8 un uccello della famiglia delle Ciconiidae.\nAspetti morfologici.\nLa cicogna nera \u00e8 leggermente pi\u00f9 piccola della cicogna bianca: \u00e8 lunga 95\u00a0cm, per circa 3\u00a0kg di peso. L'apertura alare pu\u00f2 raggiungere e superare (anche se di poco) i 2 m.\nFatta esclusione per il ventre ed alcune penne ascellari di colore bianco, \u00e8 di colore nero, con sfumature verdi/viola metalliche che si vedono solo in casi particolari di luce. Becco, zampe e circolo oculare sono di colore rossiccio.\nI giovani sono di un colore verde nerastro opaco. Le zampe e il becco sono grigio-verdi.\nDistribuzione e habitat.\nLa cicogna nera nidifica in buona parte d'Europa e Asia, dalla penisola iberica fino alla Cina settentrionale, escludendo per\u00f2 le zone pi\u00f9 settentrionali (Scandinavia e Siberia). Gli esemplari europei vanno a svernare in Africa, lungo le coste mediterranee, nel Sahel o lungo la Rift Valley, mentre gli esemplari asiatici svernano tra la penisola indiana e la Cina meridionale. In alcune zone della Spagna e dell'Africa meridionale \u00e8 stanziale.\nFrequenta ambienti diversi in base al periodo: durante le migrazioni la si rinviene in molti ambienti, come paludi, prati umidi, risaie, marcite. Nidifica invece in boschi umidi o foreste vicine a zone umide, prevalentemente nel Nord Europa, e pareti rocciose (prevalentemente in zone con clima mediterraneo, come Spagna, Grecia o Italia meridionale), in ogni caso in zone lontane da insediamenti umani o disturbi antropici.\nIn Italia.\nIn Italia la cicogna nera \u00e8 una specie rara: dopo anni di assenza \u00e8 tornata a nidificare nel 1994 in Piemonte (nel parco naturale del Monte Fenera) per poi ricolonizzare anche Calabria (1997), Basilicata (2000) e Lazio (2002) e Campania (Monteverde, 2010).\nNel 2002 in Italia hanno nidificato 5 coppie di cicogna nera, salite a 9 nel 2007.\nProbabilmente, comunque, il numero di coppie nidificanti \u00e8 sottostimato in quanto \u00e8 una specie elusiva che nidifica in luoghi appartati.\nDurante le migrazioni \u00e8 pi\u00f9 facile avvistarla, quasi in qualsiasi parte della penisola.\nIl numero di individui svernanti va aumentando di anno in anno.\nBiologia.\nCibo ed alimentazione.\nSi nutre di pesci, anfibi e rettili.\nRiproduzione.\nNidifica sugli alberi di notevole altezza, o su pareti rocciose, depone dalle tre alle sei uova.\nSpostamenti.\nIn Italia \u00e8 facile vederla di passaggio, durante le migrazioni.\nRelazioni con l'uomo.\nRispetto alla cicogna bianca, non gradisce le zone antropizzate.\nStatus e conservazione.\n\u00c8 specie protetta ai sensi della legge 157/92."}
{"id": "629749", "revid": "1610933", "url": "https://it.wikipedia.org/wiki?curid=629749", "title": "Cicogna nera", "text": ""}
{"id": "629753", "revid": "80794", "url": "https://it.wikipedia.org/wiki?curid=629753", "title": "Cicogna nigra", "text": ""}
{"id": "629761", "revid": "124793276", "url": "https://it.wikipedia.org/wiki?curid=629761", "title": "Terminator (franchise)", "text": "Terminator \u00e8 un ciclo di film di fantascienza composto da sei pellicole, prodotte tra il 1984 e il 2019. Nella saga i Terminator sono cyborg assassini o semplici robot, ideati da intelligenze artificiali e supercomputer divenuti autocoscienti ed inviati nel passato per distruggere la resistenza umana.\nLa serie di film \u00e8 indissolubilmente legata ad Arnold Schwarzenegger, il primo e pi\u00f9 famoso interprete di un Terminator, ed al regista James Cameron.\nIl regista di \"Terminator\" e \"Terminator 2 - Il giorno del giudizio\" \u00e8 James Cameron, \"Terminator 3 - Le macchine ribelli\" \u00e8 diretto da Jonathan Mostow, \"Terminator Salvation\" vede la regia di McG, \"Terminator Genisys\" \u00e8 diretto da Alan Taylor mentre \"Terminator - Destino oscuro\" \u00e8 diretto da Tim Miller.\nStoria.\nNel 1984 venne distribuito il primo film \"Terminator\" (ambientato nello stesso anno), secondo film commerciale diretto da James Cameron. Nonostante il basso budget divenne ben presto un film di notevole successo e contribu\u00ec anche alle definitive consacrazioni al grande pubblico di James Cameron e Arnold Schwarzenegger, quest'ultimo attore gi\u00e0 noto per aver interpretato due anni prima \"Conan il barbaro\" nell'omonimo film.\nIl sequel \"Terminator 2 - Il giorno del giudizio\", uscito nel 1991 (e ambientato per\u00f2 nel 1994), fu subito pubblicizzato come il film pi\u00f9 costoso della storia del cinema, con un budget dichiarato di 100 milioni di dollari (in realt\u00e0 94, ne incass\u00f2 poi oltre 500). Da un punto di vista tecnologico \"Terminator 2\" contribu\u00ec in modo rivoluzionario allo sviluppo della grafica computerizzata e in modo particolare all'utilizzo di un effetto digitale chiamato \"morphing\".\nNelle intenzioni di Cameron, che era l'inventore del cyborg, la storia si sarebbe dovuta concludere con il \"T-800\" che si distruggeva nella vasca di acciaio fuso. I produttori invece erano intenzionati a far tornare il \"T-800\" ancora una volta in azione, a costo di affidare la direzione del film a un altro regista. Cos\u00ec Schwarzenegger, prima di candidarsi come governatore della California, torn\u00f2 ad indossarne i panni nel 2003, con \"Terminator 3 - Le macchine ribelli\" (ambientato nel 2004), mentre la regia pass\u00f2 da Cameron a Jonathan Mostow. Al contrario di ci\u00f2 che molti si sarebbero potuti aspettare, Cameron apprezz\u00f2 pubblicamente il risultato ottenuto da Mostow.\nNel 2009 usc\u00ec il quarto episodio \"Terminator Salvation\" diretto da McG e ambientato in un futuro post apocalittico in cui gli umani combattono contro le macchine comandate da Skynet. Il film contiene numerosi riferimenti alla serie TV \"\".\nNel 2015 \u00e8 uscito \"Terminator Genisys\" che agisce come reboot della serie, alterando gli eventi del primo film con il ritorno di Arnold Schwarzenegger nel ruolo del Terminator il \"Guardiano\".\nNel 2019 \u00e8 uscito \"Terminator - Destino oscuro\" che agisce come sequel diretto di \"Terminator 2 - Il giorno del giudizio\" ignorando i capitoli successivi.\nFilm della serie.\n\"Terminator\" (1984).\nIl primo film \u00e8 interpretato da Linda Hamilton e Michael Biehn, che vestono rispettivamente i panni di Sarah Connor e di Kyle Reese, i quali vengono inseguiti da un terminator modello T-800/101 interpretato da Arnold Schwarzenegger. Il terminator torna indietro nel tempo per uccidere Sarah Connor prima che metta al mondo John Connor, leader della resistenza contro le macchine. A sua volta Kyle Reese, soldato della resistenza, viene inviato indietro nel tempo per proteggere Sarah dal terminator.\nNel 2005 la frase \"Torner\u00f2\" (in inglese \"I'll be back\"), usata pi\u00f9 volte da Arnold Schwarzenegger nel film, \u00e8 stata inserita nella AFI's 100 Years... 100 Movie Quotes al 37\u00ba posto.\n\"Terminator 2 - Il giorno del giudizio\" (1991).\nIl secondo episodio vede il ritorno di Schwarzenegger (nel ruolo di un \"T-800/101\" catturato dalla resistenza e riprogrammato dal John Connor del futuro, per proteggere la sua controparte del presente) e di Linda Hamilton, mentre Michael Biehn \u00e8 presente solo come cameo in un sogno di Sarah (in una scena eliminata presente nella versione \"Director's Cut\" del film). In \"Terminator 2\" vengono introdotti Edward Furlong (nel ruolo di John Connor) e Robert Patrick (nel ruolo del \"T-1000\", un cyborg programmato per uccidere John).\nNel film riappare anche Earl Boen nel ruolo del Dott. Peter Silberman, medico psichiatra con in cura Sarah Connor.\n\"Terminator 3 - Le macchine ribelli\" (2003).\nIn Terminator 3 abbiamo il ritorno di Schwarzenegger, che interpreta un T-850/101 (il T-850 \u00e8 una versione potenziata del T-800) catturato e riprogrammato per assicurarsi la sopravvivenza di John Connor e della sua futura moglie Kate Brewster.\nOltre a Schwarzenegger, l'unico altro attore ad essere apparso nei film precedenti \u00e8 Earl Boen, in un cameo in cui interpreta nuovamente il Dr. Silberman.\nIn questo film il ruolo di Connor venne dato a Nick Stahl a causa dei problemi di tossicodipendenza di Furlong.\nClaire Danes interpreta Kate Brewster, futura moglie di John nonch\u00e9 suo braccio destro.\nKristanna Loken interpreta la T-X, sofisticatissimo androide programmato per uccidere John Connor e Kate Brewster, nonch\u00e9 altri obiettivi secondari. Non sono presenti Linda Hamilton n\u00e9 il personaggio di Sarah Connor.\n\"Terminator Salvation\" (2009).\nNel quarto film (ambientato nel 2029) il cast \u00e8 stato completamente rinnovato. Christian Bale interpreta John Connor, Bryce Dallas Howard interpreta Kate Brewster, Anton Yelchin interpreta un giovane Kyle Reese e Sam Worthington interpreta Marcus Wright. Verso la fine del film appare un prototipo del T-800/101, interpretato da Roland Kickinger ma dotato del volto di Schwarzenegger (ricostruito digitalmente).\n\"Terminator Genisys\" (2015).\nIn \"Terminator Genisys\" il corso degli eventi del primo film \u00e8 stato alterato dalla presenza di un T-800 arrivato da un futuro sconosciuto, che ha vegliato su Sarah fin dal 1970 ed istruendola sul futuro. Dal 2029, il T-800 e Kyle Reese giungono nel 1984, ma John Connor viene trasformato in un avanzatissimo T-3000 da Skynet.\nIl cast \u00e8 ancora una volta totalmente rinnovato. Jason Clarke interpreta John Connor, Emilia Clarke interpreta Sarah Connor e Jai Courtney interpreta Kyle Reese. Mentre Arnold Schwarzenegger ritorna questa volta nel ruolo del Terminator il \"Guardiano\".\n\"Terminator - Destino oscuro\" (2019).\nIl sesto capitolo del franchise, \"Terminator - Destino oscuro\", diretto da Tim Miller su soggetto di James Cameron, \u00e8 ambientato nella linea temporale di Terminator 2, in cui Skynet \u00e8 stata sconfitta ma \u00e8 presente il nuovo sistema di difesa computerizzato \"Legion\". La protagonista Grace sar\u00e0 interpretata da Mackenzie Davis, Linda Hamilton ritorna nel ruolo di Sarah Connor e Arnold Schwarzenegger apparir\u00e0 nuovamente nel ruolo del Terminator T-800.\nTelevisione.\n\"Terminator: The Sarah Connor Chronicles\" (2008-2009).\nNel 2008 \u00e8 stata realizzata una serie televisiva dal franchising, denominata \"\", che riprende la storia successivamente agli eventi di \"Terminator 2 - Il giorno del giudizio\". Con Lena Headey nel ruolo di Sarah Connor e Thomas Dekker in quelli del figlio.\nFuturo.\nNel febbraio 2021, Netflix ha annunciato l'intenzione di sviluppare una serie animata anime dedicata al Terminator con Skydance, Mattson Tomlin e Production I.G.\nLibri.\nLa serie di film ha dato vita ad una produzione di romanzi di fantascienza e azione, che si affiancano alle produzioni cinematografiche e sono in gran parte adattamenti delle stesse:"}
{"id": "629762", "revid": "47112", "url": "https://it.wikipedia.org/wiki?curid=629762", "title": "Wipptal (valle)", "text": ""}
{"id": "629763", "revid": "709565", "url": "https://it.wikipedia.org/wiki?curid=629763", "title": "Haikou", "text": "Haikou () \u00e8 una citt\u00e0 della Cina, situata all'estremo Nord dell'isola di Hainan. Nel 2010 aveva una popolazione stimata in 1,8 milioni, risultando quindi la citt\u00e0 di gran lunga pi\u00f9 abitata dell'isola.\nDal 1988 \u00e8 la capitale della provincia di Hainan.\nMonumenti e luoghi d'interesse.\nArchitetture civili.\n\u00c9 in costruzione l'Haikou Tower, un grattacielo alto 428 metri, formato da 94 piani e parte di un complesso di 10 edifici."}
{"id": "629765", "revid": "599013", "url": "https://it.wikipedia.org/wiki?curid=629765", "title": "Kheti", "text": "Kheti pu\u00f2 riferirsi a sette faraoni dell'antico Egitto:"}
{"id": "629766", "revid": "812213", "url": "https://it.wikipedia.org/wiki?curid=629766", "title": "Kheti (II)", "text": ""}
{"id": "629769", "revid": "406085", "url": "https://it.wikipedia.org/wiki?curid=629769", "title": "Sistemi operativi PDA", "text": ""}
{"id": "629770", "revid": "181699", "url": "https://it.wikipedia.org/wiki?curid=629770", "title": "Comitato di Modrussa-Fiume", "text": "Il comitato di Modrussa-Fiume\" o \"Modrus-Fiume (in ungherese \"Modrus-Fiume v\u00e1rmegye\", in croato \"Modru\u0161ko-rije\u010dka \u017eupanija\") \u00e8 stato un antico comitato del Regno d'Ungheria situato nell'odierna Croazia centroccidentale. Il comitato apparteneva al regno autonomo di Croazia e Slavonia; suo capoluogo era la citt\u00e0 di Ogulin.\nGeografia fisica.\nIl comitato di Modrussa-Fiume confinava a nordovest con i territori austriaci del Litorale Adriatico e della Carniola e con quello ungherese di Fiume, a nordest con il comitato croato-slavone di Zagabria, a sudest con la Bosnia ed Erzegovina (austriaca) e a sudovest con il comitato di Licca-Corbavia (pure quest'ultimo facente parte della Croazia-Slavonia). Il territorio del comitato era bagnato dal mar Adriatico in prossimit\u00e0 del Quarnero; la prospiciente isola di Veglia faceva invece parte della Dalmazia austriaca.\nStoria.\nIl nome ungherese del comitato deriva dai nomi delle due localit\u00e0 di Fiume e Modrussa (in croato Modru\u0161); quest'ultima, oggi ridotta ad un'insignificante borgata del comune di Josipdol, era un tempo sede dell'omonima diocesi cattolica. La citt\u00e0 di Fiume, che costituiva invece il pi\u00f9 importante porto del Regno d'Ungheria, non faceva per\u00f2 parte del comitato di Modrussa-Fiume ed era direttamente soggetta all'amministrazione ungherese.\nIn seguito alla prima guerra mondiale il comitato fu sciolto e col trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Jugoslavia). Dal 1991, anno dell'indipendenza dalla Jugoslavia, il territorio dell'antico comitato appartiene alla Croazia e corrisponde alle contee litoraneo-montana e di Karlovac."}
{"id": "629773", "revid": "767487", "url": "https://it.wikipedia.org/wiki?curid=629773", "title": "Iomega", "text": "Iomega \u00e8 un produttore di supporti magnetici, lettori e dischi rigidi. L'impresa \u00e8 nata nel 1980 ed ha circa 600 dipendenti in diversi paesi.\nHa sede in San Diego in California (USA). I prodotti pi\u00f9 conosciuti sono i lettori Zip e Jaz. Nel giugno 2008 la societ\u00e0 \u00e8 stata acquisita da EMC Corporation per 213 milioni di dollari."}
{"id": "629775", "revid": "1124164", "url": "https://it.wikipedia.org/wiki?curid=629775", "title": "Fermo Stella", "text": "Fu allievo di Gaudenzio Ferrari e oper\u00f2 a lungo e in molte localit\u00e0 tra Piemonte e Lombardia.\nVita e opere.\nNacque a Caravaggio, verosimilmente in una famiglia di pittori, come era solito firmarsi \u00abFirmus Stella de Caravagio\u00bb, ma come molti artisti bergamschi si spostarono giovani in territori pi\u00f9 favorevoli, recandosi prima a Milano e successivamente verso le valli piemontesi e lombarde anche se decentrate. Lo sappiamo gi\u00e0 attivo nel 1510 ad Arona per la realizzazione di uno stendardo con le insegne nobiliari della famiglia Borromeo.\nPoich\u00e9 il polittico di Gaudenzio Ferrari nella Collegiata della Nativit\u00e0 di Maria Vergine ad Arona \u00e8 del 1511, si pu\u00f2 pensare che l'apprendistato di Fermo presso il pittore di Valduggia sia da datare all'altezza di quegli anni. Tanto pi\u00f9 che la storiografia locale sul Sacro Monte di Varallo, parla di una presenza del caravaggino che pu\u00f2 esser fatta risalire agli stessi anni.\nStrettamente legate all'alunnato del pittore caravaggino presso la bottega di Gaudenzio sono le quattro tavole con Santi conservate nella chiesa di Sant'Alessandro della Croce a Bergamo, tavole che facevano parte di un polittico smembrato realizzato nel 1513-14 circa (gi\u00e0 attribuite a Gaudenzio Ferrari e restituita al catalogo di Fermo Stella).\nPur se la collaborazione di Fermo Stella alla decorazione delle cappelle del Sacro Monte di Varallo, gi\u00e0 affermata in guide antiche e ripresa da Samuel Butler nel suo \"Ex voto\", costituisce un'ipotesi plausibile, non esistono documenti che ci portino a determinare con esattezza in quali cappelle egli ebbe a operare e quali siano stati i suoi contributi.\nLa collaborazione con Gaudenzio Ferrari \u00e8 testimoniata anche nel 1520, a Morbegno in Valtellina. Documenti contabili parlano dell'incarico dato al Ferrari per la realizzazione dei dipinti e la doratura di un imponente altare ligneo nel santuario dell'Assunta e (scolpito dal prestigioso intagliatore pavese Giovanni Angelo Del Maino). Vi si trovano anche annotazioni di pagamenti fatti specificamente a Fermo, per interventi da lui direttamente effettuati.\nIntensa per oltre un decennio fu la sua attivit\u00e0, oltre che in Morbegno, anche in altre localit\u00e0 della Valtellina. Vanno citati:\nLa \"Crocifissione\" sulla parete di fondo dell'oratorio di Teglio \u00e8 considerata tra le opere pi\u00f9 significative del pittore caravaggino.\n\u00c8 evidente negli affreschi valtellinesi il debito artistico verso Gaudenzio Ferrari, pur con la ricerca di un linguaggio pi\u00f9 sobrio e di una drammaticit\u00e0 pi\u00f9 smorzata che fanno pensare a influenze di Bernardino Luini.\nA partire dal 1531 gli spostamenti di Fermo furono continui: lo troviamo prima nella natia Caravaggio dove esegue il ciclo di affreschi con la \"Ciclo della passione di Ges\u00f9\" nel grande tramezzo della chiesa di San Bernardino. Poi lo troviamo a Domodossola per la esecuzione della parte pittorica di due ancone andate perdute (1532); poi\u00a0\u2013 secondo un percorso difficile da seguire - in un numero elevato di altre localit\u00e0 nella pianura padana e nelle valli piemontesi.\nRitorn\u00f2 anche a Varallo, dove \u00e8 chiamato a realizzare, nella santuario di Santa Maria delle Grazie, un affresco con la sua firma (\"Fu Fermo Stella pictor de c[arava]zo\"); esso rappresenta una scena che non ricorre con frequenza nell'arte sacra: si tratta di \"Ges\u00f9 che prende congedo dalla madre\", tema tratto da un'omelia di san Giovanni Crisostomo. Vicino a Varallo, nella cappella della Madonna di Loreto a Roccapietra, dove gi\u00e0 aveva operato Gaudenzio Ferrari, \u00e8 chiamato a completare la decorazione della volta (1539).\nNel 1547 \u2013 tanto per citare alcune altre tappe della sua attivit\u00e0 artistica\u00a0\u2013 Fermo realizz\u00f2 a Omegna una pala d'altare per la collegiata di Sant'Ambrogio (\"Madonna col Bambino e Santi\"); una pala (firmata e datata 1547) raffigurante la Deposizione visibile nel settecentesco santuario della Madonna del Sasso, a Boleto.\nNel 1548 realizz\u00f2 un grande dipinto per la chiesa parrocchiale di Santa Maria Assunta ad Armeno (\"Compianto sul Cristo morto\"). \nAl 1562 \u00e8 datata un'opera molto simile a quella di Armeno, oggi visibile nella chiesa parrocchiale di Gignese.\nCon il procedere degli anni il suo stile si fece pi\u00f9 ripetitivo, sfruttando un repertorio consolidato di modelli figurativi. \nPi\u00f9 fedeli al primo linguaggio gaudenziano sono alcune ancone e tavole lignee, come la tavola della \"Madonna col Bambino e i Santi Biagio e Giovanni Battista\", firmata e datata 1536, di propriet\u00e0 della Pinacoteca di Brera, temporaneamente collocata presso il Museo valtellinese di storia e arte di Sondrio \nAltre volte, come nel polittico proveniente dalla chiesa di Santa Chiara a Carignano, poi alla Galleria Sabauda (1533), il pittore caravaggino si dimostra in grado assimilare rapidamente i linguaggi pittorici apprezzati nell'area geografica in cui viene a trovarsi.\nOpere.\nElenco di alcune delle opere di sicura attribuzione:"}
{"id": "629783", "revid": "1342115", "url": "https://it.wikipedia.org/wiki?curid=629783", "title": "Bellini", "text": ""}
{"id": "629784", "revid": "253269", "url": "https://it.wikipedia.org/wiki?curid=629784", "title": "James Woods", "text": "Biografia.\nNato a Vernal, nello Utah, \u00e8 cresciuto a Warwick (Rhode Island). Suo padre, Gail Peyton Woods, era un ufficiale dell'intelligence dell'esercito che mor\u00ec nel 1960 dopo un'operazione chirurgica di routine. La madre si rispos\u00f2 dopo la morte del marito. Dopo essersi iscritto alla facolt\u00e0 di scienze politiche presso il MIT, interruppe gli studi nel 1969 per dedicarsi alla carriera di attore.\nIl suo primo ruolo importante \u00e8 in \"I visitatori\" (1972) di Elia Kazan, ma il vero successo giunge quando recita da protagonista nel fantascientifico \"Videodrome\" di David Cronenberg (1983), un ruolo che permette a Woods di affermarsi come interprete carismatico. Indimenticabile la sua interpretazione di Max, nel capolavoro di Sergio Leone \"C'era una volta in America\" (1984), al fianco di Robert De Niro. Il film racconta l'ascesa e il declino di due gangster ebrei newyorkesi, amici sin dall'infanzia, separati dall'amore per la stessa donna. Nel 1986 recita in \"Salvador\" di Oliver Stone, con James Belushi, cronaca dello stato di guerra civile di El Salvador, in cui interpreta un giornalista americano.\nNegli anni novanta ha partecipato a film come \"Casin\u00f2\" di Martin Scorsese e \"Gli intrighi del potere - Nixon\" diretto da Oliver Stone. Da ricordare l'interpretazione del padre passivo e latitante di cinque sorelle nel drammatico \"Il giardino delle vergini suicide\" (1999) di Sofia Coppola. Ha partecipato ad alcuni film negli ultimi anni, in ruoli secondari o da coprotagonista, tra cui \"La figlia del generale\", \"Scary Movie 2\", \"John Q\", con Denzel Washington, \"Pretty Persuasion\", \"End Game\" e \"Straw Dogs\", in cui interpreta il violento coach di football. Nel 2012 \u00e8 stata presentata al Festival di Cannes la versione restaurata ed estesa di \"C'era una volta in America\", della durata di 256 minuti (con 27 minuti di scene inedite).\nHa spesso svolto il ruolo di doppiatore in film o serie TV d'animazione. Nella serie animata de \"I Griffin\", James Woods \u00e8 uno degli attori trasposti su schermo pi\u00f9 ricorrenti. Interpreta sempre la parte del diabolico boicottatore: \u00e8 sovente dare noie alla famiglia di Peter, poich\u00e9 quest'ultimo lo ha rinchiuso una volta in una cassa di legno senza i buchi per respirare. Tutta la cittadina di Quahog, in qualche modo, ha avuto a che fare con lui, quasi sempre in maniera negativa. In una puntata lo si creder\u00e0 morto, ma poi torner\u00e0 e chieder\u00e0 a Peter di diventare il suo manager. In un'altra puntata James Woods ruba l'identit\u00e0 di Peter rubando il suo portafoglio con i relativi documenti diventando a tutti gli effetti Peter Griffin, vivendo nella sua casa e indossando i suoi vestiti a tal punto che neanche l'amico Joe, intervenuto come poliziotto, pu\u00f2 cacciare Woods dalla casa dei Griffin. Inoltre la scuola della citt\u00e0 porta il suo nome (James Woods Regional High School), Fino alla fine della diciassettesima stagione, quando cambia nome in (Adam West High School) come tributo dopo la morte dell attore Adam West che interpretava se stesso nei panni del sindaco di Quahog. \nCompare nella quinta stagione della serie animata I Simpson episodio 13, dal titolo \"Homer e Apu\", in cui, per immedesimarsi in un personaggio che dovr\u00e0 interpretare in un film, prende il posto di Apu al Jet Market poich\u00e9 quest'ultimo viene licenziato. Alla fine dell'episodio dichiara di dover partire, di l\u00ec a poco, per combattere gli alieni su un altro pianeta, lasciando intendere per\u00f2, in modo comico, che non si tratti affatto della trama di un film.\nNel videogioco \"\", presta la voce a , un personaggio del gioco che gli assomiglia molto nell'aspetto e nel modo di vestire e che \u00e8 un agente segreto della CIA che sfrutter\u00e0 (il protagonista del gioco) per fare pericolose missioni segrete, ma alla fine Toreno far\u00e0 scarcerare il fratello di Carl.\nPremi.\nHa ricevuto due nomination agli Oscar: nel 1987 come miglior attore protagonista per \"Salvador\" di Oliver Stone e nel 1996 come miglior attore non protagonista per \"L'agguato - Ghosts from the Past\".\n\u00c8 stato nominato 8 volte ai Golden Globe, vincendolo solamente nel 1987 per il film TV \"La promessa\" (1986). Ha vinto inoltre tre Emmy Awards.\nVita privata.\nTra i suoi hobby vi sono il golf e la cucina.\nSi \u00e8 sposato nel 1980 con la costumista Kathryn Morrison; i due divorziarono tre anni dopo, nel 1983. Nel 1989 si \u00e8 risposato con l'attrice Sarah Owen, ma il loro matrimonio dur\u00f2 solo un anno. Dal 1997 al 2000 ha avuto una relazione con l'attrice Missy Crider.\nNegli ultimi anni \u00e8 diventato uno strenuo sostenitore del Partito Repubblicano statunitense e del presidente Donald Trump.\nDoppiatori italiani.\nNelle versioni in italiano dei suoi film, James Woods \u00e8 stato doppiato da:\nDa doppiatore \u00e8 sostituito da:"}
{"id": "629788", "revid": "35813", "url": "https://it.wikipedia.org/wiki?curid=629788", "title": "Giuseppe Agujari", "text": ""}
{"id": "629791", "revid": "123445830", "url": "https://it.wikipedia.org/wiki?curid=629791", "title": "Distretto di contea di Torfaen", "text": "Il distretto di contea di Torfaen (in inglese \"Torfaen County Borough\", in gallese \"Bwrdeistref Sirol Torfaen\") \u00e8 un distretto di contea del Galles meridionale.\nGeografia fisica.\nIl distretto confina a nord e a est con la contea di Monmouthshire, a sud con la citt\u00e0 di Newport e a ovest con il distretto di contea di Caerphilly e di quello di Blaenau Gwent.\nIl territorio \u00e8 prevalentemente collinare con un'area pianeggiante nel sud-est. Il fiume principale \u00e8 l'Afon Llwyd nella cui valle \u00e8 posta Pontypool, il capoluogo del distretto. Nella stessa valle sono ubicate la new town di Cwmbran e Abersychan. Nei pressi delle sorgenti dell'Afon Llwyn \u00e8 posta la cittadina di Blaenavon, dichiarata Patrimonio dell'Umanit\u00e0 per il suo ricco patrimonio di archeologia industriale.\nIl distretto comprende la localit\u00e0 di Llanfrechfa, sobborgo di Cwmbran, che ha dato i natali al cantante Mal dei Primitives.\nStoria.\nIl distretto \u00e8 nato nel 1974 e fino al 1996 ha fatto parte della contea di Gwent.\nDal primo aprile del 1996 \u00e8 una unitary authority nata in attuazione del \"Local Government (Wales) Act\" del 1994."}
{"id": "629792", "revid": "991694", "url": "https://it.wikipedia.org/wiki?curid=629792", "title": "Saga di Terminator", "text": ""}
{"id": "629794", "revid": "287204", "url": "https://it.wikipedia.org/wiki?curid=629794", "title": "Netjerkara", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, ii cui Netjerkara occupa il primo posto dopo i sovrani delle dinastie precedenti. Il Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Netjerkara abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili."}
{"id": "629795", "revid": "287204", "url": "https://it.wikipedia.org/wiki?curid=629795", "title": "Menkara", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Menkara occupa il secondo posto dopo i sovrani delle dinastie precedenti. Il Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Menkara abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili."}
{"id": "629796", "revid": "287204", "url": "https://it.wikipedia.org/wiki?curid=629796", "title": "Neferkara II", "text": "Faraone durante il Primo periodo intermedio, il suo nome \u00e8 attestato solamente dalla lista di Abydos. Il Canone Reale di Torino, estremamente danneggiato in questa parte, sembra attribuirgli un regno di quattro anni e due mesi.\nCome per altri sovrani di questa dinastia e delle dinastie IX e X \u00e8 possibile che Neferkara II abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili."}
{"id": "629797", "revid": "1877829", "url": "https://it.wikipedia.org/wiki?curid=629797", "title": "Neferkara Nebi", "text": "Biografia.\nL'unica delle liste reali che riporta i nomi dei sovrani che formano l'VIII dinastia \u00e8 quella di Abydos, in cui Neferkara Nebi occupa posto n. 43. Il Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferkara Nebi abbia regnato solamente su parte dell'Egitto e contemporaneamente con altri dinasti.\nIl nome di questo sovrano compare su un montante di porta nella piramide di Iput, grande sposa reale di Teti, nella forma\nNeferkara\nIl nome compare anche sul sarcofago della regina Ankhesenpepi, fatto che ha portato ad ipotizzare che possa trattarsi di un figlio di Pepi (II)."}
{"id": "629799", "revid": "1573940", "url": "https://it.wikipedia.org/wiki?curid=629799", "title": "Djedkara Shemai", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Djekara Shemai occupa il posto n. 44. Il Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Djedkara Shemai abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili."}
{"id": "629801", "revid": "181699", "url": "https://it.wikipedia.org/wiki?curid=629801", "title": "Comitato di Licca-Corbavia", "text": "Il comitato di Licca-Corbavia (in ungherese \"Lika-Korbava v\u00e1rmegye\", in croato \"Li\u010dko-krbavska \u017eupanija\") \u00e8 stato un antico comitato del Regno d'Ungheria situato nell'odierna Croazia occidentale. Il comitato apparteneva al regno autonomo di Croazia e Slavonia; suo capoluogo era la citt\u00e0 di Goszpics, oggi nota col nome croato di Gospi\u0107.\nGeografia fisica.\nIl comitato di Licca-Corbavia confinava a nord col comitato di Modrussa-Fiume, ad est con la Bosnia ed Erzegovina e a sud con la Dalmazia austriaca. Il nome del comitato deriva dai nomi di due regioni della Croazia continentale: la Lika e la Krbava, entrambi costituite da altopiani carsici scarsamente popolati e circondati da aspri rilievi. Il comitato aveva pure un ampio sbocco sul mare Adriatico in prossimit\u00e0 del canale della Morlacca, ma privo di era privo di significativi scali marittimi. Le prospicienti isole di Arbe e Pago appartenevano invece alla Dalmazia.\nStoria.\nIn seguito alla prima guerra mondiale il comitato fu sciolto e col trattato del Trianon (1920) pass\u00f2 al Regno dei Serbi, Croati e Sloveni (poi trasformatosi in Regno di Iugoslavia). Dal 1991, anno dell'indipendenza dalla Iugoslavia, il territorio dell'antico comitato appartiene alla Croazia e corrisponde grosso modo alla regione della Lika e di Segna."}
{"id": "629805", "revid": "287204", "url": "https://it.wikipedia.org/wiki?curid=629805", "title": "Neferkara Khendu", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Neferkara Khendu occupa il posto 45.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Menkara abbia regnato solamente su parte dell'Egitto e contemporaneamente con altri dinasti.\nIl nome di questo monarca compare anche su un sigillo cilindrico."}
{"id": "629806", "revid": "287204", "url": "https://it.wikipedia.org/wiki?curid=629806", "title": "Merenhor", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Merenhor occupa il posto 46.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Merenhor abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili."}
{"id": "629808", "revid": "287204", "url": "https://it.wikipedia.org/wiki?curid=629808", "title": "Sneferka", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Sneferka occupa il posto n 47.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Sneferka abbia regnato solamente su parte dell'Egitto e contemporaneamente con altri dinasti.\nIl nome di questo sovrano compare, nella forma,\nnfr mnw - Neferkamenu - Perfetto \u00e8 il Ka di Min\nsu una placchetta d'oro conservata al British Museum"}
{"id": "629809", "revid": "287204", "url": "https://it.wikipedia.org/wiki?curid=629809", "title": "Nekara", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Nekara occupa il posto 48.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Nekara abbia regnato solamente su parte dell'Egitto e contemporaneamente con altri dinasti.\nIl nome di questo sovrano compare su una placchetta d'oro conservata al British Museum. Sulla placchetta compare anche il nome di Sneferka che la lista reale di Abydos indica come predecessore di questo sovrano"}
{"id": "629810", "revid": "287204", "url": "https://it.wikipedia.org/wiki?curid=629810", "title": "Neferkara Tereru", "text": "Biografia.\nL'unica delle liste reali che riporta i nomi dei sovrani che formano l'VIII dinastia \u00e8 quella di Abydos, in cui Neferkara Tereru occupa il posto 49, dato che il Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferkara Tereru abbia regnato solamente su parte dell'Egitto e contemporaneamente con altri dinasti.\nIl nome di questo sovrano \u00e8 stato rinvenuto su di un sigillo a forma di scarabeo."}
{"id": "629811", "revid": "339392", "url": "https://it.wikipedia.org/wiki?curid=629811", "title": "Jho Sho Maru", "text": ""}
{"id": "629812", "revid": "287204", "url": "https://it.wikipedia.org/wiki?curid=629812", "title": "Neferkara Pepiseneb", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Neferkara Pepiseneb occupa il posto 51.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferkara Pepiseneb abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili."}
{"id": "629813", "revid": "31886", "url": "https://it.wikipedia.org/wiki?curid=629813", "title": "Neferkahor", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Neferkahor occupa il posto 50.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferkahor abbia regnato solamente su parte dell'Egitto e contemporaneamente con altri dinasti.\nIl nome di questo sovrano \u00e8 riportato anche su un sigillo cilindrico"}
{"id": "629814", "revid": "1573940", "url": "https://it.wikipedia.org/wiki?curid=629814", "title": "Sneferka Aanu", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Sneferka Aanu occupa il posto 52.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Sneferka Aanu abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili.\nSecondo alcuni studiosi potrebbe trattarsi del Nefer, sovrano inserito nella VI dinastia, citato dal Canone Reale nella posizione 4.10"}
{"id": "629815", "revid": "287204", "url": "https://it.wikipedia.org/wiki?curid=629815", "title": "Kakaura", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abydos, in cui Kakaura occupa il posto 53.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Kakaura abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili.\nAlcuni studiosi associano questo sovrano a Ibi, sovrano della VI dinastia, riportato dal Canone Reale in posizione 4.11"}
{"id": "629816", "revid": "768068", "url": "https://it.wikipedia.org/wiki?curid=629816", "title": "Neferkaura", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abido, in cui Neferkaura occupa il posto 54.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferkaura abbia regnato solamente su parte dell'Egitto e contemporaneamente con altri dinasti.\nPer questo sovrano non esistono, allo stato attuale delle conoscenze, reperti archeologici ad esso collegabili.\nL'unica delle liste reali che riporta i nomi dei sovrani che formano la VIII dinastia \u00e8 quella di Abydos.\nIl nome compare nei \"Decreti di Copto\" nella forma Uadjkara associato al nome Horo\n\u1e96\u02c1... - Kha...\nSecondo l'egittologo Thomas Schneider dovrebbe trattarsi del nome Khabau."}
{"id": "629817", "revid": "768068", "url": "https://it.wikipedia.org/wiki?curid=629817", "title": "Neferkauhor Khu Hepu", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Abido, in cui Neferkauhor occupa il posto 55.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferkauhor abbia regnato solamente su parte dell'Egitto e contemporaneamente con altri dinasti."}
{"id": "629818", "revid": "154639", "url": "https://it.wikipedia.org/wiki?curid=629818", "title": "Imperialismo culturale", "text": "Con imperialismo culturale si intende l'imposizione di una cultura da parte di una nazione (o gruppo etnico) nei confronti di un'altra. Strumenti dell'imperialismo culturale sono la gestione: dei mezzi d'informazione,dell'insegnamento,delle transazioni economiche,dei rapporti sociali,delle offerte commerciali,ecc.\nNella storia vi sono stati numerosi esempi di imperialismo culturale. Uno dei primi fu quello della Grecia del periodo ellenistico. Alla dominazione militare romana dell'intero bacino del Mediterraneo seguirono anche forme di imperialismo culturale sebbene generalmente i romani tollerassero lingue e culture differenti. \nPi\u00f9 recentemente esempi di imperialismo culturale sono state definite: la politica statunitense nei confronti dei paesi latinoamericani nonch\u00e9 dei nativi americani, quella sovietica nei confronti dei paesi del blocco orientale comunista, quella cinese nei confronti del Tibet e quella turca nei confronti dei curdi."}
{"id": "629819", "revid": "287204", "url": "https://it.wikipedia.org/wiki?curid=629819", "title": "Neferirkara", "text": "Biografia.\nL'unica delle liste reali che riporta i nomi dei sovrani che formano VIII dinastia \u00e8 quella di Egitto, in cui Neferirkara occupa il posto 56.\nIl Canone Reale \u00e8 danneggiato e del tutto illeggibile proprio nella parte che dovrebbe contenere i sovrani di questa dinastia.\nCome per altri sovrani di questa dinastia e delle dinastie IX e X \u00e8 possibile che Neferirkara abbia regnato solamente su parte dell'Egitto e contemporaneamente con altri dinasti."}
{"id": "629821", "revid": "767487", "url": "https://it.wikipedia.org/wiki?curid=629821", "title": "Abel-Fran\u00e7ois Poisson de Vandi\u00e8res", "text": "Quando la sorella maggiore, Jeanne-Antoinette Poisson divenne, nel 1745, l'amante ufficiale di Luigi XV e le fu conferito il titolo di marchesa di Pompadour, lei lo chiam\u00f2 a Corte dove il giovane si attir\u00f2 subito le grazie del re. Quando nel 1745 Philibert Orry si dimise dalla \"direction g\u00e9n\u00e9rale des B\u00e2timents, Arts, Jardins et Manufactures\" (\"direzione generale dei Fabbricati, Arti, Giardini e Manifatture\"), il re diede a Poisson de Vandi\u00e8res, allora diciottenne, la facolt\u00e0 di succedergli, mentre Charles Fran\u00e7ois Paul Le Normant de Tournehem, padre biologico della marchesa di Pompadour, fu chiamato per assumere la carica di direttore. \nCharles-Antoine Coypel, primo pittore del re, fu incaricato di educare il gusto d'Abel-Fran\u00e7ois Poisson de Vandi\u00e8res. Con il suo aiuto, questi selezion\u00f2 in particolar modo i quadri delle collezioni reali per esporli al Palazzo del Lussemburgo, creando cos\u00ec il primo museo di Francia. \nTra dicembre 1749 e settembre 1751 soggiorn\u00f2 in Italia, all'inizio all'Accademia di Francia a Roma prima di intraprendere il \"Grand Tour\", accompagnato da Charles Nicolas Cochin, dall'architetto Jacques-Germain Soufflot e dall'abate Leblanc. Questo viaggio ebbe importanti ripercussioni nell'evoluzione delle arti e del gusto in Francia.\nAlla morte di Le Normant de Tournehem nel 1751, fu richiamato in Francia e divenne direttore generale dei \"B\u00e2timents du Roi\" svolgendo questa funzione fino al 1773 e stabilendo cos\u00ec un record di longevit\u00e0. Incoraggi\u00f2 la pittura di storia e, nell'architettura, il movimento di ritorno all'Antichit\u00e0 che doveva generare il neoclassicismo. \nSuscettibile, orgoglioso, ombroso, timoroso di vedersi rinfacciare le sue origini plebee, Marigny fu un amministratore intelligente e attivo, compreso dell'importanza della sua missione. Protesse Soufflot, al quale affid\u00f2 il cantiere della nuova \u00c9glise Sainte-Genevi\u00e8ve (oggi \"Panth\u00e9on\"), vero manifesto dello stile all'antica. Fece assegnare a Charles De Wailly e Marie-Joseph Peyre il cantiere del nuovo Th\u00e9\u00e2tre-Fran\u00e7ais (attuale th\u00e9\u00e2tre de l'Od\u00e9on). Fece sistemare la piazza Luigi XV (attuale place de la Concorde) e creare i jardins des Champs-\u00c9lys\u00e9es. Soprintese alla costruzione dell'\u00c9cole Militaire. Pass\u00f2 numerosi ordini ai pittori Fran\u00e7ois Boucher, Van Loo, Jean-Baptiste Marie Pierre e nomin\u00f2 Charles-Joseph Natoire direttore dell'Accademia di Francia a Roma. \nAvendo ereditato dal padre, nel 1754, il castello di Marigny-en-Orxois, nei dintorni di Ch\u00e2teau-Thierry, fu nominato nel medesimo anno marchese di Marigny. Nel 1767 spos\u00f2 Julie Filleul (1751-1822), figlia naturale di Luigi XV. \nAccumul\u00f2 importanti collezioni nelle sue numerose residenze.\nPur soffrendo gravemente di gotta, non aveva previsto la propria morte prematura nel 1781 e mor\u00ec senza aver fatto testamento. "}
{"id": "629822", "revid": "1652635", "url": "https://it.wikipedia.org/wiki?curid=629822", "title": "Triclinio", "text": "Il triclinio era il locale in cui veniva servito il pranzo nelle case degli antichi romani. Il pavimento del locale aveva un'inclinazione di circa 10\u00b0 su tre lati della stanza, verso il tavolo basso posto al centro. Un solo lato aveva il pavimento in piano, utilizzato dai servi per portare le vivande in tavola. \nNelle case degli antichi etruschi specialmente dei patrizi, il triclinio era molto comune. Veniva usato per intrattenere gli ospiti. I commensali sedevano sdraiati su dei cuscini attorno a un tavolo basso. Un'accurata ricostruzione di un triclinio si pu\u00f2 vedere al Museo archeologico di Arezzo.\nIl pranzo era un rituale nella vita degli antichi romani e durava dal primo pomeriggio fino a notte fonda. Generalmente da 10 a 20 commensali prendevano posto intorno a un tavolo sistemati in modo tale da enfatizzare la loro importanza a seconda della vicinanza al padrone di casa. Vista l'importanza del locale, il triclinio veniva decorato con mosaici o affreschi sulle pareti. Dioniso, Venere e nature morte erano molto comuni nelle decorazioni di questi locali. Le case dei patrizi avevano almeno due triclini e non era difficile trovare case con quattro e pi\u00f9 triclini. In queste case il \"triclinius maius\" (grande sala da pranzo) era usato per dare delle feste alle quali era invitato un gran numero di ospiti. I triclini pi\u00f9 piccoli venivano usati per gli ospiti di riguardo. Per questo motivo spesso erano decorati splendidamente, in modo da rivaleggiare con quelli pi\u00f9 grandi.\nPoich\u00e9 nei triclini si svolgevano di solito degli spettacoli per intrattenere e allietare gli ospiti durante il pasto, nelle decorazioni dei locali era spesso inserita l'epopea di Enea e dell'Eneide.\nIl triclinio prese in origine il nome dai tre letti (kl\u00ecne), i \"Lecti Conviviales\" o \"Tricliniares\", su cui i padroni di casa e i loro ospiti si sdraiavano per tutta la durata del pranzo. Un letto poteva accogliere fino a tre commensali, che stavano sdraiati sul lato sinistro."}
{"id": "629823", "revid": "123140099", "url": "https://it.wikipedia.org/wiki?curid=629823", "title": "Cines", "text": "La Societ\u00e0 Italiana Cines \u00e8 stata una casa cinematografica specializzata nella produzione e distribuzione di film.\nStoria.\nLa Cines.\nLa Cines sorse a Roma il 1\u00ba aprile del 1906 dalla trasformazione in societ\u00e0 anonima della \"Alberini &amp; Santoni, manifattura di soggetti e films cinematografiche\", nata nel 1905 per iniziativa di Alberini e Santoni, con teatro di posa in via Appia Nuova (poi via Veio) fuori Porta San Giovanni.\nCostituita con un capitale iniziale di 250.000 lire, aveva la finalit\u00e0 di produrre pellicole, fabbricare apparecchi e commerciare in tutti gli accessori relativi alla cinematografia, fotografia e tecniche affini. Tutti i poteri della societ\u00e0 erano concentrati nelle mani del facoltoso ingegnere romano Adolfo Pouchain (amministratore unico). Santoni lasci\u00f2 la Cines poco tempo pi\u00f9 tardi mentre Alberini, pur non abbandonandola, rivest\u00ec nella societ\u00e0 un ruolo non particolarmente importante.\nNell'estate 1906, il regista francese Gaston Velle, proveniente dalla \"Path\u00e9\" di Parigi dove lavorava da due anni, accompagnato dagli scenografi Dumesnil e Vasseur e dall'operatore Vauz\u00e8le, specialista in trucchi, giunse alla Cines. Furono realizzate quell'anno \"La Malia dell'oro\", \"Pierrot innamorato\" e \"Viaggio in una stella\".\nNel 1907 cominci\u00f2 la sua attivit\u00e0 di regista Mario Caserini, entrato alla Cines come attore, mentre Velle, nella seconda met\u00e0 dell'anno, tornava a Parigi. La Cines inizi\u00f2 a specializzarsi nella produzione storica e in costume con \"Il fornaretto di Venezia\", \"Otello\", \"Garibaldi\". Nel 1908 entr\u00f2 a far parte della direzione Carlo Rossi, il fondatore della Rossi &amp; C. di Torino (trasformatasi nell'Itala Film di Carlo Sciamengo e Giovanni Pastrone) che rappresent\u00f2 la Cines al Congresso degli industriali cinematografici europei, tenutosi a Parigi (ai primi del 1909). Quando Rossi lasci\u00f2 la Cines, sal\u00ec alla direzione il conte Salimei fino al 1911. Intanto, a fianco di Caserini, chiamato allora il \"mago della messinscena\", cominciava a distinguersi un giovane pittore, Enrico Guazzoni, che lo stesso Alberini aveva assunto come regista.\nGuazzoni ottenne il primo personale successo con \"Brutus\" nel 1910, proprio negli anni in cui anche la Cines aveva dovuto affrontare la grande crisi che aveva colpito tutte le Case cinematografiche europee e americane, dovuta a varie cause, tra cui una sovrapproduzione, qualitativamente mediocre, non pi\u00f9 tollerata da un pubblico fattosi assai esigente.\nCessati i grandi guadagni, il Banco di Roma deleg\u00f2 il barone Alberto Fassini a liquidare lo stabilimento. Egli invece lo riorganizz\u00f2 nominandosi direttore generale nel consiglio di amministrazione, fu nominato presidente Ernesto Pace, vicedirettore Carlo Amato, consiglieri don Prospero Colonna, il principe di Sonnino, il barone Giovanni Alberto Blanc, Pietro Moncada conte di Caltanissetta e principe di Patern\u00f2. Il capitale della societ\u00e0 fu portato cos\u00ec a 3 milioni, con azioni da lire 50.\nDa allora la Cines riusc\u00ec a garantire agli esercenti italiani e stranieri un rifornimento settimanale di 1 dramma (600 m circa), 1 commedia, 2 comiche e 2 documentari. Lo stabilimento fu fornito di attrezzature moderne, mentre vennero scritturate troupe fisse, che lavoravano contemporaneamente e gli attori (e si ricordino per tutti Amleto Novelli e la Terribili-Gonzales) ebbero contratti a lunga scadenza.\nNel 1911 la \"Societ\u00e0 Italiana Cines, Anonima, sede a Roma, capitale versato \u00a3 3.000.000\", figurava nel catalogo generale ufficiale dell'Esposizione internazionale dell'industria e del lavoro di Torino alla voce \u00ab Seta artificiale \u00bb, e dichiarava i seguenti stabilimenti:\nLa Cines fu quindi la prima casa di produzione italiana a fabbricare in proprio la pellicola vergine, e tale autonomia costitu\u00ec uno dei motivi del suo grande sviluppo.\nNel 1911 la Cines vinse il 2\u00ba premio per la categoria artistica al \"Concorso internazionale di cinematografia\" bandito in occasione dell'Esposizione Internazionale di Torino, per il film artistico su San Francesco \"Il poverello di Assisi\" e per quello didattico \"Il tamburino sardo\" tratto dal famoso racconto mensile del romanzo \"Cuore\".\nDurante la guerra italo-turca, nell'intento di far cosa gradita ai combattenti in Libia e alle loro famiglie, un operatore della Cines, Silvio Cocanari, gir\u00f2 in molte citt\u00e0 italiane brevi documentari, fotografando numerosi gruppi di famiglie riuniti all'aperto, affinch\u00e9 i soldati, alla proiezione, avessero l'illusione di riconoscere i loro parenti lontani.\nNel 1913, col \"Quo vadis?\" di Enrico Guazzoni, costato alla Casa 60.000 lire, la Cines raggiunse uno dei primi posti tra le societ\u00e0 produttrici del mondo, confermando la propria eccellenza con \"Marcantonio e Cleopatra\" (pure questo di Guazzoni), che le cost\u00f2 300.000 lire, somma recuperata con la sola cessione del film all'esercizio inglese per la durata di un anno. Nello stesso 1913, accett\u00f2 di lavorare per la Cines l'allora celebre attrice di teatro Hesperia.\nLa Cines realizza una serie di 12 documentari dedicati all'Italia e prodotti per far conoscere all'estero le localit\u00e0 turistiche: Ascoli Piceno, Capri, Amalfi, Salerno, Manfredonia, Calabria, Castrovillari, Laino, Sicilia e Sardegna. Il filmato relativo alla localit\u00e0 pugliese si intitola \"Manfredonia, Southern Italy\"\nNello stesso anno la Cines band\u00ec un concorso internazionale per un soggetto cinematografico (1\u00ba premio 25.000 lire). Il soggetto vincente su 962 concorrenti, dovuto allo scrittore piacentino Amerigo Scarlatti e intitolato \"Il Tesoro di Rampsinite\", non pot\u00e9 essere realizzato per lo scoppio della prima guerra mondiale.Il conflitto determin\u00f2 una forte concentrazione nella produzione del secondo semestre 1914, in tutte le Case di produzione europee. Quelle italiane si ripresero ben presto, e la Cines, scrittur\u00f2 grandi attrici, tra cui Lyda Borelli, e registi come Nino Oxilia, Giulio Antamoro, Nino Martoglio, Carmine Gallone, Ivo Illuminati, Amleto Palermi, Augusto Genina.\nNel 1918 il barone Fassini lasci\u00f2 la direzione generale della Cines e si dimise dal consiglio d'amministrazione. Nel 1919 la Cines entr\u00f2 a far parte dell'Unione Cinematografica Italiana e nel 1921 cess\u00f2 ogni attivit\u00e0.\nCines-Pittaluga.\nNel 1929 il produttore-esercente-noleggiatore Stefano Pittaluga, forte degli incoraggiamenti e delle sovvenzioni governative, acquist\u00f2 i teatri di posa di via Veio e l'anno successivo ripristin\u00f2 la marca Cines. Il primo film sonoro della rinascita cinematografica italiana, \"La canzone dell'amore\" (1930), portava l'antica gloriosa etichetta. Alla morte di Pittaluga (1931) la direzione della Cines venne assunta da Ludovico Toeplitz, che la conserv\u00f2 fino al 1935. Particolarmente interessante si present\u00f2 l'attivit\u00e0 della Cines negli anni 1932-1933, avendo Toeplitz chiamato lo scrittore Emilio Cecchi alla direzione generale della produzione. Cecchi radun\u00f2 attorno a s\u00e9 letterati e artisti e si volse con decisione verso il \u00abfilm d'arte\u00bb, a scapito dei film di genere, pur senza trascurare la popolarit\u00e0. Direttore del doppiaggio divenne Mario Almirante. Sono di quegli anni film come \"Palio\", \"La tavola dei poveri\", \"Gli uomini, che mascalzoni...\", \"Acciaio\", \"1860\", \"O la borsa o la vita\", \"T'amer\u00f2 sempre\". Nel 1934 la Cines concluse il suo secondo ciclo produttivo; nel 1935 gli stabilimenti di via Veio vennero devastati da un incendio e, resisi inutilizzabili per sempre, furono demoliti.\nLe produzioni documentaristiche del 1932-33.\nLa politica di Emilio Cecchi porta la Cines ad investire anche nel settore del cinema documentaristico. La casa di produzione, tra il 1930 e il 1931, sotto Pittaluga, gi\u00e0 aveva prodotto una quarantina di documentari soprattutto come sperimentazione del sonoro (\"Armonie di Sicilia\", \"Canti di Romagna\", \"Melodie argentine\", \"Sinfonie di nuvole\"). \"Campane d'Italia\" di Mario Serandrei e \"Il presepe\" di Ferdinando Maria Poggioli si distinguono per\u00f2 da tutti gli altri per la ricercatezza del montaggio, l'illuminazione e i movimenti di macchina.\nLa produzione di documentari del 1932-33 invece, che si affianca a quella pi\u00f9 \"tecnica\" e monocorde del Luce, fa parte della ricerca del nuovo stile che porti ad un possibile rinnovamento del cinema italiano (chiamato in quel periodo \"rinascita\"). Cecchi pensa quindi che il documentario e la sceneggiatura siano i settori cruciali per la creazione di questo nuovo stile, dove entrano in gioco quelli che egli considera i punti deboli del cinema italiano: l'osservazione della realt\u00e0 e la capacit\u00e0 di racconto. Un progetto definito e mirato, destinato anche ad offrire ai giovani registi il banco di prova per sperimentarsi con la macchina da presa prima di passare al lungometraggio. Nascono quindi, tra il 1932 e il 1933 una serie di documentari diretti da giovani registi gi\u00e0 affermati come Blasetti o da giovani che lo diventeranno come Bragaglia e Matarazzo. Giovani leve che faranno parte del futuro Centro Sperimentale di Cinematografia che verr\u00e0 creato nel 1935.\nI cortometraggi vengono numerati da 1 a 17 e comprendono: \"Assisi\" di Alessandro Blasetti, \"Tarquinia\" di Carlo Ludovico Bragaglia, \"Moli romane\" e \"Bacini di carenaggio a Genova\" di Stefano Bricarelli, \"Fori imperiali\" di Aldo Vergano, \"Paestum\" e \"Impressioni siciliane\" di Ferdinando Maria Poggioli, \"Cantieri dell'Adriatico\" di Umberto Barbaro, \"Zara\" di Ivo Perilli, \"Il ventre della citt\u00e0\" di Francesco Di Cocco, \"Miniere di Cogne - Val d'Aosta\" di Marco Elter, \"Aeroporto del Littorio\" di Giorgio Simonelli, \"Littoria\" e \"Mussolinia di Sardegna\" di Raffaello Matarazzo, \"Orvieto\" di Vincenzo Sorelli, \"Visioni del Garda - Il Vittoriale\" e \"Primavera sul Garda\" di Gabriellino D'Annunzio.\nLe ricostruzioni.\nIl 9 febbraio 1942 fu concesso il nulla osta per la ricostruzione della Cines, affidata al produttore Guido Oliva. La terza Cines aveva carattere eminentemente statale, e integrava, nel campo della produzione, l'attivit\u00e0 dell'E.N.I.C., che provvedeva al noleggio tramite un proprio circuito di sale. La produzione della \"terza\" Cines tra il 1942 ed il 1943 ebbe una certa risonanza, e comprese film come \"La bella addormentata\", \"Avanti c'\u00e8 posto\", \"Quattro passi fra le nuvole\", \"Harlem\", \"Fuga a due voci\", \"Sorelle Materassi\", \"Enrico IV\", \"La locandiera\", \"Il cappello da prete\". Dopo l'8 settembre 1943 la Cines fu trasferita a Venezia dai fascisti repubblichini e produsse alcuni film nel 1944 negli stabilimenti della Giudecca nel cosiddetto Cinevillaggio (o Cineisola).\nNell'estate 1949 la Cines \u00e8 stata nuovamente ricostituita, su basi eminentemente statali, diretta da Carlo Civallero fino al novembre del 1955 e in seguito da Aldo Borelli; questa \"quarta\" Cines ha prodotto fra il 1950 ed il 1955 i seguenti film: \"Due mogli sono troppe\", \"\u00c8 pi\u00f9 facile che un cammello...\", \"L'edera\", \"La citt\u00e0 si difende\", \"Il brigante di Tacca del Lupo\", \"Altri tempi\", \"La voce del silenzio\", \"Tempi nostri\", \"Amici per la pelle\", oltre a numerose coproduzioni con case francesi e film in compartecipazione con altre case italiane. Successivamente a questo glorioso periodo la Cines cess\u00f2 l'attivit\u00e0 cedendo a terzi i diritti sui film prodotti.\nLa Cines \u00e8 stata rifondata per la quinta volta, nel centenario della sua prima fondazione (2006), con un carattere essenzialmente privato. La direzione artistica \u00e8 stata affidata al maestro Leonardo Bragaglia, gi\u00e0 regista e saggista drammatico di fama, nipote dei registi Carlo Ludovico Bragaglia ed Anton Giulio Bragaglia e dell'ingegnere Francesco Bragaglia, ex direttore generale della prima Cines."}
{"id": "629824", "revid": "3831", "url": "https://it.wikipedia.org/wiki?curid=629824", "title": "Cisterciensi", "text": ""}
{"id": "629827", "revid": "104485", "url": "https://it.wikipedia.org/wiki?curid=629827", "title": "Antiemsaf II", "text": ""}
{"id": "629828", "revid": "767487", "url": "https://it.wikipedia.org/wiki?curid=629828", "title": "Nosferatu, il principe della notte", "text": "Nosferatu, il principe della notte (\"Nosferatu: Phantom der Nacht\") \u00e8 un film del 1979 prodotto, scritto e diretto da Werner Herzog. \u00c8 il remake del film diretto da Friedrich Wilhelm Murnau, \"Nosferatu il vampiro\" (1922).\nTrama.\nJonathan Harker \u00e8 un giovane agente immobiliare di Wismar, sul Mar Baltico, alla met\u00e0 dell'Ottocento. Felicemente sposato con l'affascinante e sensibile Lucy, non l'ascolta quando questa gli dice di avere un brutto presentimento riguardo al viaggio che lui dovr\u00e0 intraprendere per la Transilvania. L\u00ec lo aspetta il conte Dracula, interessato ad acquistare una casa proprio nei pressi della loro abitazione.\nJonathan, dopo un viaggio lungo un mese, ignora anche gli avvertimenti degli zingari e degli abitanti del posto, che si rifiutano di accompagnarlo nei pressi del castello del temutissimo personaggio, che loro chiamano \"nosferatu\" (l'inestinto).\nL'incontro tra il conte e Jonathan, di notte, \u00e8 gi\u00e0 piuttosto inquietante, visti l'aspetto spettrale e i modi del conte, ma il giovane Harker \u00e8 pi\u00f9 preoccupato di portare a termine l'affare che delle storie che girano attorno al suo cliente che, comunque, sembra non far niente per smentire la sua sinistra fama.\nFirmato il contratto, niente giustificherebbe la volont\u00e0 di trattenere ancora il giovane agente nell'enorme castello, che di giorno \u00e8 sempre vuoto, e che di notte \u00e8 \"animato\" dalla sola presenza del conte. Per giunta Jonathan fa sempre terribili incubi, in bilico fra sogno e realt\u00e0, e comincia a dar credito alle terribili teorie sui vampiri descritte nel libro che una locandiera premurosa gli ha consegnato prima che si incamminasse verso il castello di Dracula.\nPrigioniero del castello, nel cercare una via di fuga, Jonathan scopre che il conte passa le giornate riposando all'interno di una bara. Una sera da una finestra scorge il conte intento a adagiare delle bare su un carro, e infilarsi infine dentro una di esse. Jonathan capisce allora che il conte \u00e8 diretto a Wismar, e decide di calarsi da una finestra per fuggire e tentare di arrivare a Wismar prima di lui.\nLe bare vengono caricate su un vascello, che arriva a Wismar senza pi\u00f9 un uomo dell'equipaggio vivo, e portando la peste in citt\u00e0.\nQuando Jonathan giunge finalmente a casa, non solo \u00e8 troppo tardi per mettere in guardia la popolazione, ma \u00e8 totalmente stravolto e affetto da quella che il dottor Van Helsing ritiene essere una forte febbre cerebrale, al punto di non riconoscere pi\u00f9 l'amatissima Lucy.\nI suoi diari e il libro sui vampiri che portava con s\u00e9 sono per\u00f2 preziosissimi per aiutare la sua giovane moglie a capire quale sia la causa di tutto questo e come si possa sconfiggere questo terribile avversario.\nTra lo scetticismo generale Lucy \u00e8 fiduciosa di poter sconfiggere il male e guarire il marito. Con l'intento di trattenere Dracula fino all'alba, cos\u00ec che venga annientato dalla luce del sole nascente, Lucy offre il suo collo al vampiro per un'intera notte. Il piano riesce, il conte resta come pietrificato, ma Lucy, dissanguata, soccombe. Il dottor Van Helsing, che fino a quel momento riteneva che quelle di Lucy fossero solo superstizioni, ora le crede e per allontanare definitivamente il pericolo, trafigge il cuore del vampiro con un paletto di legno, secondo quanto previsto dal rituale.\nPrima di coricarsi Lucy aveva preparato una serie di espedienti per tenere sotto controllo il marito, come quello di mettergli al collo un crocefisso e di cospargere il pavimento attorno alla sua sedia di ostie consacrate, ma una volta morta egli si liberer\u00e0 facilmente di questi simboli, lasciando cos\u00ec che sia il suo corpo a ospitare l'anima del \"mai estinto\" vampiro Nosferatu.\nIl film si conclude con Jonathan/Dracula che cavalca sulle dune di sabbia come se stesse facendo ritorno presso il proprio castello.\nProduzione.\nHerzog ha affermato di considerare il film di Murnau la pellicola pi\u00f9 importante mai prodotta in Germania, e di averlo voluto rifare per stabilire un collegamento tra il grande cinema tedesco del passato e il cosiddetto \"nuovo cinema tedesco\", di cui egli \u00e8 un esponente.\nSebbene il film di Herzog rispetti fedelmente le vicende narrate nel film originale, il regista (probabilmente per ragioni di botteghino) ha ripristinato i nomi del romanzo di Stoker, i cui diritti erano ormai scaduti mentre Murnau per via dei diritti d'autore ancora validi al momento della realizzazione del suo film era stato costretto a cambiarli. Tuttavia, rispetto al romanzo di Bram Stoker, i nomi di Mina e Lucy sono invertiti.\nCast.\nHerzog affid\u00f2 il ruolo principale del vampiro all'attore Klaus Kinski che si rivel\u00f2 l'interprete ideale per quel ruolo donando al personaggio fascino e mistero. Nel cast anche Isabelle Adjani e Bruno Ganz.\nIl personaggio di Mina \u00e8 interpretato da Martje Grohmann, che all'epoca era la moglie di Herzog. Werner Herzog stesso appare nella scena dello sdoganamento delle bare di Nosferatu: \u00e8 sua la mano del doganiere che ispeziona la terra nelle bare infestate dai topi. Secondo quanto dichiarato dallo stesso Herzog nel commento al film, contenuto nel DVD (Edizione 2 dischi), nessun altro della troupe aveva il coraggio di toccare i topi.\nVersioni del film.\nDel film vennero realizzate due versioni, in tedesco e in inglese. Le scene di dialogo non vennero doppiate dagli attori stessi n\u00e9 da altri doppiatori, bens\u00ec ognuna venne girata due volte nelle due lingue diverse, cos\u00ec le due versioni differiscono non solo nell'audio ma anche - leggermente - nella parte visiva.\nColonna sonora.\nCome nei precedenti \"Aguirre\" e \"Herz aus Glas\" e i successivi \"Fitzcarraldo\", \"Gasherbrum - Der leuchtende Berg\" e \"Cobra verde\" le musiche per coro, sintetizzatore e orchestra sono di Florian Fricke leader dei \"Popol Vuh\".\nNella scena che precede l'arrivo al castello di Dracula in Transilvania, la musica \u00e8 tratta dal \"Preludio\" all'atto I de \"L'oro del Reno\" di Richard Wagner (Vienna Phil. Orch. dir. Sir Georg Solti), mentre quella del finale \u00e8 tratta dalla \"Messe Solennelle (Sanctus)\" di Charles Gounod.\nDistribuzione.\nPer ragioni commerciali la Twentieth Century Fox, distributrice del film, decise di tagliare alcuni minuti dalla versione destinata alla vendita. Il film risulta cos\u00ec privato nella versione italiana, e in altre, di alcune scene. In Italia \u00e8 stato distribuito in DVD dalla Ripley's Home Video in un'edizione da due dischi con la versione italiana e quella tedesca."}
{"id": "629829", "revid": "33689", "url": "https://it.wikipedia.org/wiki?curid=629829", "title": "ChorusOS", "text": "Chorus nasce come kernel basato sul modello ad attori. Ci sono due versioni: la versione multiprocessore, e la versione commerciale."}
{"id": "629837", "revid": "5456", "url": "https://it.wikipedia.org/wiki?curid=629837", "title": "40 cal.", "text": ""}
{"id": "629838", "revid": "1305772", "url": "https://it.wikipedia.org/wiki?curid=629838", "title": "I Feel Fine", "text": "I Feel Fine \u00e8 un brano dei Beatles del 1964 composto da John Lennon, ma accreditato alla coppia Lennon/McCartney, pubblicato come lato A di un singolo 45 giri.\nDescrizione.\nMusica e arrangiamento.\nMolti critici affermano che fu il primo brano musicale contenente il tipico riff di chitarra che caratterizzer\u00e0 gli anni sessanta e gli anni settanta, almeno per quanto riguarda la musica pop e rock; la chitarra elettrica grazie all'ausilio di distorsori consentir\u00e0 ai virtuosi dello strumento ampi spazi da esplorare. Dopo l'uscita del disco molti giornalisti e critici musicali affermarono che il suono iniziale assomigliava a quello di un rasoio elettrico e che era stato frutto del caso e parvero scettici e perplessi. In effetti la trovata era stata fortuita, dovuta al fatto che durante una pausa in studio John Lennon si era avvicinato troppo all'amplificatore con la sua chitarra dimenticandosi di abbassare il volume del pickup e dando luogo al feedback. Il risultato fu cos\u00ec sorprendente che, per la prima volta, si decise di adottare l'effetto Larsen in una registrazione in studio, effetto che sarebbe stato utilizzato in seguito da artisti quali Jimi Hendrix, The Kinks, The Who; in ogni caso, Lennon si mostr\u00f2 orgoglioso del fatto di aver aperto la strada ai suoi celebrati colleghi.\nI Beatles continueranno anche in futuro ad insistere con singoli piuttosto innovativi sostenuti da una base ritmica rumorosa con chitarre distorte (per es. \"Day Tripper\", \"Ticket to Ride\", \"Paperback Writer\"), oltrech\u00e9 esplorare il campo degli effetti elettronici, delle registrazioni al contrario e di tutto ci\u00f2 che i nuovi strumenti tecnologici offrivano.\nClassifiche.\nIl disco ottenne un ottimo successo raggiungendo l'8 dicembre del 1964 il primo posto delle classifiche britanniche, conservandolo per cinque settimane; il 26 dicembre tocc\u00f2 il vertice anche negli Stati Uniti mantenendolo per tre settimane; il 2 gennaio 1965 arriva primo anche in Olanda per sei settimane. Il singolo arriva primo anche in Canada e Norvegia e terzo in Germania ed Austria.\nCover.\nLa canzone vanta numerose cover, tra le quali si segnalano:"}
{"id": "629839", "revid": "1543377", "url": "https://it.wikipedia.org/wiki?curid=629839", "title": "Ruscus aculeatus", "text": "Il pungitopo (Ruscus aculeatus ) \u00e8 un arbusto sempreverde con tipiche bacche rosse impiegate come ornamento natalizio, appartenente alla famiglia delle Asparagaceae.\nDescrizione.\nIl pungitopo \u00e8 una pianta cespugliosa sempreverde alta dai 30 agli 80\u00a0cm, provvista di cladodi, fusti trasformati che hanno assunto la funzione delle foglie, divenendo ovali, appiattiti e rigidi, con estremit\u00e0 pungenti. Poco sopra la base dei cladodi, in primavera, si schiudono i minuscoli fiori verdastri, e quindi i frutti, che maturano in inverno, e che sono vistose bacche scarlatte grosse come ciliegie. \nLa pianta \u00e8 dioica, cio\u00e8 porta fiori, unisessuali, in due piante diverse, una con i fiori maschili e una con i fiori femminili, che producono le bacche.\nDistribuzione e habitat.\n\u00c8 una specie dell'Eurasia ma si spinge anche nella regione mediterranea, nella regione centro-europea e anche in quella atlantica.\nCostituisce una delle componenti del sottobosco delle pinete e delle leccete nel bioma mediterraneo, mentre nelle foreste decidue \u00e8 riscontrabile in querceti ma, in alcuni casi, anche in faggete di bassa quota.\nUsi.\nIl pungitopo viene coltivato come pianta ornamentale, soprattutto come decorazione durante le feste natalizie.\nIl nome fa riferimento al fatto che anticamente le sue foglie, taglienti, venivano messe attorno alle provviste, per salvaguardarle dai topi.\nI germogli di pungitopo, dal gusto amarognolo, raccolti da marzo a maggio, vengono utilizzati in cucina a mo' di asparagi, lessati per insalate, minestre e frittate.\nI semi, opportunamente tostati, venivano un tempo impiegati come sostituti del caff\u00e8.\nNella medicina popolare, per le doti diuretiche che possiede, \u00e8 usato nella \u201ccomposizione delle cinque radici\u201d, che comprende pungitopo, prezzemolo, sedano, finocchio e asparago.\nTra i componenti principali del rusco vanno citati i flavonoidi con il rutoside. \u00c8 proprio quest'ultimo ad essere indicato e definito come vitamina P (cio\u00e8 con caratteristiche simili), e quindi indicato per aumentare la resistenza delle pareti dei capillari. Quindi, il suo utilizzo principale \u00e8 nella terapia delle varici venose, delle emorroidi, delle flebiti. La pianta viene indicata anche come antinfiammatorio, diuretico e antireumatico.\nAbitualmente il rusco viene prescritto per via orale, tramite il decotto."}
{"id": "629841", "revid": "121005450", "url": "https://it.wikipedia.org/wiki?curid=629841", "title": "Spini", "text": "Spini \u00e8 un cognome italiano, tra i pi\u00f9 diffusi nella zona della Valtellina intorno a Morbegno (Provincia di Sondrio). Ha un importante ceppo, seppur minore, anche in Toscana, tra le province di Firenze e di Pisa."}
{"id": "629848", "revid": "1602064", "url": "https://it.wikipedia.org/wiki?curid=629848", "title": "Carlo Garavaglia", "text": "Biografia.\nNacque da Giovanni Battista e da Domenica Gino, e si trasfer\u00ec nella vicina Milano nel 1633, ove entr\u00f2 in contatto con vari artisti che lo formarono nella sua attivit\u00e0 e coi quali collabor\u00f2: Giovanni Battista Salmoirago e il pittore Riccardo Taurini, il doratore Melchion Clerici, l'intagliatore Tranquillo Zuchelli e l'organaro Michelangelo Valvassori.\nOper\u00f2 principalmente a Milano e nei dintorni della citt\u00e0 (suo il coro dell'Abbazia di Chiaravalle), a Busto Garolfo, a Inveruno (Formelle dell'Altare del Rosario), il coro dell'abbazia olivetana di Villanova del Sillaro ed il battistero della chiesa parrocchiale di Vidardo. \nVerso il 1661 fu autore dei preziosi arredi barocchi incrostati di pietre dure della Chiesa di Sant'Alessandro in Zebedia a Milano. \nHa inoltre collaborato molto attivamente alla scultura delle guglie del duomo di Milano ed \u00e8 ritenuto da tutti i critici uno dei migliori scultori dell'et\u00e0 tardo gotica."}
{"id": "629849", "revid": "1305772", "url": "https://it.wikipedia.org/wiki?curid=629849", "title": "Let It Be", "text": ""}
{"id": "629851", "revid": "767487", "url": "https://it.wikipedia.org/wiki?curid=629851", "title": "Sistema operativo distribuito", "text": "I sistemi operativi distribuiti vengono utilizzati quando pi\u00f9 calcolatori sono collegati tra loro e si vuole ottimizzare l'utilizzo delle risorse evitando che esse risiedano in una macchina sola. Questo tipo di architettura di un sistema di elaborazione si chiama \"network\" ed \u00e8 costituito da un insieme di calcolatori che, anche se a prima vista possono apparire come simili, sono dedicati a scopi diversi.\nDescrizione.\nUn sistema operativo di questo genere deve saper gestire un gran numero di informazioni, in quanto deve rendere disponibile ad ogni utente, collegato al sistema attraverso uno qualsiasi dei calcolatori che ne fanno parte, di interagire contemporaneamente con tutti gli altri, scambiando informazioni e dati.\nIl problema principale \u00e8 dato, pertanto, dal fatto che il sistema dovr\u00e0 gestire contemporaneamente un grandissimo numero di informazioni il pi\u00f9 rapidamente possibile, e dovr\u00e0, altrettanto rapidamente, smistare le richieste verso la giusta strada.\nNella maggior parte dei casi una parte del sistema operativo si occuper\u00e0 del lavoro locale, mentre ad un'altra viene delegata la comunicazione con il resto della rete.\nUn problema rilevante \u00e8 quello della sicurezza: essendo le informazioni cos\u00ec decentrate e frammentate su un \"network\" potrebbero essere utilizzate anche da persone esterne che si immettono illegalmente nel sistema.\nCaratteristiche.\nEssendo composto tipicamente da pi\u00f9 elementi, questo sistema risulta essere in qualche misura ridondante, e ci\u00f2 gli permette di sopravvivere nel caso che una delle sue unit\u00e0 dovesse guastarsi.\nSi possono facilmente aggiungere ulteriori risorse senza che il sistema ne risenta. Inoltre utenti e risorse possono trovarsi a distanza variabile tra loro, senza che questo pregiudichi l'accesso o l'interazione."}
{"id": "629852", "revid": "767487", "url": "https://it.wikipedia.org/wiki?curid=629852", "title": "Giovanni Valentini (compositore)", "text": "Studi\u00f2 sicuramente musica a Napoli e inizi\u00f2 la sua carriera operistica a Roma nel 1770 con la farsetta \"La pastorella tradita\". Seguirono altri suoi lavori, che vennero rappresentati a Civitavecchia dal 1774 al 1776 e a Firenze e Napoli nel 1777. Dal 1779 al 1786 fu operativo principalmente a Venezia, dove nel 1786 fu nominato maestro di cappella dell'Ospedale dei Derelitti (Ospedaletto); dal 1784 fu anche membro dell\"'Accademia Filarmonica\" di Verona. Dopo il 1787 si perdono sue notizie.\nLe sue opere pi\u00f9 note sono \"Le nozze in contrasto\" e \"La statua matematica\", che all'epoca ebbero molto successo e furono messe in scena numerose volte nei teatri italiani e stranieri."}
{"id": "629853", "revid": "1573940", "url": "https://it.wikipedia.org/wiki?curid=629853", "title": "Apis mellifera carnica", "text": "L'ape carnica (Apis mellifera carnica ) \u00e8 una sottospecie di ape mellifera dell'Europa occidentale. Originaria della Slovenia centrale (Carniola), ha un'area di distribuzione naturale che abbraccia l'Austria, parte dell'Ungheria, Romania, Croazia, Bosnia e Serbia. In Italia \u00e8 in generale assente con l'eccezione del Triveneto, dove costituisce addirittura la sottospecie prevalente. Fu introdotta per azione dell'uomo in Canada, Stati Uniti d'America e Sudamerica.\nOrigine.\nQuesta sottospecie di \"Apis mellifera\" \u00e8 originaria della regione di Kranjska, Slovenia, a sud delle Alpi austriache e a nord dei Balcani. \nAttualmente questa razza \u00e8 molto popolare tra gli apicoltori e compete per predilezione con l'ape italiana. La caratteristica principale di quest'ape \u00e8 la mansuetudine. Si \u00e8 particolarmente adattata all'incostanza della disponibilit\u00e0 di nettare, alla quale si adatta modulando l'accrescimento della popolazione aumentando la deposizione di uova prontamente con l'abbondanza delle fioriture e diminuendo altrettanto rapidamente la dimensione della covata quando l'alimento inizia a scarseggiare.\nAnatomia.\nL'ape carnica ha all'incirca le medesime dimensioni dell'ape ligustica, ma pu\u00f2 essere riconosciuta poich\u00e9 \u00e8 generalmente di colore castano-grigio normalmente scuro con righe leggermente pi\u00f9 chiare.\nHanno la ligula molto lunga da 6.5 a 6.7 millimetri che permette una migliore raccolta di nettare."}
{"id": "629854", "revid": "711131", "url": "https://it.wikipedia.org/wiki?curid=629854", "title": "Pietro Accardi", "text": "Biografia.\nPalermitano, la sua famiglia gestisce una pasticceria al Villaggio Santa Rosalia.\nSuo zio Vincenzo ha giocato nel settore giovanile del e suo cugino, Andrea Accardi, \u00e8 attualmente un giocatore della stessa squadra.\n\u00c8 stato per due anni compagno di classe di Leandro Rinaudo all\u2019Istituto Alberghiero.\nCaratteristiche tecniche.\nNato come terzino sinistro, si consacra alla Sampdoria come centrale difensivo nella difesa a quattro; la sua abilit\u00e0 migliore \u00e8 l'anticipo, ma \u00e8 anche abile marcatore e bravo in chiusura.\nCarriera.\nGiocatore.\nGli inizi.\nDa ragazzo giocava nella squadra del Villaggio Santa Rosalia, un quartiere di Palermo. Nel 1996, dopo quattro anni di permanenza nelle giovanili del Palermo (fino agli Allievi), passa al Marsala.\nCon gli azzurri si rende protagonista di una buona stagione tra i professionisti: nell'annata 1999-2000, pur essendo molto giovane, racimola 14 presenze ed una rete in Serie C1 e viene selezionato da Roberto Boninsegna per la Nazionale giovanile di categoria.\nPalermo.\nL'anno successivo, fallito il Marsala, ritorna a Palermo a parametro zero, dove gioca 2 partite della Coppa Italia di Serie C. A fine stagione la squadra ottiene la promozione in Serie B.\nDisputa da titolare le ultime due stagioni prima della promozione in Serie A, ottenuta nell'annata 2003-2004.\nIn massima serie non viene quasi mai schierato dall'allenatore Francesco Guidolin, che gli preferisce sempre l'ex perugino Fabio Grosso. Nella stagione 2004-2005 gioca una sola partita, quella contro la (1-0 per i granata), che costituisce il suo esordio in massima serie, campionato chiuso al 6\u00ba con la prima qualificazione in Coppa UEFA del Palermo.\nNella stagione 2005-2006 ha un infortunio le cui conseguenze si ripercuotono fino alla fine del campionato, ma riesce a fare il suo esordio in Coppa UEFA il 24 novembre 2005 in occasione di Espanyol-Palermo (1-1). In campionato gioca invece 6 partite, pi\u00f9 le tre di Coppa Italia e le 3 della coppa europea.\nSampdoria.\nNel luglio 2006 \u00e8 stato acquistato dalla Sampdoria, nell'ambito dell'operazione che ha portato Aimo Diana a Palermo in cambio di Christian Terlizzi, Massimo Bonanni e dello stesso Accardi.\nIl suo esordio in maglia blucerchiata \u00e8 datato 25 ottobre 2006 in occasione di Sampdoria-Lazio (2-0). Dopo un inizio titubante, Accardi ha guadagnato il posto da titolare, sostituendo prima Pieri sulla fascia, poi Sala al centro della difesa.\nIl 16 agosto 2007, nel secondo turno preliminare di Coppa UEFA tra Hajduk Spalato e Sampdoria, si infortuna gravemente poco prima della fine del primo tempo, restando fuori dai campi da gioco per quattro mesi.\nNel 2008 torna titolare nella Samp, dopo una partita proprio contro il vinta dai blucerchiati per 3-0.\nIl 16 marzo 2008 segna il suo primo gol in maglia blucerchiata e in Serie A, nel suo derby personale, contro il .\nIl prestito al Brescia, il ritorno a Genova e ancora Brescia.\nIl 31 gennaio 2011 Sampdoria e Brescia effettuano uno scambio di prestiti: Accardi passa alla squadra lombarda, mentre Gilberto Mart\u00ednez arriva in Liguria. Esordisce con la nuova maglia il 6 febbraio 2011, subentrando a partita in corso in Brescia-Bari (2-0) valida per la 24\u00aa giornata di campionato. A fine stagione colleziona 8 presenze con le \"rondinelle\", segnando anche una rete in Brescia-Fiorentina (2-2) dell'ultima giornata di campionato. Finito il prestito, con le rondinelle retrocesse in Serie B, ritorna alla Sampdoria, anch'essa scesa di categoria. Il 17 settembre seguente, in Sampdoria- (0-0), raggiunge le 100 presenze in campionato con i blucerchiati.\nIl 30 gennaio 2012 torna, a titolo definitivo, al Brescia, giocando solo la 41\u00aa giornata di Serie B Brescia-Livorno (1-3) del 20 maggio 2012.\nEmpoli.\nSvincolatosi dal Brescia, il 21 settembre 2012 si accorda con l' in cui gioca due stagioni ottenendo la promozione in Serie A nell'annata 2013-2014.\nDirigente.\nRitiratosi nel 2014, l'11 giugno 2014 diventa il team manager dell' appena promosso in Serie A.\nDal 2016 \u00e8 il direttore sportivo della squadra toscana."}
{"id": "629855", "revid": "713168", "url": "https://it.wikipedia.org/wiki?curid=629855", "title": "Giovanni Axuch", "text": "Biografia.\nGiovent\u00f9.\nAxuch era nato a Nicea da una famiglia di Turchi Selgiuchidi nel 1087. Durante l'assedio di Nicea, il 19 maggio 1097 quando i crociati espugnarono la citt\u00e0, contro la volont\u00e0 dei bizantini si diedero al saccheggio, molto fu il sangue versato, e tra questo vi fu anche quello della famiglia dell'ancora bambino Giovanni Axuch, egli fu risparmiato vista la sua giovanissima et\u00e0, e quindi fu catturato e poi dato come dono della vittoria sui Turchi, ad Alessio I Comneno. Alessio tratt\u00f2 come un figlio Axuch, infatti lo fece vivere a corte insieme alla famiglia imperiale e fece in modo che Axuch potesse diventare come un fratello per Giovanni (che poi sarebbe divenuto basileus dei \"romei\"), visto che i due avevano la stessa et\u00e0, ed infatti i due divennero amici per la pelle. Axuch fu fatto ben istruire da Alessio, egli infatti aveva un vivo interesse per la teologia, ci\u00f2 ci \u00e8 noto perch\u00e9 egli fece delle domande al teologo Nicola di Metone sulla natura della presenza dello Spirito Santo, negli apostoli.\nSotto il regno dell'amico Giovanni II Comneno.\nNel 1118 Alessio mor\u00ec, e gli succedette al trono Giovanni II Comneno, che per prima cosa nomin\u00f2 Axuch Gran Domestico (capo dell'esercito Megas Domestikos). Axuch era l'unico vero amico personale di Giovanni II, per cui quest'ultimo ordin\u00f2 che tutti i membri della famiglia imperiale si complimentassero con lui, visto il rango a cui era stato appena promosso e gli portassero rispetto.\nL'imperatore Giovanni II si accorse subito che aveva fatto bene a nominare Gran Domestico il fedele Giovanni Axuch, infatti quest'ultimo svent\u00f2 un complotto per assassinare Giovanni II, che era stato organizzato dalla sorella invidiosa dell'imperatore Anna Comnena e da suo marito, Niceforo Briennio (che denunci\u00f2 a Axuch il complotto). Saputo ci\u00f2 Giovanni II obblig\u00f2 la sorella a prendere l'abito monacale e la recluse in un monastero, poi confisc\u00f2 i beni e le terre di sua sorella, che erano molti, e tent\u00f2 di darle a Axuch, come segno di ringraziamento per ci\u00f2 che aveva fatto. Ma Axuch saggiamente rifiut\u00f2 poich\u00e9 si era reso conto che se avesse accettato, si sarebbero inaciditi i rapporti con la famiglia imperiale, questo fatto lo avrebbe reso impopolare e non ben visto dall'alta aristocrazia di Costantinopoli, egli chiese addirittura clemenza per Anna che fu accordata.\nL'imperatore era un soldato attivo e ogni anno andava a fare campagne militari, Axuch era sempre al suo fianco, in ogni campagna, e anche nei ritorni trionfanti a Costantinopoli. Infatti quando nel 1119, l'imperatore intraprese una campagna contro i turchi selgiuchidi, port\u00f2 con s\u00e9 anche Axuch, che gli era al suo fianco. Axuch ebbe modo di far vedere le sue ottime qualit\u00e0 da stratega, nonostante non avesse mai comandato un esercito, durante l'assedio di Laodicea che egli condusse, riuscendo ad espugnare la citt\u00e0, fornendo cos\u00ec una rapida vittoria a Giovanni II, che gli consentir\u00e0 di annettere tutta l'Attalia all'impero. A fine autunno, quando la campagna era finita, l'imperatore torn\u00f2 trionfante a Costantinopoli, assieme ad Axuch.\nNel 1122 Axuch partecip\u00f2 alla campagna nei Balcani contro i Peceneghi (Patzinaks) nei Balcani, Axuch fu ferito a una gamba o ad un piede, durante la battaglia di Beroia, dove i Bizantini conseguirono una grande vittoria. Axuch prese parte anche alle campagne del 1137-1138 in Cilicia, Antiochia e in Siria settentrionale, qui fu nuovamente ferito.\nNella primavera 1142 Axuch and\u00f2 insieme a Giovanni e ai suoi quattro figli in campagna in Siria per ristabilire le conquiste che aveva fatto l\u00ec quattro anni prima. Arrivato per\u00f2 in Attalia il suo erede al trono, Alessio Comneno, mor\u00ec di una febbre improvvisa, il 2 agosto. Il contraccolpo psicologico sul padre fu notevole perch\u00e9 egli perdeva il figlio che amava di pi\u00f9 e l'erede designato. Ordin\u00f2 dunque ai due figli pi\u00f9 grandi, Andronico ed Isacco, di trasportare le spoglie del loro fratello a Costantinopoli ma nel corso del viaggio anche Andronico (designato erede al trono) mor\u00ec della stessa malattia del fratello maggiore. Giovanni II volle continuare la campagna per il bene dell'impero, pose Antiochia sotto assedio ma poi decise di svernare in Cilicia, con progetto di riprendere l'assedio nella primavera dell'anno dopo. Nel marzo del 1143, in una banale battuta di caccia, l'imperatore rest\u00f2 ferito da una freccia avvelenata. Sentendo la morte vicina, il 5 aprile, domenica di Pasqua, radun\u00f2 i suoi consiglieri, tra cui ovviamente Axuch, intorno al suo letto e li inform\u00f2 che il suo erede al trono non sarebbe stato il terzogenito Isacco, bens\u00ec il suo quartogenito Manuele I Comneno, anche se Axuch tent\u00f2 di convincere l'imperatore che Isacco fosse un miglior partito, ma senza successo. Axuch ag\u00ec cos\u00ec perch\u00e9 secondo alcune fonti egli era molto legato a Isacco e almeno all'inizio del suo regno, Manuele fu sospettoso di qualsiasi accenno di collusione tra suo fratello e Axuch. L'imperatore morente profer\u00ec queste parole per incoronare suo figlio:\nSi tolse quindi dal capo la corona e la pos\u00f2 sulla testa di Manuele.\nLa salita al trono di Manuele grazie ad Axuch.\nL'8 aprile Giovanni mor\u00ec, Axuch giur\u00f2 dunque immediatamente fedelt\u00e0 al nuovo imperatore, che per questo gli riconferm\u00f2 la carica di Gran Domestico. Il primo ordine che ricevette da Manuele, fu di andare a Costantinopoli e di far arrestare il fratello dell'Imperatore Isacco, in quanto quest'ultimo aveva le chiavi del tesoro e delle insegne imperiali. In breve tempo Axuch raggiunse Costantinopoli, dove la notizia della morte dell'Imperatore non era ancora pervenuta. Arrest\u00f2 Isacco, fratello di Manuele, ed un secondo Isacco, fratello del padre defunto. Dopo ci\u00f2 Axuch si diresse verso Santa Sofia, dove radun\u00f2 il clero. Al momento non era ancora stato nominato un patriarca; egli promise agli ecclesiastici che, se avessero incoronato Manuele a Santa Sofia, sarebbero state donate cento piastre d'argento all'anno per la basilica: essi furono felici dell'offerta. Manuele arriv\u00f2 a met\u00e0 agosto del 1143 e nomin\u00f2 Michele II Curcuas patriarca; con l'approvazione del clero questi tenne una cerimonia a Santa Sofia per l'incoronazione di Manuele che divenne basileus e autocrate dei Romei. Manuele si congratul\u00f2 con il fedele Axuch. Dopo qualche giorno Manuele dette l'ordine di liberare il fratello e lo zio, che non rappresentavano pi\u00f9 un pericolo.\nSotto il regno di Manuele I Comneno.\nNel 1145-1446 Giovanni prese parte a una campagna di Manuele, che era volta contro i turchi Selgiuchidi in Anatolia. Una sera mentre era a tavola dell'imperatore scoppi\u00f2 un acceso dibattito, in cui si confrontavano le qualit\u00e0 marziali di Manuele e di suo padre. Axuch esalto grandemente il suo amico defunto Giovanni II Comneno a scapito di Manuele, questa affermazione fu sostenuta a gran voce dal fratello di Manuele Isacco. Gli animi in fretta si infiammarono e Isacco tent\u00f2 di colpire con la spada il cugino Andronico Comneno (futuro imperatore), il colpo fu per\u00f2 deviato dall'imperatore con l'aiuto di un altro parente. Axuch fu punito per la colpa che aveva nella lite, gli fu quindi privato il privilegio di portare il sigillo imperiale. L'episodio \u00e8 comunque indicativo di quanto Axuch era integrato nella famiglia imperiale.\nDal 1148 al 1149 Giovanni comandava le forze contro i Normanni di Sicilia a Corf\u00f9, dopo la morte in battaglia del precedente comandante bizantino, il Megas Doux Stefano Contostefano. Nell'esercito bizantino per\u00f2 scoppiarono dei dissidi tra soldati bizantini e gli alleati Veneziani, Axuch tent\u00f2 di mediare, ma fu inutile, quindi si vide costretto ad inviare la sua guardia del corpo per sedare i litigi con la forza. Giovanni riusc\u00ec a riorganizzare il suo esercito e a scacciare i Normanni, che si ritirarono dall'isola nel 1149. Giovanni \u00e8 morto nel 1150 circa a Costantinopoli.\nGiudizio dei cronisti.\nGiovanni II sotto il suo regno condusse quasi tutte le campagne importanti dell'impero, per questo si dice che il suo regno fu una lunga campagna, a causa di ci\u00f2 Axuch \u00e8 uno dei pochi comandanti bizantini di questo periodo ricordato dai cronisti.\nLo storico bizantino Niceta Coniata scrisse sulle qualit\u00e0 di Giovanni Axuch: \"Non solo le sue mani sono state abili in guerra, ma erano anche veloci ed agili nello svolgimento di opere buone. Inoltre, la sua nobilt\u00e0 e la generosit\u00e0 della sua mente oscurarono del tutto le sue umili origini e reso Axuch amato da tutti.\"\nFamiglia.\nAxuch ebbe un figlio che chiam\u00f2 Alessio, in memoria dell'Imperatore Alessio I Comneno che, quando Axuch era stato giovane e orfano, lo aveva trattato come un figlio."}
{"id": "629856", "revid": "125341392", "url": "https://it.wikipedia.org/wiki?curid=629856", "title": "Susanna e i vecchioni", "text": "Susanna e i vecchioni \u00e8 un tema iconografico ispirato all'omonimo episodio biblico narrato nel capitolo 13 del Libro di Daniele: numerosi sono i dipinti ispirati a questo tema, opera di diversi artisti, esposti nei musei di varie citt\u00e0 del mondo:"}
{"id": "629858", "revid": "121972162", "url": "https://it.wikipedia.org/wiki?curid=629858", "title": "Peristilio", "text": "Il termine peristilio indica un insieme di colonne, per lo pi\u00f9 ininterrotto, che cinge uno spazio delimitato.\nIl \"peristilio\", nell'architettura romana, era il portico che cingeva il giardino o cortile interno posto al centro della casa, ornato solitamente da alberi da frutto, giochi d'acqua e piccole piscine. Nell'architettura religiosa cristiana le chiese erano spesso contornate da portici che facevano loro scudo separandole dalle strade.\nDal peristilio nasce quindi il chiostro che troviamo spesso annesso alle chiese, ai conventi e alle abbazie.\nArchitettura egizia.\nNell'architettura egizia il termine peristilio indica un colonnato o porticato che circonda un vasto cortile di accesso a cielo aperto.\nParte integrante del tempio egizio era spesso corredato di statue e di un altare. Un esempio classico \u00e8 quello di Amenofi III a Luxor.\nArchitettura greca.\nCome molti termini architettonici dell'architettura antica, gli studiosi si dividono sull'utilizzo dell'uno o dell'altro termine; \u00e8 possibile definire col termine \"peristilio\", nel tempio greco, il giro di colonne che cinge il tempio. Il termine che indica il complesso del colonnato pi\u00f9 lo spazio tra esso e le pareti della cella, detto \"peribolo\", \u00e8 \"peristasi\". In ogni caso, nel lessico archeologico, un tempio completamente circondato da colonne \u00e8 detto \"periptero\".\nArchitettura romana.\nMentre nelle ville di campagna gli antichi romani sistemavano dei giardini all'esterno della casa, a Roma i giardini erano contenuti entro le mura della casa e proprio al centro della stessa all'interno del peristilio.\nIl peristilio era un cortile contornato da colonne sulle quali si poneva un tetto che si appoggiava alla casa. Veniva cos\u00ec a crearsi un portico le cui pareti erano spesso finemente decorate con pitture e mosaici. L'interno del peristilio conteneva piante di fiori, fontane, statue ed anche vasche con pesci e piscine."}
{"id": "629866", "revid": "938", "url": "https://it.wikipedia.org/wiki?curid=629866", "title": "Campionati europei di atletica leggera 1986", "text": "I XIV campionati europei di atletica leggera si sono tenuti a Stoccarda, citt\u00e0 dell'allora Germania Ovest (oggi Germania), dal 26 al 31 agosto 1986 al Neckarstadion.\nNazioni partecipanti.\nTra parentesi, il numero di atleti partecipanti per nazione."}
{"id": "629869", "revid": "37401", "url": "https://it.wikipedia.org/wiki?curid=629869", "title": "Elamita", "text": ""}
{"id": "629874", "revid": "10372", "url": "https://it.wikipedia.org/wiki?curid=629874", "title": "Elamiti", "text": ""}
{"id": "629875", "revid": "122648344", "url": "https://it.wikipedia.org/wiki?curid=629875", "title": "Pointe-Noire", "text": "Pointe-Noire, anche nota in italiano come Punta Nera, \u00e8 una citt\u00e0 del Congo, che amministrativamente \u00e8 un comune autonomo equiparato a un distretto.\n\u00c8 la seconda citt\u00e0 pi\u00f9 popolosa del Congo ed \u00e8 considerata la capitale economica del paese. Situata sulla costa atlantica \u00e8 il porto principale del paese e il capoluogo della regione di Kouilou.\nLa citt\u00e0 fu fondata nel 1921 ed era destinata ad essere uno dei capolinea della ferrovia diretta a Brazzaville.\nIl porto di Pointe-Noire \u00e8 stato costruito tra il 1934 e il 1939, anno in cui entr\u00f2 in funzione, la sua importanza \u00e8 ulteriormente cresciuta da quando \u00e8 divenuto un terminal per petroliere vi si trovano infatti alcune raffinerie (Elf Aquitaine).\nLa citt\u00e0 \u00e8 gemellata con la citt\u00e0 francese di Le Havre e con quella statunitense di New Orleans."}
{"id": "629877", "revid": "647919", "url": "https://it.wikipedia.org/wiki?curid=629877", "title": "Elamitico", "text": ""}
{"id": "629880", "revid": "466539", "url": "https://it.wikipedia.org/wiki?curid=629880", "title": "GIUK gap", "text": "Il GIUK gap (dall'inglese: \"varco GIUK\") \u00e8 un termine utilizzato in ambito militare, a partire dagli anni quaranta, per indicare un'area dell'oceano Atlantico settentrionale che forma un punto di sbarramento per la guerra navale. GIUK \u00e8 un acronimo inglese per \"Greenland, Iceland, United Kingdom\" e il varco \u00e8 costituito dall'oceano aperto posto tra queste tre masse di terra.\nRilevanza strategica.\nIl varco GIUK \u00e8 particolarmente importante per la Royal Navy, poich\u00e9 ogni tentativo da parte di forze nord europee di entrare nell'oceano Atlantico deve essere compiuto o attraverso il facilmente difendibile stretto della Manica o attraverso una delle uscite sui due lati dell'Islanda. Solo Francia, Spagna, Portogallo e Irlanda hanno accesso diretto all'oceano in un modo che non potrebbe essere bloccato facilmente con uno sbarramento della Royal Navy.\nStoria.\nDurante la seconda guerra mondiale il varco venne usato dalle navi tedesche per entrare nell'Atlantico partendo dalle loro basi nella Germania settentrionale e in Norvegia, nel tentativo di attaccare i convogli, ma queste azioni non ebbero generalmente successo a causa degli sforzi per bloccare il mare del Nord e il GIUK gap. I tedeschi vennero enormemente aiutati dalla caduta della Francia, quando furono in grado di basare i loro sottomarini sulla costa francese. \nTra il 1940 e il 1942 lo stretto di Danimarca, tra Islanda e Groenlandia, fu una delle poche aree che i pattugliatori marittimi della RAF non potevano raggiungere, divenendo quindi il centro di una considerevole azione. L'origine del termine \"gap\" pu\u00f2 essere fatto risalire a questo periodo, perch\u00e9 c'era un vuoto nella copertura aerea noto come \"Greenland air gap\". Il varco venne chiuso nel 1943 con versioni a pi\u00f9 lungo raggio di aerei come lo Short S.25 Sunderland e il Consolidated B-24 Liberator, che resero le azioni sottomarine nell'Atlantico quasi impossibili. \nIl varco divenne nuovamente il centro della pianificazione navale negli anni 1950, in quanto sarebbe stato l'unico punto di uscita nell'Atlantico disponibile per i sottomarini sovietici che operavano dalle basi nella penisola di Kola. Statunitensi e britannici basarono molta della loro strategia navale del dopoguerra nel blocco del varco, installando una catena di punti di ascolto sottomarino che lo attraversavano, nota come SOSUS. La principale preoccupazione era che, se la guerra fredda fosse \u00abdiventata calda\u00bb, i convogli navali di rinforzo all'Europa, provenienti dagli Stati Uniti, avrebbero sofferto perdite inaccettabili se ai sottomarini sovietici fosse stato permesso di operare nel nord Atlantico.\nLa missione principale della Royal Navy durante la guerra fredda, ad esclusione del ruolo di deterrenza nucleare, fu quello della guerra anti-sottomarina (ASW). Lo sviluppo delle portaerei della classe \"Invincible\" fu parte di questa dottrina, con la loro missione principale che era quella di essere impiegate nella guerra anti-sottomarina usando gli elicotteri \"Sea King\". La Fregata tipo 23, che doveva essere una pura piattaforma per l'ASW, vide espansa la sua missione durante la Guerra delle Falkland.\nFauna.\nIl GIUK gap \u00e8 anche una rotta per gli uccelli migratori, come il culbianco che attraversa l'Atlantico per raggiungere la Groenlandia e il Canada orientale.\nNei media.\nLa linea GIUK \u00e8 menzionata in alcuni libri, come elemento significativo della trama, come nei due libri di Tom Clancy \"Uragano rosso\" e \"La grande fuga dell'Ottobre Rosso\"."}
{"id": "629883", "revid": "124876162", "url": "https://it.wikipedia.org/wiki?curid=629883", "title": "Baal (disambigua)", "text": ""}
{"id": "629884", "revid": "580", "url": "https://it.wikipedia.org/wiki?curid=629884", "title": "Societ\u00e0 italiana di fisica", "text": "La Societ\u00e0 italiana di fisica (SIF) \u00e8 un'associazione che ha lo scopo di promuovere, favorire e tutelare lo studio e il progresso della fisica in Italia e nel mondo. Essa \u00e8 stata fondata nel 1897 intorno alla rivista \"Il Nuovo Cimento\", sul cui numero di gennaio fu riportato per la prima volta il sottotitolo \"Organo della Societ\u00e0 Italiana di Fisica\". Il gruppo di fondatori era coordinato da Pietro Blaserna, che fu anche il primo presidente della societ\u00e0.\nL'attuale sede \u00e8 in Via Saragozza 12 a Bologna.\nAttivit\u00e0 editoriale.\nOltre al Nuovo Cimento, la SIF pubblica anche i \"Quaderni di Storia della Fisica\" e il \"Giornale di Fisica\". Le riviste \"Il Nuovo Cimento\" e \"Lettere al Nuovo Cimento\", gi\u00e0 pubblicate dalla Societ\u00e0, sono confluite nelle riviste europee \"European Physical Journal\" e \"Europhysics Letters\" rispettivamente nel 1986 e nel 1999. \"Il Bollettino della Societ\u00e0 Italiana di Fisica\" fu pubblicato da 1956 a 1984; nel 1984 divent\u00f2 \"Il Nuovo Saggiatore\" e nel 1991 inglob\u00f2 un'altra rivista della SIF, \"Fisica e Tecnologia\"\nAttivit\u00e0 accademica.\nLa SIF organizza annualmente un congresso nazionale di studio presso una delle sedi universitarie italiane. La sessione dedicata ai giovani studenti \u00e8 stata affidata nell'anno 2015 all'Associazione Italiana Studenti di Fisica e all'organizzazione young Minds. Altre sue iniziative di rilievo sono la gestione della Scuola Internazionale di Fisica \"Enrico Fermi\" e l'organizzazione di convegni su argomenti specifici. Ha istituito il premio Enrico Fermi, che viene assegnato dal 2001.\nCariche e soci.\nSono previsti due tipi di associazione alla Societ\u00e0: soci effettivi (\"possono essere soci effettivi le persone fisiche e gli enti morali\") e soci onorari (\"possono essere soci onorari le persone che hanno raggiunto una eminente posizione nella scienza fisica\"). Presidente della SIF \u00e8 stato il professor Franco Bassani (Scuola Normale di Pisa) fino al 2007. A lui \u00e8 succeduta la professoressa Luisa Cifarelli (Universit\u00e0 di Bologna), per il periodo 2008-2019 a cui \u00e8 succeduta nella carica di presidente la professoressa Angela Bracco (Universit\u00e0 di Milano)."}
{"id": "629898", "revid": "15756", "url": "https://it.wikipedia.org/wiki?curid=629898", "title": "Montepetriolo", "text": "Montepetriolo \u00e8 una frazione di 341 abitanti del comune di Perugia (PG).\nSituato al confine con i territori dei comuni di Marsciano e di Piegaro, a 18\u00a0km a sudovest di Perugia, il paese si sviluppa su un piccolo colle all'altezza di 374\u00a0m s.l.m. che sorge sulla Valnestore, e conta 341 residenti, i \"montepetriolesi\".\nIl colle di Monte Croce, nelle vicinanze, ospita uno dei rari boschi di farnetto, una specie di quercia poco diffusa in Italia ed in Europa.\nStoria.\nLe prime notizie certe risalgono al XII secolo, quando il \"castrum montis petrioli\" viene citato dapprima nel Diploma Imperiale di Federico Barbarossa (1163) e poi nel \"Codice di Cencio Camerlengo\" (1193). Ulteriori testimonianze si ritrovano nel secolo successivo, intorno al 1260, quando si apprende che esso faceva parte dei territori (\"contado\") del quartiere perugino di Porta S. Susanna. Infine, nel XIV secolo, esso pass\u00f2 definitivamente al contado di Porta Eburnea.\nEconomia e manifestazioni.\nLe attivit\u00e0 economiche sono state basate, storicamente, sull'agricoltura. Ogni anno vi si svolge la sagra del tartufo e del cinghiale intitolata \"C'era una volta... Montepetriolo\".\nPopolazione.\nSecondo l'Istat, nel 2001 Montepetriolo contava 74 abitanti. Nel 2011 sono saliti a 325.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Montepetriolo Calcio\" che milita nel girone B umbro di 2\u00aa Categoria."}
{"id": "629908", "revid": "767487", "url": "https://it.wikipedia.org/wiki?curid=629908", "title": "Princesas", "text": "Princesas \u00e8 un film del 2005 scritto e diretto da Fernando Le\u00f3n de Aranoa.\nTrama.\n\u00c8 la storia di due donne, di due prostitute, di due \"principesse\". Una di loro si chiama Caye (Candela Pe\u00f1a), ed ha circa trenta anni. Zulema (Micaela Nev\u00e1rez) \u00e8 una immigrata clandestina dominicana di colore, emigrata con l'obiettivo di portare in Spagna il figlio di cinque anni. Caye si prostituisce anche con l'obiettivo di operarsi al seno. Nessuna delle due porta i familiari a conoscenza delle proprie scelte. L'avvicinamento fra le due donne \u00e8 burrascoso: Zulema abita al piano superiore di Caye e si prostituisce, assieme a molte straniere, di fronte al negozio di parrucchiera dove Caye passa il tempo libero con amiche e colleghe spagnole, che si sentono danneggiate dalla concorrenza delle extracomunitarie. \u00c8 emblematica, in mezzo ad altri discorsi a volte razzisti, l'asettica descrizione economica delle conseguenze della concorrenza degli immigrati e di chi nel proprio lavoro offre merce a prezzi pi\u00f9 bassi, un discorso che pu\u00f2 essere applicato ad ogni settore.\nCaye soccorre Zulema dopo una aggressione subita durante un rapporto estremo con un sedicente e sadico funzionario che dovrebbe garantirle il permesso di soggiorno. Da qui nasce un'amicizia che porta le due donne lungo un percorso di maturazione e crescita. Caye rinuncia a rifarsi il seno per pagare il viaggio di ritorno a casa di Zulema.\nLa scena finale si svolge durante il pranzo domenicale a casa della madre, con il fratello e la sorella, racconta che Zulema \u00e8 tornata a casa per nostalgia della famiglia e che non voleva pi\u00f9 fare la prostituta e alla ennesima telefonata dei clienti chiede alla madre di rispondere...\nLe frasi.\nDue volte nel film si nomina la parola principessa che titola il film: la prima volta mentre le due amiche stavano andando ad una festa parlando di particolari tecnici della professione, Caye sorridendo esclama per cambiare il discorso: Oggi non siamo puttane, siamo principesse. La seconda volta, mentre Caye sta riflettendo, forse senza averlo ancora pensato, sull'aiutare Zulema a rientrare a casa: La principessa non pu\u00f2 star lontano dal suo regno, pu\u00f2 ammalarsi. Una terza frase emblematica Caye la dice a due poliziotti inconsapevoli, quando Zulema \u00e8 gi\u00e0 in partenza per Santo Domingo. Una frase che racchiude in s\u00e9 la paura delle espulsioni per i clandestini, che se effettuate possono lacerare amicizie e progetti delle persone: La mia amica ha deciso di andarsene lei, per stare con suo figlio.\nIl non detto.\nDue scene di fila senza parole. Zulema in ospedale si accascia mentre il medico le comunica qualcosa commentando le analisi, nella successiva Zulema ha un rapporto sessuale non protetto con il sedicente e sadico funzionario che pi\u00f9 volte l'ha costretta a farsi ricoverare in ospedale per le percosse ricevute.\nProduzione.\nCandela Pe\u00f1a e il regista e sceneggiatore Fernando Leon de Aranoa sono fra i pi\u00f9 premiati protagonisti del cinema spagnolo negli ultimi anni, in questo film si \u00e8 aggiunta la portoricana Micaela Nev\u00e1rez alla sua opera prima. Un'attrice che prima del debutto, non giovanissima, ha scelto la strada di una lunga preparazione a New York e Londra. Una preparazione in lingua inglese che l'ha portata a debuttare trionfalmente nella sua lingua madre.\nIl regista ha passato, durante la preparazione della sceneggiatura, un periodo nella zona della Casa de Campo frequentando le prostitute che lavorano in zona e le associazioni come \"Hetaira\" che agiscono nella zona, il legame con lo scenario dove \u00e8 ambientato il film \u00e8 continuato anche dopo. Il regista e gli attori del film mantengono rapporti con associazioni di assistenza alle prostitute di \"Casa de Campo\"."}
{"id": "629912", "revid": "2166030", "url": "https://it.wikipedia.org/wiki?curid=629912", "title": "Alessio Axuch", "text": "Biografia.\nAlessio Axuch crebbe nella sfarzosa corte bizantina dei Comneni, visto l'alta carica che il padre ricopriva. Anche Alessio si distinse come aveva fatto il padre, al punto che l'imperatore bizantino Manuele I Comneno, lo nomin\u00f2 \"pr\u014dtostrat\u014dr\" e arriv\u00f2 a concedergli la mano della nipote Maria.\nNell'estate 1157 Manuele I gli affid\u00f2 una missione delicata all'interno del Regno di Sicilia, allora spesso in guerra con l'Impero bizantino, inviandolo alla corte di Guglielmo I.\nAlessio aveva l'incarico, come anche in precedenza il generale Michele Paleologo, di prendere contatto con eventuali ribelli, di reclutare mercenari, e di soffiare sul fuoco perch\u00e9 si scatenassero tumulti, pur trattando allo stesso momento la pace con Guglielmo. I due comandi sembrano contraddittori ma non lo erano, perch\u00e9 le maggiori difficolt\u00e0 interne per Guglielmo avrebbero avvantaggiato per contro Bisanzio nelle trattative.\nAlessio port\u00f2 a compimento le sue due missioni facilmente. Due mesi dopo l'arrivo di Alessio, Roberto di Loritello saccheggi\u00f2 la Sicilia; mentre una grande banda di briganti percorreva Capua, per poi arrivare a Montecassino, nel gennaio del 1158, i briganti riuscirono a sconfiggere un esercito degli Altavilla in uno scontro corpo a corpo. All'inizio della primavera del 1158 l'Impero bizantino concluse una pace segreta con il Regno di Sicilia.\nI baroni normanni ribelli, che di punto in bianco si trovavano senza pi\u00f9 finanziamenti da parte dell'Impero bizantino, si videro costretti ad abbandonare le conquiste fatte e a cercare un signore pi\u00f9 affidabile.\nQuando Alessio torn\u00f2 a Costantinopoli Manuele si congratul\u00f2 con lui per il buon lavoro che aveva svolto.\nNel 1165, Manuele I lo nomin\u00f2 governatore della Cilicia. Tuttavia, la stima di cui godeva negli ambienti militari e il fatto che avesse stretto amicizia con il sultano turco di Iconio, lo resero pericoloso agli occhi dell'imperatore, che temeva che Alessio potesse cercare di usurpare il trono. Accusato di praticare stregonerie e di ambire al trono imperiale, Alessio fu arrestato; pass\u00f2 i suoi ultimi giorni di vita esiliato in un monastero, dove mor\u00ec nel 1187.\nFamiglia.\nAlessio spos\u00f2 Maria Comnena, figlia di Alessio Comneno, co-imperatore e figlio maggiore dell'imperatore Giovanni II Comneno (1118-1143). La coppia ebbe un figlio Giovanni Axuch Comneno, che tent\u00f2 nel 1200 di usurpare il trono all'imperatore Alessio III Angelo (1195-1203)."}
{"id": "629914", "revid": "110157", "url": "https://it.wikipedia.org/wiki?curid=629914", "title": "Global Gillette", "text": "Global Gillette \u00e8 un'unit\u00e0 commerciale di Procter &amp; Gamble. \u00c8 il successore di Gillette Company, fondata da King Camp Gillette nel 1901; produce articoli relativi alla rasatura maschile del viso, cio\u00e8 rasoi di sicurezza, schiume da barba e prodotti dopobarba. Ha sede a Boston nel Massachusetts (USA)."}
{"id": "629933", "revid": "599013", "url": "https://it.wikipedia.org/wiki?curid=629933", "title": "Micaela Nev\u00e1rez", "text": "Micaela debutta nel film Princesas del 2005 diretto da Fernando Le\u00f3n de Aranoa a 32 anni. Si prepar\u00f2 come attrice a New York e Londra. Sembra che, dalle dichiarazione dell'attrice, la scelta fatta dal regista per farle interpretare il ruolo, non nacque da un provino ma da un incontro casuale in un ristorante di New York. Le sue parole: \"Fue el t\u00edpico sue\u00f1o de una actriz que se encuentra a un director en un restaurante de Nueva York, te ve y te dice que le recuerdas al personaje que est\u00e1 escribiendo\"."}
{"id": "629934", "revid": "116944872", "url": "https://it.wikipedia.org/wiki?curid=629934", "title": "San Leo Bastia", "text": "San Leo Bastia \u00e8 una frazione del comune di Citt\u00e0 di Castello (PG).\nSituata a breve distanza dal confine con la Toscana, la piccola frazione si trova ad un'altezza di 320 e conta 521 abitanti (dati parrocchia, 2014).\nStoria.\nAntico possedimento dei Marchesi di Collevecchio sin da prima del 1000, San Leo faceva parte della vallata di Pierle, compresa nel feudo dei marchesi del Monte Santa Maria Tiberina.\n\u00c8 storicamente provato che la dinastia dei marchesi ebbe origine in questa valle, dove a Collevecchio possedevano un castello per cui il loro primo titolo fu di marchesi del Colle. Il castello di Collevecchio venne distrutto dai fuoriusciti guelfi da Citt\u00e0 di Castello, intorno al 1269, il marchese di allora Oddone, eresse un altro castello a San Biagio a Colle.\nNel XIV secolo, pestilenze, carestie e saccheggi ad opera di compagnie di ventura misero a dura prova l'esistenza del villaggio.\nNel 1416, Braccio da Montone rase al suolo il Castello di Collevecchio e termin\u00f2 la prima dinastia dei marchesi; il territorio pass\u00f2 allora sotto l'ala protettrice del marchesato di Petriolo e Petrelle.\nOggi al posto del Castello di Collevecchio si trova una sorta di montagnola che internamente ne conserva i resti. San Biagio a Colle mantiene ancora una bellissima torre e l'antico borgo con la piccola Chiesa annessa, oggi l'intero complesso \u00e8 dichiarata dimora storica di pregio. Nella vallata di San Leo Bastia esistono altre due torri realizzate dai marchesi del Colle: la torre della Bastia e la torre di San Lorenzo costruite come torri di avvistamento e di difesa dei possedimenti rimasti, dopo aver perso nel tempo quelli della vallata di Pierle.\nIl paese si chiamava San Leone di Cerbognano o in Carbognano come risulta dal pergameno vescovile del 1499, nelle memorie ecclesiastiche di Citt\u00e0 di Castello il Muzi (autore dell'opera) lo cita nei due modi, forse \u00e8 un errore di stampa. Si propende a pensare che San Leone in Carbognano fosse la esatta dicitura in quanto nella vallata, ricca di boschi, gli abitanti di questi luoghi per lo pi\u00f9 facevano i carbonai.\nDurante il XVIII secolo, con la caduta del Marchesato di Monte Santa Maria Tiberina e l'occupazione francese, San Leo divenne rifugio di renitenti alla leva e di briganti, per via della sua prossimit\u00e0 al confine e per le vaste aree boschive.\nA San Leo visse il garibaldino Benedetto Salvatori, ciabattino.\nLa parrocchia di San Leone \u00e8 di antica istituzione, nel 1229 il vescovo in visita pastorale nella zona, tra gli altri, trov\u00f2 presente anche il rettore di San Leone, pieve, in quel periodo storico, sicuramente meno importante di quelle di San Cristoforo e San Biagio a Colle. Le continue lotte e il declino sempre pi\u00f9 marcato dei marchesi del Colle nella vallata, resero possibile lo spostamento degli abitanti del luogo nelle vicinanze della chiesa di San Leone dove furono costruiti i borghi di, le Gioncaie, Colcello, Campersalle e Canalecchia. In questo ultimo luogo sopra un architrave di una porta \u00e8 incisa la data del 1472.\nDopo il concilio di Trento le parrocchie di San Cristoforo e San Biagio a Colle, ormai decentrate, furono annesse a quella di San Leone in Carbognano, avendo accresciuto la sua importanza nella vallata. Questa chiesa venne ristrutturata e ampliata intorno al 1620, La compagnia del SS.mo Nome di Dio disponeva di una cappella all'interno della medesima dove era esposto il quadro dello Sguazzino (pittore tifernate) raffigurante la circoncisione di Ges\u00f9. Un altro quadro era esposto sopra l'altare maggiore e raffigurante la Madonna nella parte superiore e in basso San Leone Magno, San Carlo, Sant'Antonio Abate e San Sebastiano in venerazione. Ambedue le opere del 600 di notevole fattura ed importanza, ora sono collocate nella nuova Chiesa di San Leo Bastia insieme alla pala di altare della chiesa di Leoncini e un altro dipinto donato alla parrocchia dal parroco Don Aldo Viti quale omaggio alla gente del paese. La nuova Chiesa inaugurata nel 1961, costruita per volont\u00e0 dell'allora parroco Don Torquato Sergenti, contiene inoltre affreschi del pittore tifernate Albi Bacchini, raffiguranti, la Madonna della neve San Cristoforo e San Leone Magno a ricordo delle antiche pievi del circondario, infine nel fonte battesimale un affresco sul battesimo di Ges\u00f9 sempre di Albi Bacchini. La Compagnia del SS.mo Nome di Dio risale al 1620, il suo vero nome \u00e8 \u201cdel SS.mo Nome di Ges\u00f9\u201d come si legge nell'atto istitutivo. La Confraternita (Compagnia) \u00e8 ancora operante, ha dei beni in propriet\u00e0 che gestisce dandoli in affitto, il ricavato annuale \u00e8 devoluto in beneficenza; nell'atto costitutivo gli articoli che lo formano parlano del comportamento che i fratelli iscritti devono tenere nei confronti dei fratelli e dell'altro in genere. Il 1\u00ba gennaio di ogni anno si tiene l'Assemblea della confraternita per il rendiconto annuale, le iscrizioni e la consegna a tutti fratelli del panetto, che ogni famiglia utilizza a pranzo accompagnato con affettati e un buon bicchiere di vino. La confraternita, il giorno del Corpus Domini, partecipa alla processione portando lo stendardo le bandiere ed il baldacchino. Esiste anche la Confraternita femminile dedicata alla Madonna denominata \u201cMaria SS.ma addolorata\u201d lo stendardo raffigurante la Madonna ricorda come impostazione iconografica la Madonna di Guadalupe. Questa confraternita femminile trae origine, con ogni probabilit\u00e0, dalla fraternita intitolata a Santa Maria all'Olmo, piccola chiesa ubicata in collina in localit\u00e0 Olmo, in questa era particolarmente venerata la Madonna del Rosario, notizia che si ricava da un lascito di Maddalena di Mattio del 24 ottobre 1704 \u201cla scia eredi universali di ogni suo avere eccettuate le masserizie di casa la chiesa di San Leone della met\u00e0, \u00e8 dell'altra met\u00e0 la Madonna \nSantissima del Rosario posta nella chiesa dell'Olmo\u201d. La chiesa \u00e8 crollata negli anni 50. Una volta all'anno il parroco Don Virgilio Stagi celebrava la Messa in questa Chiesa e in quella di San Cristoforo.\nNel dopo guerra inizia come in tutta Italia l'et\u00e0 moderna a San Leo Bastia, tutto comincia a cambiare nel 1959 anno dell'arrivo della luce elettrica soltanto lungo la provinciale Umbro-Cortonese, inizia un periodo di crescita e sviluppo del paese lungo questa direttrice cos\u00ec come lo vediamo oggi; gli antichi borghi e le case isolate vengono abbandonate anche a causa dello spopolamento delle campagne, in particolare giovani e famiglie di contadini, per raggiungere soprattutto la Francia, Roma e Firenze. Le case isolate dagli anni 80 sono ritornate a vivere con la nascita del fenomeno dell'arrivo degli stranieri, nella vallata \u00e8 numerosa la comunit\u00e0 straniera in particolare Inglesi e Tedeschi. Nel 1959 iniziano anche i lavori per costruire la nuova Chiesa e la Scuola inaugurate nel 1961.\nNello stesso periodo venne fondata la societ\u00e0 sportiva Turris ancora oggi attiva, inizi\u00f2 partecipando al campionato del centro sportivo italiano, proseguendo un percorso che l'ha vista raggiungere negli anni 90 la prima categoria umbra.\nEconomia.\nNegli ultimi anni del XX secolo, lo sviluppo economico ha visto protagonista l'agriturismo e l'insediamento di parecchi cittadini stranieri, specialmente provenienti dai paesi anglosassoni.\nTradizioni e Manifestazioni.\nOgni anno si svolgono le seguenti manifestazioni:\nLa \"Sagra del Tartufo\" (Luglio); Anno di nascita 2014.\nLa \"Sagra del Fungo\" (oggi Campagna in Festa, Settembre); Anno di nascita 1972.\nIl \"Torneo di Calcio a 7\" (Giugno). Anno di nascita 2001, organizzato dai ragazzi del paese, ormai appuntamento fisso delle estati sanleesi.\nIl \"Palio delle Torri\" (Settembre). Anno di nascita 2015, anch'esso organizzato dai ragazzi del paese.\nLa \"Mascherata di Carnevale\" (Febbraio). \u00c8 la manifestazione pi\u00f9 antica del paese, realizzata per il gioved\u00ec grasso e per il marted\u00ec di carnevale, dagli anni 70, la sua esibizione avviene nell'ultima domenica di carnevale. La memoria dei pi\u00f9 anziani del paese parla di una giornata molto attesa, la pi\u00f9 emozionante dell'anno. La mascherata segue un singolare rituale, si sposta a piedi di casa in casa per tutta la vallata, i personaggi principali sono sempre gli stessi, rappresentando in modo scherzoso l'eterna lotta tra il bene ed il male in un insieme variegato di personaggi della vita reale. Il pagliaccio guida il corteo a passo di danza, con la scopa pulisce il percorso, lo seguono coppie di sposi che ballano al suono della fisarmonica, coppie di vecchi, lui con la gobba lei con la rocca per filare la lana, raccontano storie\ndi vita vissuta e buffonate cadendo a terra o nelle scarpate lungo il percorso. Completano la sfilata il diavolo con corna, forcone e campanacci, il prete con acqua santa accompagnato da due chirichetti, il boia di tutto punto armato, i carabinieri, il dottore e i portantini, il fotografo... Quando le maschere raggiungono un gruppo di case, trovano a salutarle con tanta gente, castagnole e vino a volont\u00e0. \u00c8 nell'aia prospiciente la casa, o il caseggiato, che si svolge il quadro centrale della mascherata che si ripropone in tutte le occasioni uguale: il boia spara al pagliaccio che cade a terra, il diavolo corre verso il pagliaccio per prendersi il corpo, arriva il prete di corsa con l'acqua santa e scaccia il diavolo, nel frattempo i carabinieri inseguono il boia, lo prendono e lo arrestano, il diavolo incontenibile si vendica con ogni sorta di dispetti, il dottore e gli infermieri soccorrono il pagliaccio che poco dopo si rialza ed il fotografo immortala il tutto dileggiando il pubblico con foto che sparano acqua verso gli ignari spettatori. Rifocillati, il corteo riparte fino ad incontrare un altro caseggiato e ripropone la stessa scena sempre uguale ma anche diversa secondo l'improvvisazione degli interpreti.\n\"Teatro dialettale\" (Dicembre)\nIl teatro a San Leo Bastia inizia negli anni 50; prima della costruzione della sala parrocchiale adibita anche a teatro, si svolgeva in un piccolo locale a fianco alla scuola, edificio di propriet\u00e0 privata, dove gli attori si esibivano. Oggi \u00e8 sede di un'officina meccanica dove \u00e8 possibile notare il rialzo del pavimento in fondo al locale destinato a palco. Nel 1978 si struttura, costituendosi in associazione, cos\u00ec come \u00e8 arrivato ai nostri giorni, il gruppo teatrale si caratterizza per il fatto che le commedie dialettali rappresentate sono scritte da loro stessi, oltre che in paese le commedie sono rappresentate in vari teatri della valle del Tevere. Il gruppo teatrale per due volte \u00e8 stato ospite del consolato italiano a Nizza alla presenza dei numerosi umbri che vivono in Costa Azzurra.\nLa Pro Loco.\nLa Pro loco a San Leo nasce nel 1972 per volont\u00e0 di un gruppo di volenterosi con a capo Alfonso Caracchini \u201dNini\u201d per tutti. Nello stesso anno organizza la prima \u201cSagra del fungo\u201d proponendo le tipiche ricette locali del fungo porcino. La manifestazione cresce negli anni fino a diventare veicolo di promozione del paese insieme alla tradizionale mascherata. La Pro loco nel 1977 realizza il monumento ai caduti per iniziativa di un gruppo di reduci e per volont\u00e0 di tutta la popolazione, struttura architettonica che indica i valori inderogabili di un vivere civile, senza il lavoro la giustizia la libert\u00e0 e la pace si dovranno sempre innalzare monumenti ai caduti. Nei primi anni 90 \u00e8 stato acquistato il terreno per la realizzazione del nuovo stadio, con il contributo importante del comune di Citt\u00e0 di Castello e con il volontariato del paese; insieme al monumento ai caduti, \u00e8 l'opera pi\u00f9 importante realizzata dalla Pro loco.\nInfine se volete scoprire le qualit\u00e0 dei nostri prodotti tipici locali cucinati magistralmente dalle nostre brave cuoche non mancano occasioni durante l'estate per farlo, la SAGRA del TARTUFO nero estivo e CAMPAGNA in FESTA con piatti tipici a base di funghi porcini sono i nostri due appuntamenti di eccellenza che rendono piacevole un breve soggiorno a San Leo Bastia.\n I cenni storici sono tratti dal libro di Enzo Bucci \u201cSAN LEONE in BASTIA\u201d del 1987 e da \u201cSAN LEO BASTIA\u201d entrambi editi a cura della PRO LOCO."}
{"id": "629935", "revid": "78273", "url": "https://it.wikipedia.org/wiki?curid=629935", "title": "Stakanov", "text": ""}
{"id": "629941", "revid": "1327519", "url": "https://it.wikipedia.org/wiki?curid=629941", "title": "Pietro Tatulli", "text": "Nacque dal matrimonio di Giuseppe Orazio e Anna Missere. Era fratello del filosofo Emmanuele Tatulli. Fu maestro di belle lettere in diversi seminari. Lasci\u00f2 parecchi manoscritti, fra i quali si contano due tragedie, l'una dal titolo \"Assalonne\", e l'altra \"I Saraceni in Italia\". Mor\u00ec nel 1861.\nNegli anni '60, gli \u00e8 stata dedicata una via del paese natio."}
{"id": "629942", "revid": "34928", "url": "https://it.wikipedia.org/wiki?curid=629942", "title": "Antonio de la Cuesta", "text": ""}
{"id": "629945", "revid": "1551611", "url": "https://it.wikipedia.org/wiki?curid=629945", "title": "Stazione di Alessandria", "text": "La stazione di Alessandria \u00e8 una stazione ferroviaria posta sulla linea Torino-Genova e capolinea delle linee per Cavallermaggiore, per Chivasso, per Novara, per Ovada, per Pavia, per Piacenza e per San Giuseppe di Cairo.\nStoria.\nLa stazione del 1850.\nIl primo fabbricato viaggiatori venne costruito tra il 1849 e il 1850 da Alessandro Mazzucchetti, ingegnere del Genio Civile che progett\u00f2 anche le stazioni di Genova Piazza Principe e Torino Porta Nuova.\nL'architettura dell'edificio era di tipo neoclassico: il prospetto principale assomigliava ad un tempio dorico con un corpo centrale affiancato da due corpi laterali in mattone collegati da un intercolumnio in granito e trabeazione in stucco che terminava ai lati con due archi a tutto sesto. Gli elementi architettonici pi\u00f9 evidenti erano i capitelli, i triglifi ed il timpano che sovrastava l'ingresso. Il fronte era decorato da elementi floreali con un richiamo di tipo classico, da festoni, figure allegoriche e nella parte superiore lo stemma reale dei Savoia.\nLa pensilina della stazione del 1850 si ha per la prima volta la realizzazione di tetti metallici al posto delle incavallature lignee.\nSi trattava di una pensilina a superficie voltata composta da un grande arco ribassato costruito a traliccio e composto da ferro e dal Larice rosso di Corsica (l'uso del legno fu limitato alle correnti superiori ed inferiori della struttura e alle travi diagonali.\nL'edificio moderno.\nFu scelto l'architetto capo del settore costruzioni delle Ferrovie dello Stato Roberto Narducci che aveva gi\u00e0 progettato almeno quaranta stazioni tra cui Massa Centro e Viareggio.\nL'edificio del Narducci \u00e8 di marcato stile razionalista: \u00e8 composto da un corpo centrale che raggiunge in alcuni punti i tre livelli e da due corpi laterali simmetrici; adiacenti ai corpi laterali ci sono alcuni cortili che danno su piazza Curiel.\nAll'interno del fabbricato la biglietteria \u00e8 separata dalla piazza da cinque vetrate intervallate da colonne in marmo; una seconda fila di pilastri delimita l'area degli accessi ed una terza separa i vari sportelli della biglietteria. Il corridoio che fiancheggia l'atrio biglietteria conduce ai binari. All\u2019interno dell\u2019edificio \u00e9 presente una chiesa cattolica.\nI due corpi centrali contengono al loro interno due chiostri centrali che sono protetti da una pensilina aperta sui lati il cui accesso \u00e8 delimitato da alcuni pilastri in cemento. Al primo piano ci sono finestre decorate da cornicioni in marmo che hanno fanno luce all'atrio.\nI materiali di rivestimento ci sono graniti verdi di Mergozzo (presso il corpo centrale), marmo verde Issori (per i pilastri dell'accesso), travertino (fino all'altezza della pensilina).\nFra i numerosi interventi di manutenzione compiuti negli anni, quello del 2008 comport\u00f2 la trasformazione dei chiostri interni con copertura mediante lucernai in vetro e acciaio a beneficio di nuove attivit\u00e0 commerciali e servizi per i viaggiatori.\nStrutture e impianti.\n\u00c8 un importante snodo ferroviario con scalo merci di smistamento di testa, situato a sud-ovest della stazione viaggiatori. Questo dispone di rimesse e di numerosi binari, sui quali stazionano ordinariamente molte locomotive.\nSono presenti in totale 11 binari a servizio dei treni viaggiatori.\nMovimento.\nIl servizio passeggeri regionale \u00e8 espletato da Trenitalia nell'ambito del contratto di servizio stipulato con la Regione Piemonte e da Trenord per i treni regionali diretti a Pavia ed a Milano (via Tortona e via Mortara). La stazione \u00e8 inoltre servita da treni a lunga percorrenza operati da Trenitalia.\nAl 2007, la stazione risultava frequentata da un traffico giornaliero di 4.563 persone.\nServizi.\nLa stazione, gestita da RFI che la classifica nel 2008 nella categoria \"gold\", dispone di:\nInterscambi.\nLa stazione \u00e8 anche un importante nodo di interscambio con le linee di autobus urbane e sub-urbane gestite da AMAG Alessandria e con le linee extra-urbane gestite da ARFEA."}
{"id": "629964", "revid": "43530", "url": "https://it.wikipedia.org/wiki?curid=629964", "title": "Realt\u00e0 alternativa", "text": ""}
{"id": "629966", "revid": "43530", "url": "https://it.wikipedia.org/wiki?curid=629966", "title": "Realt\u00e0 parallela", "text": ""}
{"id": "629972", "revid": "729019", "url": "https://it.wikipedia.org/wiki?curid=629972", "title": "Kataja", "text": "Kataja (\"Inakari\" in finlandese) \u00e8 un'isola situata nella parte settentrionale del Golfo di Botnia, al largo della foce del fiume Torne, attraversata dal confine tra Finlandia e Svezia.\n\u00c8 divisa tra il comune finlandese di Tornio nella regione della Lapponia e il comune svedese di Haparanda nella Contea di Norrbotten.\nOriginariamente l'isola era costituita da due isole separate e il confine era il confine marittimo stabilito nel 1809 a seguito della pace di Hamina che mise fine alla guerra di Finlandia tra Svezia e Impero russo. Le isole si unirono successivamente a causa del rimbalzo post glaciale tipico della zona e che ha come effetto il sollevamento della crosta terrestre.\nL'isola \u00e8 disabitata e ricoperta da foresta boreale. La parte svedese costituisce il punto pi\u00f9 orientale del paese. La parte finlandese \u00e8 compresa nel parco nazionale di Per\u00e4meri."}
{"id": "629973", "revid": "46931", "url": "https://it.wikipedia.org/wiki?curid=629973", "title": "Xambio\u00e1", "text": ""}
{"id": "629974", "revid": "599013", "url": "https://it.wikipedia.org/wiki?curid=629974", "title": "Katukina Pano", "text": "I Katukina Pano sono un gruppo etnico del Brasile con una popolazione stimata in 594 individui nel 2010 (Funasa).\nLingua.\nParlano la lingua Katukina che appartiene alla famiglia linguistica pano. Il portoghese \u00e8 utilizzato esclusivamente per interagire con i bianchi ma meno della met\u00e0 della popolazione lo parla correntemente.\nInsediamenti.\nVivono nello stato brasiliano dell'Acre."}
{"id": "629975", "revid": "46931", "url": "https://it.wikipedia.org/wiki?curid=629975", "title": "Katuk\u00edna", "text": ""}
{"id": "629976", "revid": "46931", "url": "https://it.wikipedia.org/wiki?curid=629976", "title": "Panoan", "text": ""}
{"id": "629977", "revid": "599013", "url": "https://it.wikipedia.org/wiki?curid=629977", "title": "Katukina do Rio Bi\u00e1", "text": "I Katukina do Rio Bi\u00e1 sono un gruppo etnico del Brasile con una popolazione stimata in 462 individui nel 2010 (Funasa).\nInsediamenti.\nVivono nello stato brasiliano dell'Amazonas, nei pressi del fiume Bi\u00e1, affluente del fiume Juta\u00ed."}
{"id": "629979", "revid": "1610933", "url": "https://it.wikipedia.org/wiki?curid=629979", "title": "Balia dal collare", "text": ""}
{"id": "629981", "revid": "599013", "url": "https://it.wikipedia.org/wiki?curid=629981", "title": "Kaxarari", "text": "I Kaxarari sono un gruppo etnico del Brasile con una popolazione stimata in 318 individui nel 2010 (Funasa).\nLingua.\nParlano la lingua Kaxarari che appartiene alla famiglia linguistica pano.\nInsediamenti.\nVivono negli stati brasiliani di Amazonas e Rond\u00f4nia, in quattro villaggi: Marmelinho, Barrinha, Paxi\u00faba e Pedreira, situati all'interno del territorio indigeno Kaxarari, al confine tra i due stati. L'area, a cui \u00e8 possibile accedere tramite l'autostrada BR-364 che va da Rio Branco a Porto Velho, \u00e8 collocata all'interno dei comuni di L\u00e1brea, Porto Velho e Extrema.\nStoria.\nNel 1910 hanno occupato le sorgenti del fiume Curequet\u00e9, affluente del fiume Ituxy. In quresto periodo la popolazione era stimata in circa 2.000 persone ma fino all'inizio degli anni ottanta i Kaxarari hanno dovuto soffrire le invasioni e gli attacchi degli estrattori di caucci\u00f9 e dei \"seringueiros\" brasiliani. A questi conflitti, si aggiungono le malattie epidemiche diffusesi tra la popolazione a met\u00e0 del XX secolo. Ci\u00f2 ha portato la stima totale a circa 200 persone. Solo dagli anni ottanta in poi c'\u00e8 stato un lieve aumento demografico."}
{"id": "629982", "revid": "46931", "url": "https://it.wikipedia.org/wiki?curid=629982", "title": "Kaxariri", "text": ""}
{"id": "629984", "revid": "599013", "url": "https://it.wikipedia.org/wiki?curid=629984", "title": "Kaiabi", "text": "I Kaiabi sono un gruppo etnico del Brasile con una popolazione stimata in 1.193 individui nel 2010 (Unifesp).\nLingua.\nParlano la lingua kayab\u00ed (codice ISO 639-3 kyz) che appartiene alle lingue tupi-guaran\u00ed. Le lingue pi\u00f9 simili al kaiabi sono quelle dei Kamayur\u00e1, degli Asurini dello Xingu e degli Apiak\u00e1. Quasi tutti i Kaiabi sono bilingue perch\u00e9 parlano sia la loro lingua madre che il portoghese.\nInsediamenti.\nVivono negli stati brasiliani del Mato Grosso e del Par\u00e1. Vivono quasi tutti all'interno del Parco Indigeno dello Xingu (Mato Grosso), ma fino al 1940 erano stanziati principalmente tra i fiumi Arinos, Rio dos Peixes e Teles Pires, nei pressi del fiume Xingu. All'interno del Parco, i Kaiabi sono dispersi tra vari villaggi situati nella parte settentrionale gi\u00e0 abitata dai Juruna."}
{"id": "629985", "revid": "339392", "url": "https://it.wikipedia.org/wiki?curid=629985", "title": "Kajab\u00ed", "text": ""}
{"id": "629987", "revid": "21880", "url": "https://it.wikipedia.org/wiki?curid=629987", "title": "Propithecus diadema edwardsi", "text": ""}
{"id": "629988", "revid": "599013", "url": "https://it.wikipedia.org/wiki?curid=629988", "title": "Kayap\u00f3", "text": "I Kayap\u00f3 sono un gruppo etnico del Brasile che ha una popolazione stimata in 8.638 individui (2012). Alcuni Kayap\u00f3 sono convertiti al cristianesimo. Vivono in ambienti da foresta tropicale e sono in gran parte coltivatori e cacciatori. Loro si autodefiniscono \"Meb\u00eang\u00f4kre\": \"il popolo che venne dall'acqua\".\nLingua.\nParlano la lingua kayap\u00f3, lingua che appartiene alla famiglia linguistica J\u00ea. Kaiap\u00f3 letteralmente significa \"quelli che sembrano scimmie\", nome derivato probabilmente da un caratteristico rituale che i Kayap\u00f3 eseguono periodicamente e che li vede indossare maschere di scimmie. Tuttavia loro non usano questo termine per auto-identificarsi ma utilizzano il termine \"Meb\u00eang\u00f4kre\" che sta per \"gli uomini del posto dell'acqua\".\nInsediamenti.\nVivono nello stato brasiliano del Mato Grosso e a sud del Par\u00e1, sui fiumi Iriri, e sui fiumi Fresco e Bacaj\u00e1, tutti affluenti dello Xingu, un'area quasi interamente coperto di foresta pluviale equatoriale tranne la regione ad oriente dove vi sono per lo pi\u00f9 zone di boscaglia.\nStoria.\nI Kayap\u00f3 sono stati menzionati per la prima volta nel XIX secolo. Secondo i resoconti dell'epoca, vivevano divisi in tre grandi sottogruppi nelle zone del corso inferiore del fiume Tocantins: gli Ir\u00e3'\u00e3mranh-re (\"coloro che vagano nelle pianure\"), i Kumrenhtx Goroti (\"gli uomini del gruppo grande\") e i Porekry (\"gli uomini del piccolo bamb\u00f9\"). I primi contatti con i \"bianchi\" furono a dir poco disastrosi per i Kayap\u00f3: i colonizzatori e gli esploratori attaccavano i villaggi e sequestravano i pi\u00f9 giovani per farli lavorare come schiavi. A seguito di questi attacchi i Kayap\u00f3 fuggirono verso ovest. In questo periodo ci fu una scissione all'interno dei gruppi Kayap\u00f3: da una parte coloro che, stanchi dei conflitti con gli uomini bianchi, intendevano stabilire rapporti di pace, dall'altra coloro che si opposero fortemente all'idea adducendo che le malattie contagiose che avevano attaccato i membri della trib\u00f9 dopo l'arrivo dei colonizzatori avrebbero finito per annientare l'intera popolazione. Queste divisioni portarono ad una frammentazione in sottogruppi ancora maggiore rispetto ai tre sottogruppo originari. Nel corso degli anni trenta e degli anni quaranta l'intero sottogruppo dei gruppo Ir\u00e3'\u00e3mranh-re si estinse mentre i Porekry furono decimati. I Goroti Kumrenhtx e i membri che restavano dei Porekry rifiutarono definitivamente ogni rapporto formale con i colonizzatori migrando verso la foresta pluviale, creando nuove comunit\u00e0 ed attaccando tutti gli stranieri che si avvicinavano ai villaggi.\nGrazie alla passione del Padre saveriano Renato Trevisan che tra questo piccolo popolo dell'Amazzonia ha vissuto - a oggi - circa 30 anni della sua vita, che il Museo d'arte cinese ed etnografico di Parma raccoglie gli spettacolari ornamenti di piume di uccello, armi, utensili domestici di legno e paglia, giacch\u00e9 i Kayap\u00f2 mai hanno sviluppato l'arte del ferro e della terracotta.\nStoria recente.\nMediante l'uso dei mass media, richiamando l'attenzione internazionale, sono riusciti ad avere il potere politico sulle proprie terre. Nello stesso tempo le attivit\u00e0 minerarie e la deforestazione rischiavano di distruggere la foresta pluviale, e con ci\u00f2 il loro stesso modo di vivere. In risposta i Kayapo usarono tattiche energiche per relegare minatori e disboscatori in aree circoscritte, ed anche per affermarsi come potenza economica. In seguito essi furono di nuovo minacciati da un progetto governativo segreto mirante a costruire nelle loro terre una serie di dighe per centrali idroelettriche. Sotto la guida di Paulinho Paiakan fu organizzata dai Kayapo una grande dimostrazione, che attir\u00f2 l'attenzione dei media in tutto il mondo. La dimostrazione ebbe luogo nel sito stabilito per la costruzione della prima diga, ad Altamira nel Par\u00e0, dur\u00f2 parecchi giorni ed esercit\u00f2 una forte pressione, sia sulla Banca Mondiale, sia sul governo brasiliano. Anche la rockstar Sting partecip\u00f2 alla dimostrazione. Di conseguenza la Banca Mondiale neg\u00f2 il prestito che doveva essere usato per la costruzione della diga e il governo brasiliano ritir\u00f2 il progetto.\nSono l'unica trib\u00f9 amazzonica che ha comprato un piccolo aeroplano e tramite un pilota brasiliano controllano periodicamente il loro territorio contro gli intrusi\nI gruppi.\nI gruppi e sottogruppi identificabili con l'etnia dei Kayap\u00f3 sono vari e numerosi. Alcuni di questi sono migrati in maniera permanente all'interno della foresta pluviale e molti dei loro villaggi sono quasi del tutto inaccessibili mentre altri gruppi hanno accettato, loro malgrado, l'integrazione con i colonizzatori e con i funzionari governativi che hanno cercato, a fasi alterne, di pacificare questi gruppi per evitare le continue tensioni nell'area."}
{"id": "629989", "revid": "486946", "url": "https://it.wikipedia.org/wiki?curid=629989", "title": "Kayap\u00f3-Kokraimoro", "text": ""}
{"id": "629993", "revid": "5735040", "url": "https://it.wikipedia.org/wiki?curid=629993", "title": "Moldavia rumena", "text": ""}
{"id": "629995", "revid": "466539", "url": "https://it.wikipedia.org/wiki?curid=629995", "title": "Ciango", "text": "I Ciango (in ungherese \"cs\u00e1ng\u00f3\") sono una minoranza etnica di religione cattolica e di lingua ungherese che abita almeno dal XIII secolo un centinaio di villaggi sparsi della Moldavia rumena, in territorio della Romania, soprattutto lungo il fiume Siret e nei pressi delle cittadine di Bac\u0103u e Ia\u0219i.\nStoria.\nGli Ungheresi, seguendo il percorso gi\u00e0 fatto da Sciti, Sarmati, Unni, Goti, Avari, arrivarono gi\u00e0 prima del IX secolo nella regione da loro chiamata Etelk\u00f6z. Successivamente vi si insediarono, tra gli altri, i Cumani.\nI ciango sono una minoranza in via di estinzione. Il numero dei ciango viene stimato da un massimo di circa 250.000 ad un minimo di 90.000. Ma a causa di una rumenizzazione pi\u00f9 o meno forzata, questa minoranza sta perdendo sempre pi\u00f9 consistenza.\nDopo che l'assemblea generale del Consiglio d'Europa ha emanato nel 2001 la raccomandazione n. 1521 rivolta alla Repubblica di Romania e alla Santa Sede in favore della conservazione della lingua e della cultura dei ciango di Moldavia, la situazione di questa minoranza a rischio di estinzione \u00e8 lentamente migliorata.\nMentre lo Stato rumeno ha sospeso i processi contro le organizzazioni impegnate nella salvaguardia dell'identit\u00e0 ciango e ha concesso la riapertura in alcune scuole dell'insegnamento dell'ungherese (anche se con pesanti limitazioni), la Chiesa cattolica ha introdotto in alcune parrocchie funzioni in ungherese ed ha stretto un accordo con la Chiesa d'Ungheria per insegnare l'ungherese ai sacerdoti della zona ciango che non appartengono all'etnia, dopo che per lungo tempo l'uso della lingua era stato vietato. Decisioni ritenute insufficienti da molti attivisti, ma comunque un passo avanti rispetto ai tempi in cui si predicava dal pulpito che per essere \"buoni cattolici bisogna essere buoni rumeni, perch\u00e9 la chiesa cattolica si chiama chiesa rumeno-cattolica\" (sic) e l'ungherese \u00e8 la lingua del diavolo.\nOggi molti ciango, soprattutto giovani, si trovano all'estero (soprattutto in Paesi a maggioranza cattolica, soprattutto Ungheria, ma anche Italia e Spagna) per sfuggire alle ristrettezze socio-culturali ed economiche delle loro comunit\u00e0.\nIn alcuni villaggi cs\u00e1ng\u00f3 si stanno comunque aprendo servizi turistici, nella speranza di poter individuare forme di sviluppo sostenibile che rispettino la bellezza del paesaggio moldavo.\nI ciango coltivano una loro tradizione musicale folk, un particolare segmento della musica popolare ungherese suonata con strumenti romeni e ungheresi. Viene organizzato ogni anno un festival internazionale.\nStrumento molto utilizzato \u00e8 la cobza accompagnato da violini, flauti e voci.\nBibliografia.\ninglese, \"A message of hope for the Balkans\", tedesco, , francese, spagnolo, e polacco)"}
{"id": "629997", "revid": "599013", "url": "https://it.wikipedia.org/wiki?curid=629997", "title": "Roberto Conti", "text": "Professionista dal 1986 al 2003, conta una vittoria di tappa al Tour de France il 19 luglio del 1994 e l'affermazione nella classifica giovani del Giro d'Italia 1987.\nCarriera.\nPassato professionista nel 1986, si fece notare per le sue qualit\u00e0 di passista scalatore gi\u00e0 l'anno successivo dove arriv\u00f2 quindicesimo nella classifica finale del Giro d'Italia e si aggiudic\u00f2 la maglia bianca di miglior giovane. Negli anni successivi divenne un uomo squadra, diventando uno dei pi\u00f9 fidati gregari di Marco Pantani alla Mercatone Uno. Sul finire della carriera diede un valido contributo anche alla causa di Mario Cipollini.\nNel suo palmar\u00e8s vanta due vittorie, l'affermazione nella tappa con arrivo all'Alpe d'Huez al Tour de France 1994, dove fin\u00ec sesto in classifica generale, ed il Giro di Romagna del 1999.\nConcluse la sua lunga carriera nel 2003, sacrificandosi ancora una volta per Marco Pantani in quello che rimarr\u00e0 l'ultimo anno da professionista del \"Pirata\", lavorando per lui soprattutto al Giro d'Italia. Proprio al Giro d'Italia Conti \u00e8 legato in maniera particolare: ha preso parte a ben 16 edizioni della corsa rosa concludendola 14 volte; colse il miglior piazzamento nel 1992 arrivando nono. Diverse sono state anche le sue partecipazioni al Tour de France, corso in 11 occasioni e terminato 8 volte, con due piazzamenti tra i primi dieci nella generale (sesto nel 1994 e decimo nel 1997).\nContrariamente a quanto si crede, Roberto Conti non \u00e8 cugino di Davide Cassani, attuale CT della nazionale italiana maschile \u00e9lite di ciclismo su strada: sono cugine la madre di Conti e la madre di Cassani."}
{"id": "629998", "revid": "486946", "url": "https://it.wikipedia.org/wiki?curid=629998", "title": "Societas Sancti Francisci Salesii", "text": ""}
{"id": "629999", "revid": "110157", "url": "https://it.wikipedia.org/wiki?curid=629999", "title": "Prescrizione di aeronavigabilit\u00e0", "text": "La prescrizione di aeronavigabilit\u00e0 (PA), o Airworthiness Directive (AD) in inglese internazionale, \u00e8 una notifica tecnica riguardante parti, procedure di impiego o componenti necessari per il mantenimento dell'aeronavigabilit\u00e0 di un aeromobile. Tali notifiche vengono direttamente emesse dagli enti governativi nazionali che presiedono al controllo dell'aviazione civile.\nLa prescrizione di aeronavigabilit\u00e0 costituisce un obbligo di condurre ispezioni, sostituzioni, modifiche, limitazioni o procedure di impiego su parti o pertinenze ritenute pericolose, soggette a malfunzionamenti o rotture, tali da pregiudicare lo stato di aeronavigabilit\u00e0 dell'aeromobile. La PA/AD fornisce tutti i dati per individuare e condurre le operazioni prescritte sul componente in oggetto (costruttore, tipo, numero di serie ed altro) e la scadenza entro cui tali lavori debbano essere eseguiti. In casi di particolare gravit\u00e0 la prescrizione di aeronavigabilit\u00e0 deve essere immediatamente applicata (EAD - \"Emergency Airworthiness Directive\") senza alcuna scadenza a posteriori. In tal caso la fraseologia indicata nella prescrizione di emergenza riporta la dizione \"before next flight\".\nUna volta che i controlli e le ispezioni previste dalla PA siano stati eseguiti (la PA \u00e8 stata cio\u00e8 \"applicata\") questa viene registrata sul libretto dell'aeromobile dal personale tecnico autorizzato, per certificare l'avvenuta esecuzione dell'intervento prescritto.\nLe PA/AD vengono continuamente emesse su aeromobili e loro componenti qualora emerga, durante il servizio dello stesso aeromobile, possibili avarie o inefficienze che possono in qualche modo compromettere la sicurezza del volo. E anche da segnalare il fatto che molte PA/AD sono state emesse a seguito di interventi ispettivi eseguiti a seguito di incidenti, anche molto gravi, che hanno messo in luce l'avaria tecnica non correttamente individuata tempestivamente. \nTalvolta \u00e8 lo stesso costruttore dell'aeromobile o parte di esso che mette al corrente l'agenzia aeronautica preposta, dopo aver autonomamente rilevato una qualsiasi problematica sui propri prodotti tale da giustificare l'emissione di una PA al fine di mantenere la sicurezza.\nLe PA/AD fanno riferimento a componentistiche ritenute difettose (errori di progettazione o costruzione) che devono essere riparate o radicalmente sostituite. In altri casi le PA/AD impongono invece limitazioni operative (inviluppo di volo) relativo a certi aeromobili.\nCapitolo particolarmente critico di pertinenza delle PA/AD \u00e8 anche il monitoraggio e la segnalazioni di possibili parti aeronautiche revisionate, riparate o immesse sul mercato come nuove ma in realt\u00e0 di dubbia provenienza e sospettate come assolutamente inadeguate o addirittura pericolose. \u00c8 il caso di quei componenti che nel gergo aeronautico internazionale vengono definite bogus parts\" cio\u00e8 parti non approvate ma in realt\u00e0 manomesse e cartellinate con certificati falsificati. In Italia la stampa ha pi\u00f9 volte definito queste parti con l'espressione colorita \"pezzi taroccati\".\nL'incessante ricerca delle aziende senza scrupoli che vendono queste parti, viene direttamente segnalata tramite la pubblica emissione di una PA/AD che rende noto a tutti gli operatori dell'effettiva presenza sul mercato di pezzi non conformi. In tal caso si identifica il nome della societ\u00e0 corrotta, la tipologia di parti e i relativi numeri di serie in modo che gli operatori e i tecnici interessati possano verificare se sui propri aeromobili e nei propri magazzini si trovano certi componenti che devono essere immediatamente rimossi dal servizio.\nIn Italia l'ente governativo che emette le prescrizioni di aeronavigabilit\u00e0 \u00e8, dal 2003, l'Agenzia europea per la sicurezza aerea (EASA) o, in casi specifici, l'Ente Nazionale per l'Aviazione Civile (ENAC) e tutti gli enti nazionali riconosciuti degli stati di origine del detentore del certificato di tipo del prodotto aeronautico, salvo differente decisione dell'EASA."}
{"id": "630000", "revid": "92723", "url": "https://it.wikipedia.org/wiki?curid=630000", "title": "Chiesa greco-cattolica rumena", "text": "La Chiesa greco-cattolica rumena o Chiesa rumena unita con Roma, greco cattolica (in rumeno: \"Biserica Rom\u00e2n\u0103 Unit\u0103 cu Roma, Greco-Catolic\u0103\") \u00e8 una Chiesa cattolica \"sui iuris\" di rito bizantino e di lingua liturgica rumena, presente in Romania (specialmente nella regione storica della Transilvania) e in altri paesi del mondo.\nStoria.\nLa sconfitta turca nella battaglia di Vienna del 1683 segn\u00f2 un punto di svolta per tutta l'Europa e in particolare per quella centro-orientale: dopo oltre 150 anni di sovranit\u00e0 turca, gli Asburgo riconquistarono non solo l'intera Ungheria ma anche il principato semi-indipendente di Transilvania, dove cominciarono a imporre gradualmente la propria autorit\u00e0 appoggiandosi alla Chiesa cattolica come forza coalizzatrice del sentimento popolare rumeno contrapposto al protestantesimo della nobilt\u00e0 ungherese dominante, favorita dai turchi. Sotto la pressione asburgica, molte chiese protestanti passarono al culto cattolico mentre gli ortodossi, gi\u00e0 provati dalla secolare lotta con il calvinismo dell'Ungheria Reale, salvarono la propria religione tradizionale grazie alla cosiddetta \"Unione con Roma\".\nL'Unione con Roma.\nPreparata ad Alba Iulia nel sinodo del 1697 e decisa ufficialmente in quello del 7 ottobre 1698, l'unione con Roma vide l'accordo di tutto il clero ortodosso della Transilvania e degli altri territori pi\u00f9 occidentali abitati dai rumeni (il Banato, la Cri\u0219ana, il S\u0103tmar e il Maramure\u0219). Attuata secondo le disposizioni del concilio ecumenico di Firenze del 1439, l'unione fu solennemente ratificata nel sinodo di Alba Iulia del 7 maggio 1700, in cui l'eparca ortodosso Atanasio Anghel riconobbe formalmente il primato di Roma e gli altri tre punti chiave della dottrina cattolica, pur senza rinunciare alla liturgia e alle tradizioni orientali.\nAnche l'imperatore Leopoldo I si affrett\u00f2 ad appoggiare l'unione dei rumeni con Roma migliorandone la condizione sociale: la sua \"Prima Leopoldina\" (16 febbraio 1699) prevedeva la parificazione fra preti cattolici e preti \"uniti\", ma non venne applicata per l'opposizione della dieta transilvana a maggioranza magiara e protestante. N\u00e9 miglior fortuna ebbero i suoi successivi decreti in materia: quello del 19 marzo 1701, con cui nomin\u00f2 Atanasio Anghel \"episcopus nationis Valachi\u00e6\", e quello del 30 marzo 1701, la \"Secunda Leopoldina\", con cui proclam\u00f2 l'unione fra gli ortodossi e i cattolici della Transilvania riconoscendo anche l'uguaglianza sociale e confessionale tra i rumeni (la maggioranza della popolazione) e le tre \"nazioni\" che vi risiedevano (minoritarie, ma favorite dalla legislazione esistente).\nNondimeno moltissimi sacerdoti ortodossi e i loro fedeli si convertirono, anche se per la maggior parte di questi non era del tutto chiara la differenza tra le due denominazioni dal momento che esteriormente nulla era mutato. Il consistente numero di adesioni all'unione consent\u00ec il 9 maggio 1721 all'appena eletto papa Innocenzo XIII di confermare, con la bolla \"Rationi congruit\", la fondazione di un vescovado per gli \"uniti di Transilvania\", con la sede prima a F\u0103g\u0103ra\u0219 e poi, dal 1737, a Blaj.\nDa allora e per quasi due secoli la Chiesa greco-cattolica rumena, guidata dai vescovi Atanasio Anghel (1700-1713), Ioan Giurgiu Patachi (1715-1727), Giovanni Innocenzo Micu-Klein (1728-1751) e Pietro Paolo Aron (1752-1764), divenne il simbolo e l'elemento catalizzatore non soltanto dell'identit\u00e0 religiosa e culturale del popolo rumeno, ma anche del suo crescente sentimento nazionale: a Blaj, uno dei maggiori centri del cattolicesimo nell'Europa orientale, sorsero le prime scuole in cui il rumeno veniva insegnato utilizzando l' e non pi\u00f9 quello cirillico e, insieme ad esse, si diffusero anche i testi degli studiosi, scrittori e teologi greco-cattolici della cosiddetta Scuola Ardeleana, il movimento culturale e patriottico che svolse un importante ruolo nella riscoperta delle radici latine della nazione rumena.\nNel 1853, con la bolla \"Ecclesiam Christi ex omni lingua\" papa Pio IX istitu\u00ec la metropolia greco-cattolica rumena nell'eparchia di Fagaras-Alba Iulia con tre diocesi suffraganee, superando cos\u00ec il precedente ordinamento che vedeva le diocesi rumene subordinate al primate ungherese latino di Strigonio. Nel 1861, durante il primo congresso nazionale rumeno (allora Principato di Romania), i vescovi sia cattolici sia ortodossi di Transilvania si batterono per il riconoscimento dell'identit\u00e0 nazionale rumena.\nCos\u00ec, nel 1918, quando con lo smembramento dell'Impero austroungarico la Transilvania divenne parte dello stato romeno, l'allora vescovo greco-cattolico di Cluj Iuliu Hossu e il vescovo ortodosso Cristea lessero congiuntamente la Dichiarazione d'Unione, sancendo quel comune fervore patriottico e quella prassi pastorale ecumenica tra le due Chiese che nessuno aveva mai messo in discussione prima dell'avvento del comunismo.\nLa persecuzione durante il regime comunista.\nLa liquidazione della Chiesa greco-cattolica romena fu deliberata da Mosca per volont\u00e0 di Stalin in persona, il quale gi\u00e0 nel 1946 aveva provveduto ad annientare la Chiesa greco-cattolica ucraina, ossessionato dall'idea che le \u201cdivisioni del Papa\u201d costituissero l'unico vero ostacolo al trionfo del sistema sovietico. Come gi\u00e0 in Ucraina, il clero e i fedeli greco-cattolici sarebbero dovuti passare forzosamente all'ortodossia, pena il carcere o la morte. In questo, il nuovo patriarca ortodosso romeno Iustinian Marina, dopo uno scambio di visite con il suo omologo russo Aleksej, si rivel\u00f2 solerte collaboratore del regime.\nGi\u00e0 a partire dall'estate del 1948 si verificarono i primi arbitrari arresti, i primi interrogatori, le prime vessazioni contro la Chiesa cattolica di rito orientale che sarebbero poi sfociati nella sua ufficiale messa al bando con l'\"Atto di abrogazione\" del 1\u00ba dicembre 1948. All'inizio della persecuzione, tale Chiesa poteva contare su 6 vescovi, circa 1800 sacerdoti e 2 milioni di fedeli.\nLa risposta dei vescovi fu, sin dall'inizio, ferma. In una predica ad Oradea nel giugno del 1948, il vescovo Hossu aveva dichiarato: \"per nessun motivo diverremo traditori e per nessun motivo abbandoneremo la fede di nostra madre Roma (\u2026). Se ci fosse anche chiesta la vita, ebbene daremo la vita per la fede\".\nFurono presto espropriate tutte le chiese, i conventi, gli asili, le scuole, che divennero edifici dello stato o furono concessi in uso alla Chiesa ortodossa. Tra il 27 ed il 28 ottobre 1948 i vescovi greco-cattolici Valeriu Traian Fren\u021biu, Alexandru Rusu, Ioan B\u0103lan, Iuliu Hossu, Ioan Suciu e Vasile Aftenie furono imprigionati e fu loro richiesto il passaggio coatto all'ortodossia. Nessuno di loro accett\u00f2.\nA monsignor Aftenie (1899-1950), uomo di dialogo e di schietta bonomia, perci\u00f2 a torto considerato arrendevole dal regime, fu proposto persino, in cambio della sua \u201cconversione\u201d, di divenire patriarca ortodosso di Bucarest. Rispose: \u201cN\u00e9 la mia fede n\u00e9 la mia nazione sono in vendita\u201d. Le torture cui fu sottoposto direttamente nelle stanze del Ministero degli interni lo condussero ad una morte atroce: il suo corpo fu rinvenuto senza braccia.\nAftenie divenne cos\u00ec il primo martire della Chiesa romena.\nOrganizzazione.\nLa Chiesa greco-cattolica rumena ha per primate l'arcivescovo maggiore di F\u0103g\u0103ra\u0219 e Alba Iulia che ha sede a Blaj. L'attuale arcivescovo maggiore \u00e8 Lucian Mure\u0219an.\nLa Chiesa \u00e8 suddivisa in sette diocesi delle quali sei in Romania, riunite in una provincia ecclesiastica, e una negli Stati Uniti d'America immediatamente soggetta alla Santa sede:\nSinodo arcivescovile.\nElenco dei presidenti del Sinodo della Chiesa romena:"}
{"id": "630001", "revid": "1564499", "url": "https://it.wikipedia.org/wiki?curid=630001", "title": "Canale 58", "text": ""}
{"id": "630005", "revid": "22475", "url": "https://it.wikipedia.org/wiki?curid=630005", "title": "Chiesa bizantina cattolica in Italia", "text": "La Chiesa bizantina cattolica in Italia, nota anche come Chiesa italo-greca o italo-bizantina o italo-albanese, \u00e8 una Chiesa \"sui iuris\" in comunione con il vescovo di Roma, ma che conserva strutture, disciplina, tradizioni e liturgia propria, ossia bizantina, come praticato dalla Chiesa ortodossa. Essa non ha un metropolita. \nOrganizzazione.\nLa Chiesa bizantina cattolica \u00e8 presente in Italia in tre circoscrizioni:\nTutte sono immediatamente soggette alla Santa Sede. \nHanno una storia comune precedente agli anni della loro erezione, che \u00e8 stato solo il raggiungimento del tanto sperato riconoscimento ecclesiastico territoriale e rituale. L'origine delle due eparchie \u00e8 legata all'emigrazione albanese in Italia dal XV secolo; il monastero di Grottaferrata fu fondato precedentemente, agli inizi dell'XI secolo da san Nilo, monaco italo-greco, tuttavia il patrimonio spirituale e liturgico \u00e8 stato preservato in epoca moderna sino ad oggi dai suoi monaci basiliani provenienti in maggioranza dalle comunit\u00e0 albanesi di Sicilia e Calabria.\nL'eparca di Lungro \u00e8 Donato Oliverio; l'eparchia di Piana degli Albanesi \u00e8 al momento sede vacante; l'abbazia di Grottaferrata \u00e8 al momento sede vacante.\nEsse difendono la propria tradizione religiosa bizantina; nello specifico le eparchie difendono il proprio patrimonio etnico e culturale albanese/\"arb\u00ebresh\", mentre l'abbazia di Grottaferrata trasmette ininterrottamente la tradizione culturale, spirituale e liturgica della Chiesa bizantina dagli inizi dell'XI secolo. La Chiesa bizantina cattolica in Italia, costituendo un'oasi bizantina nell'occidente latino, \u00e8 secolarmente propensa all'ecumenismo tra la Chiesa cattolica e la Chiesa ortodossa.\nEsistono due istituti religiosi bizantini: l'ordine basiliano di Grottaferrata e la congregazione delle Figlie di Santa Macrina.\nComunit\u00e0 italo-albanesi si sono formate nelle citt\u00e0 di Milano, Torino, Roma, Napoli, Bari, Lecce, Crotone, Cosenza e Palermo, nonch\u00e9 in Svizzera, Germania, Stati Uniti d'America, Canada, Argentina e Brasile. Esse dipendono per\u00f2 - eccezion fatta per le comunit\u00e0 albanesi legate alle due eparchie di Lungro e di Piana degli Albanesi, alcune delle quali \"ad personam\", in Torino (Chiesa di San Michele Arcangelo), Bari (Chiesa di San Giovanni Crisostomo), Lecce (Chiesa di San Nicol\u00f2 di Mira), Cosenza (Chiesa del SS.mo Salvatore), Palermo (Parrocchia di San Nicol\u00f2 dei Greci). Fuori dal territorio eparchiale in Argentina a Buenos Aires (Chiesa di San Jorge) e in Brasile a Rio de Janeiro (Par\u00f3quia Italo-Albanesa Cat\u00f3lica de Nossa Senhora Aparecida), gi\u00e0 negli Stati Uniti a New Orleans e New York (Our Lady of Grace).\nPer gli italo-albanesi di Milano, attualmente sprovvisti di parrocchia, la liturgia bizantina si celebrava nella Chiesa di San Sepolcro a Milano, gi\u00e0 precedentemente nella Chiesa di San Maurizio al Monastero Maggiore.\nStoricamente sacerdoti delle comunit\u00e0 albanesi sono presenti o lo sono stati nelle chiese di rito orientale di Livorno (Chiesa della Santissima Annunziata), Roma (Chiesa di Sant'Atanasio), Napoli (Chiesa dei Santi Pietro e Paolo dei Greci), Messina (Chiesa di Santa Maria del Graffeo e San Nicol\u00f2 dei Greci), Venezia (Chiesa di San Giorgio dei Greci), La Valletta a Malta (Madonna di Damasco), Carg\u00e8se in Corsica (San Spiridione).\nNon sono mancati nei secoli, seppure limitati, contatti religiosi con l'oriente cristiano (monasteri di Creta) e l'Albania (arch. di Scutari, Durazzo, Himara). Importante \u00e8 l'apporto spirituale e culturale dei monaci e ieromonaci arb\u00ebresh\u00eb nel monastero di Grottaferrata.\nDa epoca pi\u00f9 recente in Italia sono presenti altre Chiese di rito bizantino (come quella Melchita) e pi\u00f9 in generale di rito orientale, di diversa tradizione etno-linguistica e storica."}
{"id": "630006", "revid": "287204", "url": "https://it.wikipedia.org/wiki?curid=630006", "title": "Avaria", "text": "Lavar\u00eca, secondo l'accezione corrente, \u00e8 il deterioramento di un bene, di un componente di un sistema o del sistema nel suo complesso, che lo rende inservibile o incapace di continuare a fornire la prestazione o funzione. L'avaria \u00e8 distinta dalla perdita poich\u00e9 quanto ne \u00e8 oggetto in genere resta, sia pure inutilizzabile, nel possesso di chi lo deteneva o comunque il suo detentore ne mantiene il titolo.\nIl termine ha una probabile derivazione dall'arabo \"\u1ffeaw\u0101r\", col significato di \"danno\".\nDiritto marittimo.\nIl termine avaria in diritto della navigazione ha un significato caratteristico tratto dal gergo della marineria, e indica un danno occorso alla nave nel suo insieme (ad esempio \"nave in avaria\") o nelle sue componenti (ad esempio, \"avaria al timone\"), oppure al carico, in tutto o in parte. Ma dal punto di vista dell'armamento, si intende per avaria pi\u00f9 genericamente e contabilmente la negativit\u00e0 economica imprevista dell'armo. In questo senso il termine assume perci\u00f2 accessoriamente valore di \"spesa straordinaria\" o \"danno\", nelle sue pi\u00f9 varie accezioni. In quanto tale, patisce la medesima distinzione scolastica in \"avaria comune\" (o \"generale\", o \"grossa\") e \"avaria particolare\" (o \"avaria semplice\"). \nL'avaria particolare \u00e8 quella derivante dal solo caso fortuito, da una concatenazione di eventi sui quali l'uomo non ha n\u00e9 influenza n\u00e9 effetto. Quella generale, invece, ha fra le sue cause, a qualunque ragione, una decisione o un'azione umana.\nPi\u00f9 generalmente, nel trasporto con vettore l'avaria rileva principalmente in ordine alla determinazione delle eventuali responsabilit\u00e0 circa il deterioramento delle merci trasportate. La definizione delle responsabilit\u00e0 \u00e8 in genere pattizia, quindi i codici in genere forniscono norme generali a titolo indicativo, da valersi in mancanza di patti specifici che ben possono anche capovolgerne il contenuto, spostando le responsabilit\u00e0, ove accettate, anche a chi in linea di principio non ne sarebbe onerato. Circostanze afferenti alla valutazione dei rischi e al bilanciamento delle obbligazioni contrattuali possono condizionare i contraenti e, insieme con i riflessi sul prezzo delle prestazioni, adeguare la titolarit\u00e0 dei rischi a specifiche esigenze. La legge solitamente indica con precisione i termini usati nei contratti acciocch\u00e9 ne siano convenzionali, perci\u00f2 stabilisce le definizioni dell'avaria e le sue distinzioni. Ci\u00f2 che \u00e8 meno derogabile \u00e8 solitamente invece la responsabilit\u00e0 per i sinistri occorsi ai viaggiatori, ma l'avaria alle cose da questi seco trasportate resta soggetta in genere a una maggiore elasticit\u00e0 di convenzione.\nIn alcuni ordinamenti si riportano anche gli obblighi d'uso (principalmente del vettore). Vi sono, infatti, innanzitutto gli obblighi del vettore al buon trasporto, al fine di garantire la migliore conservazione delle merci a bordo, e si tratta di obblighi di antica concezione. Ma anche assolti gli obblighi, escluso inoltre che possa derivare da baratteria, il deterioramento pu\u00f2 ugualmente verificarsi, quindi \u00e8 di grande importanza stabilire se, in mancanza di patto diverso, il danno debba essere patito dal committente (proprietario delle merci), dal vettore, dal capitano, dall'assicuratore, da alcuni di essi, ed eventualmente in quale rispettiva misura. Secondo un principio di diritto internazionale di diffusa recezione, \"la contribuzione alle avarie comuni \u00e8 regolata dalla legge nazionale della nave o dell'aeromobile\". Ovviamente e generalmente, il vizio intrinseco della cosa trasportata ne pone l'eventuale avaria a tutto carico del solo committente, direttamente secondo il principio del \"res perit domino\". Anche in caso di pirateria, del resto, \"quod praedones abstulerint, certum est eum perdere cuius fuerat\", perci\u00f2 anche il furto predonesco va rubricato fra le avarie particolari essendo la predazione una sorta di causa di forza maggiore, e il danno \u00e8 in capo al committente.\nAssicurazione.\nCirca il rapporto con l'assicuratore, \u00e8 in genere prevista una franchigia convenzionale al di sotto della quale questi non \u00e8 tenuto a rispondere delle avarie. Vi \u00e8 del resto tradizionalmente l'opzione fra clausole contrattuali sulla franchigia per il caso che l'assicurazione sia tenuta a rifondere l'intero danno (avaria) o solo parte di essa (sopra la franchigia); la nota clausola detta \"franco d'avaria\" ha diverse interpretazioni nei diversi ordinamenti e anche storicamente vi sono state variazioni negli stessi ordinamenti singolarmente presi. Variano perci\u00f2 le obbligazioni specifiche dell'assicuratore in ordine ad avarie minori e non direttamente qualificabili come sinistro occorso alla cosa assicurata, cos\u00ec come sono diversamente considerate le ipotesi (non rare) di responsabilit\u00e0 per avaria minore causata o comunque consentita dal responsabile di vettura per evitare maggior danno (ad esempio l'azione di liberarsi del carico - gestito come zavorra - al fine di evitare il perimento dell'intero veicolo (\"periculi imminentis evitandi causa\")). \nAnche la cosiddetta \"avaria di terza specie\", riguardante i costi per la conservazione delle cose assicurate, ha portata ampia e interpretazioni varie. Vi si include talora il costo del recupero di merci oggetto di naufragio, in alternativa al definitivo loro abbandono, e soprattutto in marina questa pratica \u00e8 all'origine di operazioni di recupero allestite da parte degli assicuratori nell'indifferenza degli armatori, che non vi hanno pi\u00f9 interesse.\nL'avaria \u00e8 oggetto anche di numerose altre figure di contratto. Ad esempio nella vendita a distanza, l'avaria rileva, insieme con la perdita, per il compratore, in capo al quale in molti ordinamenti risiede il rischio di trasporto sin dal momento della consegna dal venditore al vettore; in genere per\u00f2 sono leciti anche in questo caso patti differenti.\nL'azione per il risarcimento dell'avaria \u00e8 detta proprio \"azione d'avaria\" e pu\u00f2 essere promossa anche a proposito di stivaggio statico (in magazzini o depositi).\nDiritto internazionale.\nL'avaria \u00e8 regolata a livello internazionale dalle regole di York e di Anversa (York-Antwerp rules) che furono per la prima volta redatte nel 1890 e sono oggi vigenti nel testo stabilito dal \"Comitato marittimo internazionale\" (Conferenza di Amburgo 1974)."}
{"id": "630007", "revid": "486946", "url": "https://it.wikipedia.org/wiki?curid=630007", "title": "TeleMilano", "text": ""}
{"id": "630008", "revid": "73843", "url": "https://it.wikipedia.org/wiki?curid=630008", "title": "Penetrazione", "text": ""}
{"id": "630009", "revid": "92723", "url": "https://it.wikipedia.org/wiki?curid=630009", "title": "Chiesa armeno-cattolica", "text": "La Chiesa armeno-cattolica \u00e8 una Chiesa cattolica patriarcale \"sui iuris\" nata nel 1742 dalla Chiesa nazionale armena. Fu riconosciuta da papa Benedetto XIV (1740-58).\n\u00c8 presente con comunit\u00e0 in Libano, Iran, Iraq, Egitto, Siria, Turchia, Israele, Palestina ed in altre realt\u00e0 della diaspora armena nel mondo; in minima parte \u00e8 presente anche nella madrepatria armena. Il numero dei fedeli \u00e8 stimato in 585.000 (2010).\nLa sede della Chiesa armeno-cattolica \u00e8 a Bzoummar, in Libano.\nIl primate della Chiesa armeno-cattolica \u00e8 il patriarca di Cilicia che ha sede a Beirut.\nStoria.\nNel corso della loro storia gli armeni si erano diffusi in tutto il mondo medio-orientale e nell'est europeo. Si trovano comunit\u00e0 armene nell'impero russo, in quello austro-ungarico, nell'impero ottomano e in Persia. Dal punto di vista religioso, i cristiani armeni sottostavano a quattro giurisdizioni ecclesiastiche distinte fra loro e spesso in lotta: il catolicosato d'Armenia e di tutti gli Armeni (VI secolo), il catolicosato della Grande Casa di Cilicia (1292), il patriarcato armeno di Gerusalemme (1311) ed il patriarcato armeno di Costantinopoli (1461). La chiesa apostolica armena \u00e8 ancora organizzata in questo modo.\nIn seno alla comunit\u00e0 cristiana armena, soprattutto a partire dal XVII secolo e grazie all'opera di missionari latini, si formano gruppi di cristiani armeni cattolici, cio\u00e8 uniti con Roma (da cui il termine \"uniati\"). Si tratta di piccoli gruppi, oppure di intere comunit\u00e0 locali trascinate all'uniatismo dal loro vescovo, oppure di monasteri che entrano in comunione con la Santa Sede. Cos\u00ec, per esempio, a Leopoli, nel 1630 fu eretta un arcivescovado armeno unito; a Venezia, nel 1700, viene fondata la Congregazione Mechitarista ed in Libano, all'inizio del Seicento, l'ordine antoniano armeno, entrambi uniti a Roma fin dalla fondazione. Comunit\u00e0 armeno-cattoliche si trovano a Costantinopoli, Aleppo, Mardin, Ispahan in Persia, in Crimea ed in Transilvania. Dal punto di vista religioso, queste comunit\u00e0, sparsa su un territorio immenso che andava dall'Italia alla Persia, non avevano un responsabile pastorale unico: le singole comunit\u00e0 dipendevano spesso da un vicario apostolico o erano assoggettate al vescovo latino pi\u00f9 vicino o dipendevano da delegati apostolici. Di fatto, il cattolicesimo armeno esisteva senza una Chiesa armeno-cattolica costituita.\nLa maggior parte degli armeni cattolici si trovavano all'interno dei confini dell'impero ottomano: qui la situazione era ancora pi\u00f9 complessa, perch\u00e9 alla mancanza di un'indipendenza religiosa si univa l'assenza di un riconoscimento civile da parte delle autorit\u00e0 turche. Infatti, alle varie nazionalit\u00e0 di fede diversa da quella musulmana (chiamate \"millet\"), che sussistevano nei territori dell'impero, era garantito un trattamento speciale, ognuna con un suo capo civile, che corrispondeva al capo religioso residente nella capitale Costantinopoli. Cos\u00ec tutti i fedeli greco-ortodossi, che fossero serbi, albanesi, bulgari oppure greco-ortodossi di lingua araba dei patriarcati di Antiochia, Gerusalemme ed Alessandria, dipendevano dal patriarca di Costantinopoli per ci\u00f2 che riguardava gli affari civili: essi costituivano tutti il \"rum milleti\" ossia la \"nazione dei Greci\" (letteralmente dei Romani). Il governo turco non teneva in conto la differenza fra ortodossi e cattolici, per cui al \"rum milleti\" appartenevano anche i greco-cattolici, che perci\u00f2 per gli affari civili (diritto di possedere, matrimoni, lasciti e testamenti, tribunali, ecc.) dipendevano dal patriarca ecumenico della capitale.\nUna legislazione simile si applicava alla \"nazione degli Armeni\". Nel 1461 fu istituito il patriarcato armeno di Costantinopoli, il cui patriarca era riconosciuto dal governo turco come capo civile di tutti gli armeni dell'impero. I cattolici armeni dunque, non solo non avevano una loro Chiesa autonoma e formalmente costituita, ma dal punto di vista civile dipendevano da quegli stessi connazionali da cui si erano separati, non sempre in modo amichevole. Per cui alla lotta per l'indipendenza e l'autonomia ecclesiastica si unir\u00e0, nel Settecento e soprattutto nell'Ottocento, la battaglia per l'emancipazione civile ed il riconoscimento legale della Chiesa armeno-cattolica. L'autonomia religiosa poteva essere garantita solo con l'istituzione di un patriarcato proprio, al quale avrebbe dovuto essere riconosciuta autorit\u00e0 civile su tutti gli armeno-cattolici dell'impero.\nUn primo tentativo di eleggere un patriarca per gli armeno-cattolici fu fatto nel 1714, quando a Costantinopoli un'assemblea di prelati e notabili armeno-cattolici design\u00f2 il vescovo di Mardin, Melkon Tazbazian. La cosa fu denunciata alle autorit\u00e0 turche dagli armeni ortodossi: l'assemblea fu sciolta e molti furono arrestati, tra cui lo stesso Tazbazian ed il vescovo di Aleppo, Abraham Ardzivian.\nMiglior sorte ebbe il secondo tentativo. Nel 1737 era morto il patriarca di Sis, e gli armeno-cattolici tentarono di occuparne la sede con un patriarca cattolico. Non riuscirono nell'intento, ma fu comunque eletto patriarca, il 26 novembre 1740, Abraham Ardzivian, rientrato ad Aleppo dopo sette anni di prigionia e vent'anni di esilio volontario nel monastero di Kreim, lontano dalla sua diocesi, che govern\u00f2 tramite il suo vicario Hagop Hovsepian. L'elezione del patriarca cattolico questa volta non pot\u00e9 essere ostacolata dal governo ottomano, impegnato in questi anni dalla rivolta del pasci\u00e0 d'Egitto, che coinvolse anche il Libano. E fu proprio in Libano che Abraham Ardzivian pose la sua residenza, nel monastero di Kreim. Nel 1742 il nuovo patriarca ricevette da papa Benedetto XIV il riconoscimento della sua elezione ed il pallio, con l'incarico di unire, sotto la sua autorit\u00e0 patriarcale, tutti gli armeni cattolici.\nDal punto di vista ecclesiastico, i patriarchi armeno-cattolici avevano in origine la responsabilit\u00e0 solamente degli armeni uniati che abitavano in Cilicia, in Palestina, in Mesopotamia ed in Egitto, mentre quelli che abitavano nel resto dell'Anatolia e nei territori europei dell'impero turco furono subordinati, dalla met\u00e0 circa del XVIII secolo, al vicario apostolico latino di Costantinopoli.\nNel 1827, con lo scoppio della guerra per l'indipendenza della Grecia, gli armeno-cattolici di Costantinopoli furono denunciati come sostenitori della causa greca. Il governo turco reag\u00ec con veemenza contro gli armeni con arresti, deportazioni, espulsioni. La dura persecuzione non lasci\u00f2 indifferente la comunit\u00e0 internazionale. Papa Leone XII ottenne dai governi francese ed austriaco un loro diretto intervento (1830), che port\u00f2 ad un duplice risultato: la fine delle misure repressive ed il riconoscimento legale della Chiesa armeno-cattolica. In questa occasione la Santa Sede eresse una arcidiocesi primaziale armeno-cattolica a Costantinopoli: e fu al titolare di questa sede che il governo turco riconobbe autorit\u00e0 civile su tutti gli armeno-cattolici dell'impero. Si venne cos\u00ec a costituire, per la Chiesa armeno-cattolica dell'impero, quello che gi\u00e0 esisteva per la Chiesa sorella: ossia l'esistenza di un duplice centro di potere, quello religioso a Bzommar in Libano (dove i patriarchi avevano posto la loro sede), e quello civile a Costantinopoli.. Questa dicotomia fu risolta nel 1866 quando l'arcivescovo primaziale della capitale, Antonio Hassun, fu eletto patriarca di Cilicia degli Armeni: questi trasfer\u00ec la sede del patriarcato a Costantinopoli, unendo cos\u00ec nella sua persona i due poteri.\nNella seconda met\u00e0 del XIX secolo si venne a creare una situazione di tensione tra la Chiesa armeno-cattolica e la Santa Sede, che caus\u00f2 uno scisma in seno al Patriarcato armeno. La questione toccava alcuni antichissimi diritti della Chiesa armena (propri di tutte le chiese di rito orientale) circa l'elezione dei patriarchi e dei vescovi, in cui larga parte avevano i laici, il clero ed i monaci. A questi infatti spettava il compito di redigere una lista di nomi, da cui il patriarca ed il sinodo dei vescovi sceglievano il nuovo candidato ad una sede episcopale. Alla Santa Sede invece interessava eliminare l'influenza dei laici e del basso clero nell'elezione dei vescovi e soprattutto avere l'ultima parola nelle nomine episcopali e patriarcali. La tensione aument\u00f2 quando Roma pubblic\u00f2 la lettera apostolica \"Reversurus\" (12 luglio 1867): in essa Roma decise che il patriarca, eletto dai soli vescovi del Patriarcato, entrava in carica solo con la conferma dell'elezione da parte del papa; inoltre, circa l'elezione dei vescovi, il patriarca assieme ai vescovi avrebbe formulato una terna di nomi, da cui la Santa Sede avrebbe scelto il vescovo. Visti lesi i propri antichi diritti e le antiche tradizioni, quattro vescovi non riconobbero la \"Reversurus\" e formarono cos\u00ec uno scisma nella Chiesa armeno-cattolica, che rientr\u00f2 definitivamente nel 1880 quando l'ultimo scismatico si riconcili\u00f2 con Roma.\nAlla fine del XIX secolo la Chiesa armeno-cattolica comprendeva:\nDi queste 25 circoscrizioni ecclesiastiche, 16 erano incluse in territori dell'attuale Turchia.\nAll'inizio del XX secolo gli armeno-cattolici dell'impero ottomano subirono la medesima sorte della nazione armena con il genocidio perpetrato dall'esercito turco. Incerte le cifre del massacro e della distruzione: 156 chiese, 32 conventi, 148 scuole e 6 seminari distrutti, 270 religiose e 300 preti uccisi. Nel 1928 un sinodo di vescovi armeni oper\u00f2 per la ricostruzione della Chiesa. Miglior sorte ebbero le comunit\u00e0 armeno-cattoliche di Leopoli, della Romania e della Russia, che furono per\u00f2 anch'esse travolte, dopo il 1922, dalla politica religiosa dell'Unione sovietica.\nIn Italia.\nIn Italia la comunit\u00e0 armeno-cattolica pi\u00f9 importante e prestigiosa \u00e8 senza dubbio quella del monastero di San Lazzaro a Venezia, gestito dai padri della Congregazione mechitarista; a Roma si trovano il Pontificio Collegio Armeno, fondato nel 1883, e la casa generalizia e il noviziato della Suore Armene dell'Immacolata Concezione.\nSinodo patriarcale.\nElenco dei Presidenti del Sinodo della Chiesa armena cattolica:"}
{"id": "630010", "revid": "1456895", "url": "https://it.wikipedia.org/wiki?curid=630010", "title": "Raptus (psicologia)", "text": "Il raptus (dal latino \"raptus\", \"rapimento\") \u00e8 un impulso improvviso di forte intensit\u00e0 che porta un soggetto a episodi di parossismo, in genere violenti. Pu\u00f2 portare a uno stato ansioso e/o alla momentanea perdita della capacit\u00e0 di intendere e di volere.\nIl raptus pu\u00f2 spingere a effettuare gesti violenti o aggressivi, autolesivi o lesivi verso altri. Pu\u00f2 anche manifestarsi come \"automatismo\" quando risponde ad esigenze deliranti o allucinatorie. \nNell'ambito del diritto penale e della psichiatria forense la carenza di controllo degli impulsi pu\u00f2 essere considerata condizione di momentanea incapacit\u00e0 di intendere e di volere e quindi come attenuante per la commissione di reati.\nFattori che favoriscono l'espressione della aggressivit\u00e0 sono l'assunzione di sostanze psicotrope (alcool, stupefacenti), con un effetto particolarmente spiccato per le droghe stimolanti (anfetamine, cocaina)."}
{"id": "630012", "revid": "547034", "url": "https://it.wikipedia.org/wiki?curid=630012", "title": "Rito armeno", "text": "Rito armeno \u00e8 la denominazione del rito liturgico nato e sviluppatosi in Armenia e diffuso poi successivamente, soprattutto in seguito alla diaspora del popolo armeno, in tutto il mondo cristiano.\nIl rito \u00e8 in uso nella Chiesa apostolica armena e nella Chiesa armeno-cattolica.\nIn Italia la pi\u00f9 numerosa comunit\u00e0 cattolica di rito armeno \u00e8 quella del Monastero di San Lazzaro degli Armeni a Venezia.\nAlcune particolarit\u00e0 del rito.\nLa celebrazione liturgica del rito armeno in uso presso la Chiesa armeno-cattolica \u00e8 piuttosto simile al rito romano e al rito bizantino.\nIl celebrante \u00e8 assistito da un diacono, il cui ruolo \u00e8 all'incirca simile a quello del diacono nel rito bizantino.\nAll'inizio della celebrazione \u00e8 prevista la recita del salmo 42, analogamente a quanto avviene nella \"forma extraordinaria\" del Rito romano. Qui \u00e8 recitata a versetti alternati tra il celebrante e il diacono.\nLe orazioni del diacono, cui il popolo risponde \"Dio, abbi piet\u00e0 di noi\", sono simili a quelle del rito bizantino.\nSono previste due letture bibliche oltre al Vangelo.\nIl \"bacio della pace\" avviene invece prima della consacrazione (similmente a quanto avviene nel Rito ambrosiano, in cui lo scambio della pace avviene prima dell'offertorio).\nLa preghiera eucaristica \u00e8 fissa (come nella \"forma extraordinaria\" del Rito romano), l'epiclesi segue la consacrazione.\nPrima della benedizione finale, \u00e8 recitata una \"preghiera universale\".\nAl termine della celebrazione, ma solo nelle solennit\u00e0, si recita una preghiera per il papa."}
{"id": "630013", "revid": "466539", "url": "https://it.wikipedia.org/wiki?curid=630013", "title": "Victoria (Canada)", "text": "Victoria \u00e8 una citt\u00e0 del Canada, capitale della provincia della Columbia Britannica. Situata nell'estremo meridionale dell'isola di Vancouver, \u00e8 la pi\u00f9 antica citt\u00e0 della provincia, fu fondata come stazione commerciale nel 1841 con il nome di Fort Albert, per poi prendere il nome della regina nel 1843.\nL'area metropolitana, chiamata Greater Victoria comprende la parte meridionale dell'isola di Vancouver con la citt\u00e0 di Victoria, la penisola di Saanich e altri dodici comuni fra i quali Esquimalt, Colwood, Metchosin e Sooke per una popolazione complessiva di abitanti, quasi la met\u00e0 della popolazione totale dell'isola.\nCon oltre 3 milioni e mezzo di turisti all'anno, Victoria \u00e8 meta di turismo locale e internazionale \u00c8 apprezzata per il porto, la costa, il clima e i giardini in stile inglese.\nVictoria serve da centro per tutta l'area metropolitana e concentra discoteche, teatri, ristoranti e pub nell'area centrale. Gli eventi principali, come i fuochi d'artificio per la festa del Canada (\"Canada Day\") e i concerti dell'orchestra sinfonica della citt\u00e0, vengono svolti nel centro ed attirano decine di migliaia di spettatori.\nLa citt\u00e0 ha ospitato vari eventi sportivi tra cui i giochi del Commonwealth nel 1994, la manifestazione di pattinaggio di figura Skate Canada International nel 2006, il campionato mondiale di curling maschile nel 2005 ed alcune partite del campionato mondiale di calcio Under-20 2007.\nVictoria \u00e8 la citt\u00e0 principale pi\u00f9 meridionale del Canada occidentale e dista circa 100 km dalla pi\u00f9 grande citt\u00e0 della Columbia Britannica, Vancouver. La citt\u00e0 si trova a circa 100 km anche da Seattle, raggiungibile in aereo o in traghetto.\nLa citt\u00e0 ha conservato un gran numero dei suoi edifici storici, in particolare i suoi due monumenti pi\u00f9 famosi, il parlamento, terminato nel 1897 e sede dell'assemblea legislativa della Columbia Britannica, e l'hotel The Empress, aperto nel 1908. La chinatown della citt\u00e0 \u00e8 la seconda pi\u00f9 antica del Nord America dopo quella di San Francisco. \nConosciuta come \"The Garden City\", Victoria \u00e8 una destinazione turistica con un settore tecnologico regionale che \u00e8 diventato la sua pi\u00f9 grande industria privata. Victoria \u00e8 tra le prime venti citt\u00e0 del mondo per qualit\u00e0 della vita, secondo Numbeo. La citt\u00e0 ha una grande popolazione studentesca non locale, che viene a frequentare il Victoria College of Art, il Canadian College of Performing Arts e programmi di scuole superiori gestiti dai tre distretti scolastici della regione. Victoria \u00e8 popolare tra i diportisti per le sue coste frastagliate e le spiagge. Victoria \u00e8 anche popolare tra i pensionati, che vi si recano per il clima temperato e solitamente privo di neve nella zona, nonch\u00e9 il ritmo solitamente rilassato della citt\u00e0.\nGeografia fisica.\nTerritorio.\nVictoria \u00e8 situata in un piccolo golfo nell'estremo meridionale dell'isola di Vancouver che a sua volta si trova a sud-ovest della costa della Columbia Britannica. La separa dagli Stati Uniti, e pi\u00f9 precisamente dalla penisola Olimpica nello stato di Washington, lo Stretto di Juan de Fuca, ad est si trova lo Stretto di Georgia con le sue numerose isole tra le quali le statunitensi San Juan Islands e le canadesi isole Gulf.\nIl centro abitato \u00e8 circondato da colline che riparano Victoria dalle abbondanti precipitazioni che caratterizzano la parte occidentale dell'isola. La sua posizione la protegge anche da tempeste e mareggiate. La citt\u00e0 si trova al di sotto del 49\u00ba parallelo che, in tutta la sua parte pi\u00f9 orientale fino alla regione dei Grandi Laghi, costituisce il confine tra il Canada e gli Stati Uniti.\nClima.\nVictoria gode di un clima temperato, solitamente classificato come clima oceanico (e qualche volta mediterraneo) con inverni miti e bagnati ed estati relativamente asciutte e miti.\nLe temperature giornaliere non superano i se non uno o due giorni l'anno, e non cadono sotto i se non due notti l'anno in media. Durante l'inverno le temperature medie massima e minima sono rispettivamente e . L'estate \u00e8 altrettanto mite con temperature medie massime di e minime di . Raramente Victoria registra temperature pi\u00f9 estreme: la temperatura pi\u00f9 alta \u00e8 stata di l'11 luglio 2007, mentre il record della minima \u00e8 stato il 29 dicembre 1968 ed il 28 gennaio 1950. La temperatura non cade sotto i dal 1990.\nIl totale delle precipitazioni annue in Victoria \u00e8 di . Ci\u00f2 \u00e8 molto diverso dai dati registrati nelle vicine citt\u00e0 di Seattle ( di distanza), , e Vancouver ( di distanza), l'anno. Differenze ancora maggiori si registrato addirittura nella stessa Isola di Vancouver: Port Renfrew, a soli da Victoria, registra di pioggia l'anno.\nEsiste una netta differenza tra la stagione piovosa e quella secca: quasi due terzi delle precipitazioni annuali cade nei quattro mesi pi\u00f9 piovosi (da novembre a febbraio). Il mese pi\u00f9 piovoso \u00e8 dicembre ( e le precipitazioni in questo mese sono otto volte pi\u00f9 alte rispetto a luglio, il mese pi\u00f9 asciutto (). Durante i mesi estivi Victoria \u00e8 una delle citt\u00e0 pi\u00f9 secche del Canada.\nVictoria registra in media di neve l'anno. Una volta ogni paio d'anni Victoria riceve grandi nevicate, tra cui pi\u00f9 di caduti nel dicembre 2006. Capita spesso invece che l'inverno sia quasi senza neve, con durante tutta la stagione.\nLa posizione della citt\u00e0 fa s\u00ec che gran parte della pioggia sia limitata dalle circostanti montagne. Per questo motivo la citt\u00e0 gode di pi\u00f9 ore di sole delle zone circostanti. Con ore di sole l'anno Victoria \u00e8 una delle citt\u00e0 maggiormente assolate in Columbia Britannica ed in Canada, fatta eccezione per le praterie meridionali.\nI benefici del clima sono visibili nei numerosi giardini della citt\u00e0. Nei parchi sono presenti querce, piante di eucalipto, arbutus ed addirittura banane.\nGrazie al clima quasi mediterraneo, Victoria e le aree circostanti ospitano molte piante che non possono essere trovate nel resto del Canada. Tra queste vi sono la \"Quercus garryana\", l'\"Arctostaphylos columbiana\" e l'unico sempreverde a foglia larga del Canada, l'\"Arbutus menziesii\". Molte di queste specie sono a rischio e si trovano anche nella California centrale e meridionale ed in alcune parti del Messico.\nStoria.\nPrime esplorazioni e fondazione.\nPrima dell'arrivo dei navigatori europei alla fine del XVIII secolo, l'area di Victoria ospitava diverse comunit\u00e0 di popoli della costa Salish, tra cui i Songhees. Gli spagnoli e gli inglesi intrapresero l'esplorazione della costa pacifica nord-occidentale iniziando con le spedizioni di Juan P\u00e9rez nel 1774 e di James Cook nel 1778. Sebbene l'area di Victoria nello Stretto di Juan de Fuca non fu esplorata fino al 1790, i marinai spagnoli visitarono Esquimalt Harbour, appena ad ovest di Victoria propriamente detta, nel 1790, 1791 e 1792.\nNel 1841 il commerciante di pellicce, James Douglas fu incaricato dalla Hudson's Bay Company di istituire una stazione commerciale sulla punta meridionale dell'isola di Vancouver, su raccomandazione di George Simpson, nel caso in cui Fort Vancouver cadesse nelle mani degli americani, a seguito delle dispute sul Territorio dell'Oregon. Douglas fond\u00f2 \"Fort Albert\" sul sito dell'attuale Victoria in previsione del risultato del Trattato dell'Oregon del 1846, estendendo il confine britannico nel Nord America lungo il 49 \u00b0 parallelo, dalle Montagne Rocciose allo Stretto della Georgia.\nCrescita.\nEretta come stazione commerciale della Hudson's Bay Company su un sito originariamente chiamato Camosun (la parola nativa era \"camosack\", che significa \"impeto d'acqua\"), nota inizialmente come \"Fort Albert\", l'insediamento fu ribattezzato Fort Victoria nel novembre 1843, in onore della regina Vittoria. I Songhees stabilirono cos\u00ec un villaggio dall'altra parte del porto rispetto al forte, il villaggio dei Songhees fu successivamente spostato a nord di Esquimalt nel 1911. Tra gli anni 1850-1854 furono stipulati una serie di accordi noti come Trattati di Douglas con le comunit\u00e0 indigene per l'acquisto di alcuni appezzamenti di terreno in cambio di merci. Questi accordi hanno contribuito alla creazione della citt\u00e0 e a trasformarla in capitale della colonia, anche se sono seguite polemiche sulla negoziazione etica e sul rispetto dei diritti da parte del governo coloniale. Il sovrintendente del forte, Douglas venne nominato secondo governatore della colonia dell'isola di Vancouver, e sarebbe stato la figura di primo piano nel primo sviluppo della citt\u00e0 fino al suo ritiro nel 1864.\nQuando la notizia della scoperta dell'oro sulla terraferma della Columbia Britannica raggiunse San Francisco nel 1858, Victoria divenne il porto, la base di rifornimento e il centro di equipaggiamento per i minatori diretti ai campi d'oro di Fraser Canyon, passando da una popolazione di 300 a oltre 5000 abitanti entro pochi giorni. Victoria \u00e8 stata incorporata come citt\u00e0 nel 1862. \nNel 1865, la sede della Royal Navy del Pacifico settentrionale fu fondata a Esquimalt e oggi \u00e8 la base navale della costa del Pacifico del Canada. Nel 1866, quando l'isola era politicamente unita alla terraferma, Victoria fu designata come capitale della nuova colonia unita, al posto di New Westminster, una mossa impopolare sulla terraferma, e rimase comunque la capitale della provincia quando la Columbia Britannica si un\u00ec alla Confederazione canadese nel 1871.\nNella seconda met\u00e0 del XIX secolo, il porto di Victoria divenne uno dei maggiori importatori di oppio del Nord America, servendo il commercio di oppio sin da Hong Kong. Il commercio dell'oppio era legale e non regolamentato fino al 1865, quando il legislatore emise licenze e impose dazi sulla sua importazione e vendita, finch\u00e9 fu vietato nel 1908. \nNel 1886 con il completamento del capolinea della Canadian Pacific Railway a Burrard Inlet, la posizione di Victoria come centro commerciale della Columbia Britannica fu irrevocabilmente persa a favore di Vancouver. Successivamente la citt\u00e0 inizi\u00f2 a coltivare un'immagine di gentile civilt\u00e0 all'interno del suo ambiente naturale, aiutata dalle impressioni di visitatori come Rudyard Kipling, l'apertura dei famosi Butchart Gardens nel 1904 e la costruzione dell'Empress Hotel da parte Canadian Pacific Railway nel 1908. Robert Dunsmuir, un importante industriale i cui interessi includevano miniere di carbone e una ferrovia sull'isola di Vancouver, costru\u00ec il Castello di Craigdarroch nell'area di Rockland, vicino alla residenza ufficiale del Luogotenente Governatore della provincia. Suo figlio James Dunsmuir divenne premier e successivamente governatore e costru\u00ec la sua grande residenza a Hatley Park, utilizzata per diversi decenni come Royal Roads Military College e ora Royal Roads University, nell'attuale citt\u00e0 di Colwood.\nGuerre mondiali e attualit\u00e0.\nUn boom immobiliare e di sviluppo si concluse poco prima della Prima guerra mondiale, lasciando Victoria con un ampio numero di edifici pubblici, commerciali e residenziali edoardiani che hanno notevolmente contribuito al carattere della citt\u00e0. Con il crollo economico e un gran numero di uomini single, Victoria divenne un ambiente ricco di obiettivi per il reclutamento. Due battaglioni di fanteria della milizia, l'88\u00b0 Victoria Fusiliers e il 50\u00b0 Gordon Highlanders, si formarono nell'immediato periodo pre-bellico. Victoria era la casa di Sir Arthur Currie, insegnante di scuola superiore e un agente immobiliare prima della guerra, divenne l'ufficiale in comando dei Gordon Highlanders nell'estate del 1914. Prima della fine della guerra avrebbe comandato il Canadian Corps. Un certo numero di comuni che circondano Victoria furono incorporati durante questo periodo, tra cui il municipio di Esquimalt, il distretto di Oak Bay e diversi comuni sulla Penisola di Saanich.\nDalla seconda guerra mondiale l'area di Victoria ha visto una crescita relativamente costante, diventando sede di due importanti universit\u00e0. Dagli anni '80 i sobborghi occidentali sono stati incorporati come nuovi comuni, come Colwood e Langford, noti collettivamente come Comunit\u00e0 occidentali.\nLa Greater Victoria sperimenta periodicamente le richieste per la fusione dei tredici governi municipali all'interno del distretto regionale della capitale. Gli oppositori della fusione affermano che un governo separato offre ai residenti una maggiore autonomia locale; i sostenitori della fusione sostengono invece che ridurrebbe la duplicazione dei servizi, consentendo un uso pi\u00f9 efficiente delle risorse e la capacit\u00e0 di gestire meglio questioni generali e regionali e una pianificazione a lungo termine.\nMonumenti e luoghi di interesse.\nArchitetture religiose.\nI primi abitanti di origine britannica e di culto anglicano edificarono nel 1850 una cattedrale che venne per\u00f2 distrutta da un incendio. L'attuale \"Christ Church Cathedral\" risale al 1929. A fianco di questa si trova la \"Church of Our Lord\" del 1876 appartenente alla chiesa episcopale riformata. \nLa cattedrale cattolica \u00e8 la cattedrale di Sant'Andrea edificata nello stile chiamato \"High Victorian Gothic\", un ramo nordamericano dello stile neogotico che riprende elementi architettonici delle cattedrali medievali europee. \nArchitetture civili.\nTra gli edifici pi\u00f9 imponenti di Victoria vi sono gli edifici governativi del complesso dei British Columbia Parliament Buildings e l'Empress, uno storico hotel edificato all'inizio del XX secolo in stile eduardiano. Poco distante dal parlamento si trova il Royal British Columbia Museum che ospita anche l'archivio principale dello stato. Del complesso fa parte anche il pi\u00f9 antico edificio della citt\u00e0, Helmcken House cos\u00ec chiamato in onore di John Sebastian Helmcken, medico e politico, che vi ha vissuto dal 1852 alla sua morte nel 1920. Di fronte si trova la pi\u00f9 antica scuola della citt\u00e0, il St Ann's Schoolhouse del 1858. \nAree naturali.\nIl principale parco cittadino \u00e8 Beacon Hill Park, affacciato sulla costa meridionale dell'isola, ha un'area di 75 ettari e comprende strutture sportive, giardini con specie botaniche esotiche, laghetti, un piccolo zoo e spazi per manifestazioni pubbliche.\nCultura.\nIstruzione.\nBiblioteche.\nLa biblioteca principale di Victoria \u00e8 la Greater Victoria Public Library fondata nel 1861.\nPopolazione.\nLa citt\u00e0 \u00e8 nota per il gran numero di pensionati che ospita: circa il 6,4% della popolazione a Victoria ha un'et\u00e0 maggiore a 80 anni. Oltre ad avere la pi\u00f9 alta proporzione di ultra ottantenni in aree metropolitane in Canada, la citt\u00e0 ha la terza maggiore concentrazione di over-65: 17,8%. Pensionati da tutto il Canada vengono attratti dal clima mite, dai bellissimi paesaggi, dalla possibilit\u00e0 di giocare a golf durante tutto l'anno e dal ritmo di vita rilassato. Victoria \u00e8 conosciuta scherzosamente nella storia come la citt\u00e0 per gli \"appena sposati e quasi morti\" (in inglese: \"the newly wed and nearly dead\").\nEconomia.\nI settori principali sono il turismo, l'educazione, i servizi e l'amministrazione del governo provinciale. Altri settori sono gli investimenti ed il settore bancario, l'editoria, il settore tecnologico con societ\u00e0 farmaceutiche, informatiche, di ingegneria, architettura e telecomunicazioni.\n\u00c8 presente un centro tecnologico, il \"Vancouver Island Advanced Technology Centre\" (VIATeC), che media tra industria ed educazione e promuove lo sviluppo di industrie ad alta tecnologia nella regione di Victoria. Uno dei membri del VIATeC \u00e8 AbeBooks.\nIl giornale \"Victoria Times-Colonist\" ha riportato il 24 maggio 2007 che per la prima volta nella storia di Victoria l'alta tecnologia \u00e8 diventata il settore principale dell'economia (di Greater Victoria), scavalcando il turismo.\nLa regione di Victoria \u00e8 anche interessata da una rapida espansione del settore immobiliare. L'abbondanza di lavoro e gli alti costi delle propriet\u00e0 fanno assomigliare la crescita di Victoria a quella di altre citt\u00e0 canadesi come Vancouver, Edmonton e Calgary.\nPorto.\nIl porto di Victoria consiste di tre parti: l'\"Outer Harbour\" (il porto esterno), l'\"Inner Harbour\" (il porto interno) e l'\"Upper Harbour\" (il porto superiore).\nIl porto esterno \u00e8 principalmente usato per navi di grandi dimensioni, mentre il porto interno e quello superiore sono usati per il traffico costiero ed industriale. Il porto \u00e8 molto attivo, anche come attrazione turistica e destinazione crocieristica.\nTurismo.\nVictoria \u00e8 una delle principali destinazioni turistiche con oltre 3,5 milioni di visitatori pernottanti all'anno che fruttano oltre un miliardo di dollari all'economia locale. Inoltre arrivano tramite navi da crociera oltre visitatori al giorno che attraccano a Ogden Point vicino al porto interno della citt\u00e0. Molte compagnie di \"tour operator\" per l'osservazione delle balene operano da questo porto proprio per la loro assidua presenza in prossimit\u00e0 della sua costa. La citt\u00e0 \u00e8 anche vicino alla base delle forze canadesi Esquimalt, la principale base navale della Marina canadese nell'Oceano Pacifico.\nAmministrazione.\nGemellaggi.\nVictoria \u00e8 gemellata con quattro citt\u00e0:"}
{"id": "630023", "revid": "1494169", "url": "https://it.wikipedia.org/wiki?curid=630023", "title": "Duplicazione", "text": ""}
{"id": "630026", "revid": "24823", "url": "https://it.wikipedia.org/wiki?curid=630026", "title": "Dottore della chiesa", "text": ""}
{"id": "630032", "revid": "5585", "url": "https://it.wikipedia.org/wiki?curid=630032", "title": "Tavares de Silveira Amarildo", "text": ""}
{"id": "630034", "revid": "339392", "url": "https://it.wikipedia.org/wiki?curid=630034", "title": "Cet", "text": ""}
{"id": "630035", "revid": "198277", "url": "https://it.wikipedia.org/wiki?curid=630035", "title": "Perugia Calcio a 5", "text": "Il Perugia Calcio a 5 \u00e8 stata una societ\u00e0 italiana di calcio a 5 con sede a Perugia.\nStoria.\nGli inizi e l'ascesa.\nDopo aver partecipato alle serie regionali, inizia la scalata alla vetta del calcio a 5 nazionale a partire dal 2000, quando vince la Coppa Italia di Serie B, successo a cui fa seguito l'anno dopo il trionfo in campionato e la conseguente promozione in Serie A2.\nBasta appena un anno di A2 alla societ\u00e0 umbra, con relativa vittoria nella Coppa Italia di categoria, per vincere il proprio girone e approdare alla massima divisione, dove si mette subito in luce grazie soprattutto al suo trascinatore Riccardo Gaucci \u2014 giocatore e \"patron\" della squadra umbra \u2014 a cui Perugia lega il momento pi\u00f9 fortunato della sua fin l\u00ec breve storia. Nella stagione 2003-2004 il club allenato da Massimo Ronconi giunge sesto nella stagione regolare ma compie un ottimo percorso nei play-off riuscendo a giungere alla finale contro l'Arzignano Grifo, che lo sconfigge in due partite rispettivamente per 7-3 e 8-4.\nDallo scudetto allo scioglimento.\nL'anno successivo la squadra umbra ci riprova, ma \u00e8 la Lottomatica Roma di Agenore Maurizi a vincere la \"regular season\" e a presentarsi come favorita per la conquista del titolo nazionale. La finale su tre gare vede una vittoria a testa nelle prime due; il terzo e decisivo incontro a Roma si chiude nel primo tempo con un secco 3-0 per i padroni di casa, che mette in ginocchio i finalisti della stagione passata. Nell'intervallo, le differenti idee di Ronconi e Gaucci sfociano in un incredibile esonero del tecnico negli spogliatoi: la squadra ospite rientra in campo, e Ronconi s'accomoda in tribuna. Nel secondo tempo, il Perugia riporta le sorti della gara in equilibrio; i tempi supplementari terminano sul 5-5 (con la Roma \"salvata\" da un libero di Vin\u00edcius Bacaro), ma ai tiri di rigore Gimenez, Maccario, Campagnaro, Gioia e Rogerio danno il primo, storico scudetto ai perugini.\nLa stagione 2005-2006, nonostante si apra con la vittoria biancorossa in supercoppa italiana contro il Nepi, nel prosieguo si dimostra difficile per i campioni uscenti, impegnati tra l'altro anche in campo europeo con un'onorevole partecipazione alla Coppa UEFA; dopo il fallimento estivo dell'Associazione Calcio Perugia, altra formazione di propriet\u00e0 della famiglia Gaucci, Riccardo viene fortemente contestato in citt\u00e0 e lascia la squadra, che solo nel \"rush\" finale del campionato riesce a evitare le forche caudine dei play-out. Nella stagione 2007-2008, dopo gravi problemi societari (con l'apice, il 5 gennaio 2008, della mancata presentazione della squadra sul campo di Reggio Calabria), il Perugia finisce per schierare quasi interamente la propria formazione Under-21, terminando il campionato in ultima posizione e retrocedendo in A2.\nIl 4 luglio 2008 il Perugia Calcio a 5 non s'iscrive al campionato 2008-2009 di Serie A2, scomparendo dal panorama nazionale.\nRinascita e scomparsa.\nDopo quattro anni d'inattivit\u00e0, nell'estate del 2012 la formazione ritorna in vita grazie al Truffarelli C5, squadra perugina che \u2014 dopo la promozione in massima serie raggiunta dalla propria sezione femminile nella stagione precedente \u2014 ha acquisito la storica denominazione, passandola quindi anche alla sua compagine maschile. La storia del rinato Perugia Calcio a 5 riparte quindi, con la stagione 2012-2013, dal campionato regionale di Serie C1.\nIl 6 gennaio 2014 la squadra conquista la Coppa Italia regionale battendo nella finale unica di Cannara il Free Time, successo cui al termine della stagione si aggiungono la vittoria del campionato e annessa promozione in Serie B oltrech\u00e9 il trionfo in Coppa Italia di Serie C1 sui pugliesi del Cisternino. Nonostante l'annunciata fusione con il Foligno C5 per dar vita all'Umbria C5, nella stagione 2015-2016 la societ\u00e0 rinuncia all'iscrizione in Serie B, cessando l'attivit\u00e0 sportiva."}
{"id": "630037", "revid": "287204", "url": "https://it.wikipedia.org/wiki?curid=630037", "title": "Flora del Madagascar", "text": "Come la fauna, anche la flora del Madagascar \u00e8 caratterizzata da un alto grado di endemismo e differisce in modo notevole da quella continentale africana, conseguenza dell'isolamento dell'isola, staccatasi dal supercontinente Gondwana circa 140 milioni di anni fa.\nHabitat.\nSi distinguono quattro differenti macro-aree geografico-climatiche, ognuna con la sua vegetazione caratteristica.\nAngiosperme.\nCinque famiglie di angiosperme sono endemiche del Madagascar: Asteropeiaceae, Barbeuiaceae, Physenaceae, Sarcolaenaceae e Sphaerosepalaceae. Le Didiereaceae, un tempo ritenute endemiche, includono attualmente anche alcuni generi presenti nell'Africa continentale.\nTra le famiglie che esprimono la maggiore biodiversit\u00e0 vi sono le Orchidaceae, le Rubiaceae e le Fabaceae.\nPalme.\nSi contano in Madagascar circa 170 specie di palme, pi\u00f9 del triplo di quelle presenti sul continente. Le palme svolgono un ruolo fondamentale nella vita tradizionale dei popoli malgasci, che ne traggono cibo (per esempio nel caso della palma da cocco) e materiale per la costruzione di abitazioni, ceste, contenitori, tappeti, nasse per la pesca e via dicendo. Alcuni generi di palme (p.es. \"Beccariophoenix\", \"Bismarckia\", \"Lemurophoenix\", \"Marojejya\", \"Masoala\", \"Satranala\", \"Voanioala\"), sono endemici del Madagascar. Fra le specie pi\u00f9 diffuse si pu\u00f2 citare la palma rafia (\"Raphia farinifera\").\nBaobab.\nDelle otto specie di baobab note ben sei sono endemiche del Madagascar: \nTutte le specie sono estremamente longeve (l'et\u00e0 di alcuni esemplari \u00e8 stimata intorno al millennio) e alcune di esse si distinguono per il diametro eccezionale raggiunto dai tronchi.\nL\"Adansonia digitata\" \u00e8 l'unica specie malgascia presente anche sul continente, ed \u00e8 caratterizzata da un tronco estremamente largo con numerose ramificazioni a partire gi\u00e0 dalla base, che conferiscono alla pianta l'aspetto di un fusto multiplo o di una \"radice capovolta\". \u00c8 questa la specie che raggiunge le dimensioni pi\u00f9 impressionanti (ci sono esemplari con tronchi del diametro di 15 m e 20 m di altezza).L\"Adansonia grandidieri\" ha un tronco liscio e snello, fino a 35 m di altezza, di colore rossiccio, e ramificazioni solo nei pressi della cima; viene considerato particolarmente spettacolare (la \"Rue des Baobabs\" nei pressi di Morondava, costellata da queste piante, \u00e8 uno dei luoghi pi\u00f9 fotografati del paese).Il baobab di dimensioni pi\u00f9 modeste \u00e8 l\"Adansonia fony\" (circa 5 m di altezza), detto anche \"baobab bottiglia\" per la sua caratteristica forma.\nBamb\u00f9.\nIn Madagascar sono presenti 33 differenti specie di bamb\u00f9, molte di pi\u00f9 di quante non ve ne siano nell'intero continente africano. Trentadue di queste specie sono endemiche, una sola, la \"Bambusa vulgaris\" \u00e8 pantropicale.Tra le specie endemiche meritano un cenno la \"Decaryochloa diadelpha\", la \"Hickelia madagascariensis\", la \"Hitchcockella baronii\", la \"Valiha diffusa\" e la \"Cathariostachys madagascariensis\".\nLa maggior parete delle specie si trova nella foresta pluviale a ridosso della costa orientale dell'isola.\nI bamb\u00f9 malgasci son fondamentali per la sopravvivenza di numerose specie animali: ci sono almeno tre specie di lemuri (\"Hapalemur aureus\", \"Hapalemur griseus\", \"Prolemur simus\") che hanno una dieta basta principalmente su germogli, foglie e midollo di bamb\u00f9, ma anche la \"Mantella laevigata\", una specie di rana endemica del Madagascar nord-orientale, prospera esclusivamente negli stagni in cui sono presenti la \"Bambusa vulgaris\" o la \"Valiha diffusa\". Le foreste di bamb\u00f9 sono infine l'habitat di uno dei rettili pi\u00f9 rari del mondo, la \"Astrochelys yniphora\".\nOrchidee.\nIl Madagascar \u00e8 un hotspot di biodiversit\u00e0 per le Orchidaceae. Le specie di orchidee malgasce sono oltre un migliaio, e il 90% di esse sono endemiche. Sono presenti in differenti habitat, dalla foresta pluviale costiera alle foreste d'alta montagna e perfino nella foresta spinosa.\nSono distribuite prevalentemente nei generi \"Angraecum\" e \"Bulbophyllum\". Molte di esse sono epifite, come p.es. \"Cymbidiella falcigera\" che cresce sulle palme rafia e \"Eulophiella roempleriana\" che cresce nelle ascelle foliari di \"Pandanus utilis\". Fra le specie pi\u00f9 rinomate si possono citare l\"Angraecum sesquipedale\" e l\"Angraecum eburneum\", i cui fiori emanano un profumo intenso, specie nelle ore serali. Dalla \"Vanilla planifolia\" si ricava l'essenza di vaniglia, che \u00e8 un genere da esportazione di una certa importanza per l'economia del paese.\nApocinacee.\nAlla famiglia delle Apocynaceae appartengono diverse piante malgasce.\nI \"Pachypodium\" (volgarmente detti \"piedi d'elefante\") sono piante succulente, spinose, cespugliose o con piccoli tronchi. Alcuni di essi (per esempio il \"Pachypodium rosulatum\", molto diffuso nel Parco Nazionale dell'Isalo) hanno il tronco a bottiglia, con molte ramificazioni, e per questo motivo vengono talvolta detti \"baobab bonsai\" (pur non avendo alcuna parentela con l\"Adansonia\").\nSono apocinacee anche le pervinche del Madagascar (\"Catharanthus\" spp.), dalle notevoli propriet\u00e0 curative.\nEuforbiacee.\nSi contano ben 65 specie diverse di euforbie, molte delle quali sono dotate di notevoli propriet\u00e0 medicinali (o, in alcuni casi, di veleni molto potenti).\nL'euforbiacea pi\u00f9 importante per la popolazione \u00e8 certamente la manioca (\"Manihot esculenta\"), il cui tubero (in Madagascar come in molti altri paesi del mondo) viene bollito e poi cotto o pestato per ottenere la tapioca, simile alla farina.\nMangrovie.\nIl Madagascar ospita estese aree di mangrovia, un bioma tipico delle aree costiere con alta salinit\u00e0 del suolo. Le mangrovie coprono complessivamente una superficie di oltre 4.000\u00a0km2, e sono concentrate in prossimit\u00e0 degli estuari di alcuni grandi fiumi che sfociano lungo la costa occidentale come il Mahajamba, il Betsiboka, la Tsiribihina e il Mangoky. Tra le specie pi\u00f9 rappresentate vi sono \"Avicennia marina\", \"Bruguiera gymnorrhiza\", \"Ceriops tagal\", \"Rhizophora mucronata\", \"Sonneratia alba\", \"Pemphis acidula\", \"Lumnitzera racemosa\" e \"Xylocarpus granatum\".\nAltre angiosperme.\nL'albero del viaggiatore, simile a una palma, \u00e8 in effetti un banano; \u00e8 diventato il simbolo nazionale del Madagascar (lo si trova, per esempio, nel logo della compagnia aerea di bandiera, la Air Madagascar). Da questo albero i malgasci traggono acqua potabile, legname per le costruzioni e per il fuoco, e frasche per i tetti delle abitazioni. Questa pianta cresce facilmente nelle zone disboscate, e quindi in molte regioni ha rimpiazzato la flora originaria. Sono simili alle palme anche le piante del genere \"Pandanus\", dotate di fusti di grande diametro con pochi rami verso la sommit\u00e0 e foglie spinose; queste foglie sono usate dai malgasci per rinforzare tetti e muri delle abitazioni.\nVi sono inoltre molte piante carnivore, tra cui la \"Nepenthes madagascariensis\" (un tempo diffuse su tutta l'isola, ora circoscritte alla zona di Tolagnaro) e le agavi da cui si ricava una fibra nota come sisal, usata per la realizzazione di imballaggi biodegradabili.\nPteridofite.\nVi sono inoltre numerose specie di felci quali \"Platycerium ellisii\", \"Platycerium alcicorne\" e \"Platycerium madagascariense\".\nCycadofite.\nLa \"Cycas thouarsii\", l'unica specie del genere \"Cycas\" presente in Africa, ha il suo maggiore bacino di diffusione sulla costa orientale del Madagascar. Oltre che qui \u00e8 presente alle Comore ed in circoscritte aree costali dell'Africa orientale, dalla Tanzania al Mozambico. Il suo nome \u00e8 un omaggio al botanico francese Louis Marie Aubert Du Petit-Thouars che visit\u00f2 il Madagascar e le isole vicine tra il 1792 ed il 1802."}
{"id": "630038", "revid": "125435479", "url": "https://it.wikipedia.org/wiki?curid=630038", "title": "Duca di Edimburgo", "text": "Il titolo di Duca di Edimburgo \u00e8 una qualifica nobiliare associata alla citt\u00e0 di Edimburgo, Scozia. Vi sono state tre creazioni di questo titolo dal 1726.\nStoria.\nIl titolo venne creato per la prima volta il 26 luglio 1726 nella Par\u00eca di Gran Bretagna. Il titolo venne assegnato da re Giorgio I a suo nipote Federico, il quale divenne poi principe di Galles dall'anno successivo. Alla morte di Federico, il titolo venne ereditato da suo figlio, il principe Giorgio. Quando Giorgio divenne re col nome di Giorgio III, il ducato venne unito ai domini della corona e cess\u00f2 di esistere.\nRe Giorgio III ricre\u00f2 il titolo il 19 novembre 1764 per suo fratello minore, il principe Guglielmo del Galles, concedendogli la forma completa di \"Duca di Gloucester e Edimburgo\". Il titolo pass\u00f2 al figlio di Guglielmo, Guglielmo Federico, il quale per\u00f2 mor\u00ec senza eredi causando quindi una nuova estinzione del titolo.\nLa regina Vittoria ricre\u00f2 il titolo il 24 maggio 1866 per il suo figlio secondogenito, Alfredo, questa volta inserendolo nella Par\u00eca del Regno Unito. Alfredo mor\u00ec senza eredi nel 1900 e ancora una volta il titolo and\u00f2 perduto.\nIl titolo venne ricreato per l'ultima volta da re Giorgio VI nel 1947 per suo genero Filippo, il quale aveva sposato la principessa Elisabetta, futura sovrana. Quello stesso anno Filippo rinunci\u00f2 ufficialmente alle sue pretese sul trono greco e danese (egli discendeva da queste due famiglie reali). Dopo il matrimonio, ma prima dell'ascesa al trono, Elisabetta era conosciuta col titolo di duchessa di Edimburgo, titolo che ha mantenuto formalmente anche da regina in quanto moglie del duca di Edimburgo in carica.\nFuturo del titolo.\nNel 1999 \u00e8 stato annunciato in occasione del suo matrimonio che il principe Edoardo, conte di Wessex sarebbe candidato come successore al ducato di Edimburgo dopo la morte del principe Filippo. Il procedimento, tuttavia, \u00e8 piuttosto complesso in quanto secondo la norma e come qualsiasi altro ducato del Regno Unito, anche quello di Edimburgo \u00e8 destinato prima all'erede maschio primogenito e secondo tale schema, attualmente Edoardo sarebbe solo il settimo in linea di successione, essendo preceduto dal duca di Cambridge, dal principe George, dal principe Louis, dal duca di Sussex, da Archie Mountbatten-Windsor e dal duca di York. Infatti nel 2021, alla morte del principe Filippo, il titolo \u00e8 stato ereditato dal primogenito principe di Galles. Se il principe di Galles diverr\u00e0 re, il titolo di Duca di Edimburgo torner\u00e0 alla Corona, per cui per assegnare al fratello Edoardo il titolo sar\u00e0 necessaria una nuova creazione dello stesso."}
{"id": "630042", "revid": "1833487", "url": "https://it.wikipedia.org/wiki?curid=630042", "title": "Regina Elisabetta", "text": ""}
{"id": "630043", "revid": "287204", "url": "https://it.wikipedia.org/wiki?curid=630043", "title": "Principe Filippo", "text": ""}
{"id": "630046", "revid": "1543377", "url": "https://it.wikipedia.org/wiki?curid=630046", "title": "Apis mellifera sicula", "text": "Lape siciliana (Apis mellifera siciliana, Dalla Torre 1896) \u00e8 una sottospecie dell'ape comune la cui area di distribuzione naturale \u00e8 la provincia di Trapani e Palermo in Sicilia. Ha un'origine insulare come altre sottospecie, quali \"Apis mellifera ruttneri\" (Malta), \"Apis mellifera adamii\" (Creta), \"Apis mellifera cypria\" (Cipro). Le differenze genetiche tra le sottospecie \"Apis mellifera ligustica\" ed \"Apis mellifera sicula\" sono state indagate mediante caratterizzazione morfologica e del DNA mitocondriale. \"Apis mellifera ligustica\" presenta aplotipi mitocondriali di origine europea (M e C), mentre \"Apis mellifera sicula\" si contraddistingue per un aplotipo genetico africano (A). Si dimostra cos\u00ec l'origine ibrida di entrambe le sottospecie. Si pensava infatti che solo la penisola iberica fosse stata un rifugio per le api del gruppo mediterraneo durante l'ultima glaciazione nel quaternario. Oggi sappiamo che la Sicilia ebbe un ruolo similare. \nCaratteristiche.\nL'ape siciliana presenta degli adattamenti unici all'ambiente siciliano e ricopre un ruolo chiave nell'impollinazione della flora endemica regionale. \u00c8 interessante come l'ape nera mostri, in comune con l'ape africana, un'elevata resistenza fisica rispetto alle altre sottospecie, generalmente caratterizzate da debolezze a livello immunitario. Inoltre, la storia evolutiva unica di \"Apis mellifera sicula\" \u00e8 motivo per considerare la sottospecie come una risorsa genetica da valorizzare, proteggendola dalla continua importazione di altre sottospecie non endemiche.\nL'ape siciliana si differenzia dalla ligustica per il suo colore scuro e per la dimensione delle ali pi\u00f9 piccole. La colorazione pi\u00f9 scura \u00e8 dovuta alla colorazione completamente bruna dei primi tergiti addominali. Si differenzia invece dalle altre api scure per la colorazione giallastra dei peli del torace e dell'addome. Nonostante le origini africane, si differenzia da questo ceppo per la sua docilit\u00e0 e produttivit\u00e0, tollera temperature superiori ai 40 \u00b0C, alle quali le altre api smettono di produrre, ed inoltre consuma meno miele all'interno dell'alveare. La sua abilit\u00e0 di ridurre o interrompere l'allevamento della covata durante i periodi estivi pi\u00f9 caldi, quando le risorse nettarifere e pollinifere sono scarse, nonch\u00e9 l'abilit\u00e0 nel controllo dell'infestazione da parte di \"Varroa destructor\", ne fanno la sottospecie preferita per la produzione di miele nelle aride regioni centrali della Sicilia.\nBiologia.\nSciamatura.\nLa sciamatura avviene quasi sempre dopo che sia nata qualche regina vergine, lo sciame primario non supera in genere i 1500 grammi (circa 20.000 api), e nello stesso sono presenti anche alcune regine vergini.\nLa regina madre pu\u00f2 venire uccisa nell'alveare prima della sciamatura, pu\u00f2 essere uccisa nello sciame, oppure pu\u00f2 prevalere sulle regine vergini.\nL'alveare sciamato di solito d\u00e0 origine a sciami secondari che variano dai 200 ai 1000 grammi, anche se a volte famiglie forti ove sono sfarfallate centinaia di regine non origina sciami ma si limita alla sostituzione della regina madre. L'alveare che si prepara a sciamare pu\u00f2 produrre fino ad 800 celle reali, numero straordinariamente elevato in confronto alle altre api continentali quali ligustica, carnica o mellifera.\nSviluppo.\nSviluppo precoce della covata tra dicembre e gennaio, ci\u00f2 consente di avere api giovani, quindi maggiore durata e dinamicit\u00e0 rispetto all'ape ligustica ed altre api nordiche, che hanno il blocco di covata invernale.\nL'ape siciliana ha consumi di miele molto ridotti, ci\u00f2 consente a parit\u00e0 di scorte di miele una maggiore probabilit\u00e0 di sopravvivenza della famiglia nei periodi di scarso raccolto.\nRazza fortemente sciamatrice e forte propolizzatrice. Ha la particolarit\u00e0 di un breve periodo di convivenza di entrambe le regine poich\u00e9 la sciamatura avviene solo dopo la nascita della nuova regina.\nConservazione.\nA partire dagli anni trenta nella Sicilia orientale (Catania e Siracusa), dove per tradizione l'apicoltura \u00e8 pi\u00f9 forte, e successivamente negli anni settanta e ottanta nella Sicilia occidentale si \u00e8 assistito alla massiccia ibridazione dell'ape siciliana per la forte importazione delle pi\u00f9 svariate sottospecie (\"Apis m. ligustica\", \"Apis m. carnica\", \"Apis m. caucasica\", \"Apis m. x Buckfast\", ecc.)\nTale situazione era forse dovuta alla praticamente assoluta mancanza in Sicilia di apicoltori dediti all'allevamento di api regine o di sciami artificiali.\nL'ibridazione ha cos\u00ec causato un aumento dell'aggressivit\u00e0, ha ridotto la tenuta del favo e aumentato la propensione alla sciamatura delle stesse razze importate e successivamente ibridatesi.\nA riprova del danno causato dalla sconsiderata importazione nel 2002 si sono avute fortissime morie di famiglie nelle zone orientali rispetto alle meno ibridate zone occidentali.\nIl professor Pietro Genduso (1922 - 1999), che gi\u00e0 da anni si era interessato alla salvaguardia e studio dell'ape siciliana, riusc\u00ec a conservare la specie ed individu\u00f2 in Ustica un sito sicuro. Dopo la scomparsa del Genduso per continuare la sua opera l'apicoltore professionista Carlo Amodeo, supportato da istituti di ricerca quali l'Istituto nazionale di apicoltura di Bologna, ha trasportato le sue famiglie (derivanti sempre da quelle del Genduso) ad Ustica.\nAttualmente lo stato di conservazione \u00e8 ancora a rischio non essendo sufficiente l'allevamento in purezza da parte di un solo allevatore ancorch\u00e9 professionista.\nLa conservazione delle sottospecie autoctone riveste una grande importanza, non solo per ragioni economiche, ma anche per una prospettiva di salvaguardia della biodiversit\u00e0 (United Nations Environment Programme, 2010), dal momento che le colonie selvatiche di api mellifere sono vicine all'estinzione."}
{"id": "630048", "revid": "339392", "url": "https://it.wikipedia.org/wiki?curid=630048", "title": "Classe Frankfurt (incrociatore)", "text": ""}
{"id": "630050", "revid": "26891", "url": "https://it.wikipedia.org/wiki?curid=630050", "title": "Classe Askold", "text": ""}
{"id": "630059", "revid": "26891", "url": "https://it.wikipedia.org/wiki?curid=630059", "title": "Classe Askold (incrociatore)", "text": ""}
{"id": "630064", "revid": "110157", "url": "https://it.wikipedia.org/wiki?curid=630064", "title": "Jetspeed 2 Portal Server", "text": "Jetspeed 2 Portal Server, in genere detto semplicemente Jetspeed, \u00e8 una implementazione \"open source\" di un Enterprise Information Portal, ovvero una piattaforma per la realizzazione di portali web basati sulle tecnologie Java (Java EE) e XML.\nJetspeed \u00e8 stato realizzato dalla Apache Software Foundation.\nArchitettura.\nUn portale Jetspeed si presenta come una collezione di \"portlet\" Java, integrati nel contesto di un unico sito Web accessibile via browser, cellulare WAP, o altri dispositivi. L'infrastruttura Jetspeed gestisce gli aspetti di integrazione, come l'autenticazione degli utenti e la sicurezza nell'accesso ai dati.\nI contenuti delle pagine di un portale Jetspeed possono essere memorizzati in diversi formati (XML, RSS e tabelle di database). Le modalit\u00e0 di presentazione sono definite attraverso file XSL e possono includere l'uso di diversi strumenti, quali Java Server Pages, Velocity e HTML."}
{"id": "630068", "revid": "14691", "url": "https://it.wikipedia.org/wiki?curid=630068", "title": "Jetspeed", "text": ""}
{"id": "630075", "revid": "729019", "url": "https://it.wikipedia.org/wiki?curid=630075", "title": "Portlet", "text": "I portlet sono moduli web riusabili all'interno di un portale Web. Tipicamente, una pagina di un portale \u00e8 suddivisa in una collezione di finestre, il contenuto di ciascuna delle quali viene definito da un diverso portlet. Ciascun portlet \u00e8 destinato ad una semplice applicazione, ad esempio servizi di news, previsioni meteo, o funzionalit\u00e0 legate a forum o email. In quanto finestre, i portlet possono essere chiusi o ridotti o spostati. L'utente che accede al portale pu\u00f2 cos\u00ec personalizzare la sua pagina personale, adattando i contenuti della stessa alle proprie esigenze.\nStandard.\nLa tecnologia dei portlet e dei portali utilizza un insieme di standard allo scopo di consentire lo sviluppo di portlet portabili, ovvero che possano essere usati nel contesto di portali sviluppati con tecnologie differenti.\nLo standard WSRP (Web Services for Remote Portlets) definisce un protocollo standard per il dialogo fra il portale e i portlet. La Java Portlet Specification (JSR168) definisce un insieme di interfacce applicative (API) per l'interazione fra un portlet container e i portlet; una implementazione molto diffusa della specifica JSR168 \u00e8 Apache Pluto; altre implementazioni sono state sviluppate da IBM, Oracle e BEA Systems. Fra le implementazioni \"open source\" di portali conformi allo standard ci sono anche Jetspeed 2 Portal Server (ancora sviluppato da Apache), JBoss Portal, Liferay Portal e Stringbeans Portal.\nPortlet e Servlet.\nI portlet sono un tipo speciale di servlet, progettati per essere inseriti facilmente in un portal server ed essere eseguiti. A differenza dei servlet, i portlet non hanno comunicazione diretta con il browser, non possono dunque inviare redirect o errori, inoltrare richieste o scrivere markup al flusso in uscita.\nI portlet sono componenti pi\u00f9 semplici e quindi pi\u00f9 leggeri. Ci\u00f2 consente una maggior facilit\u00e0 di gestione: possono essere impostati, installati o rimossi, creati o cancellati e impostati direttamente dall'amministratore usando l'interfaccia del portale.\nA differenza delle servlet, che possono rappresentare pagine web complete, i portlet rappresentano singoli componenti, aggregati dal portale che svolge la funzione di \"Web container\". Ne consegue che il \"portlet container\" del portale ha un ruolo pi\u00f9 determinante del \"servlet container\", poich\u00e9 attraverso di esso i portlet comunicano tra loro, accedono a contenuti remoti e a dati persistenti. Inoltre i portlet non possono essere raggiunti da un URL specifico, in quanto \u00e8 il portale intero ad avere associato l'indirizzo."}
{"id": "630081", "revid": "301156", "url": "https://it.wikipedia.org/wiki?curid=630081", "title": "Bruno Baveni", "text": "Carriera.\nCalciatore.\nCresciuto nelle giovanili del , venne ingaggiato dal , dove gioc\u00f2 per sette campionati, dalla stagione 1959-60 alla stagione 1965-66, per un totale di 168 presenze e di 13 gol realizzati. Con i rossobl\u00f9 vince la Coppa delle Alpi 1962, risultando tra i migliori giocatori impegnati nella finale contro il .\nVerr\u00e0 poi ingaggiato nel di Nereo Rocco nella stagione 1966-67 vincendo subito la Coppa Italia e la stagione successiva lo scudetto e la Coppa dei Campioni senza per\u00f2 giocare da titolare la finale vinta contro l'. Un grave infortunio lo allontaner\u00e0 dal calcio giocato.\nAllenatore.\nAppesi gli scarpini al chiodo ha intrapreso la carriera da allenatore dirigendo nel tempo squadre come il (9\u00ba in Serie D), (6\u00ba in D), (1\u00ba in D e 5\u00ba in C2), (per due volte 2\u00ba in Serie C2 nel 1980 e 1985 con altrettante promozioni nella categoria superiore e 10\u00ba in C1 nel 1981 e 1986). (11\u00ba in C1), (6\u00ba in C2), (1\u00ba in C2, 10\u00ba, 11\u00ba e 16\u00ba in C1), (11\u00ba in C2) e Entella. Con quest'ultima nella stagione 1986-1987 bissa il 5\u00ba posto record in Serie C2 ottenuto l'anno prima da Gian Piero Ventura. Allen\u00f2 poi nuovamente i biancocelesti nel 1993-1994 ottenendo un 6\u00ba posto in Eccellenza, e nel 1998-1999 vincendo l'Eccellenza e abbandonando la carriera da allenatore.\nNella stagione 2012-2013 \u00e8 vice allenatore di Vincenzo Melidona per i Giovanissimi Regionali 1999 dell'Entella.\nNell'estate del 2013 passa ai \"Giovanissimi Regionali 2000\" sempre come vice di Melidona, per divenire supervisore tecnico del settore giovanile dei biancocelesti."}
{"id": "630083", "revid": "1851848", "url": "https://it.wikipedia.org/wiki?curid=630083", "title": "Gastone Bean", "text": "Caratteristiche tecniche.\nBean era un centravanti dotato di buona tecnica individuale, che si segnalava (soprattutto negli anni giovanili) per l'irruenza del proprio gioco.\nCarriera.\nCalciatore.\nClub.\nGli esordi al Milan.\nCresciuto nell'A.S.C. San Canzian, si trasfer\u00ec giovanissimo al Milan, con cui milit\u00f2 nelle giovanili. Pass\u00f2 poi in prestito, negli ultimi giorni del novembre 1955, al , con cui segn\u00f2 23 gol in 21 gare nel campionato di Serie C 1955-1956, di cui 19 nel girone di ritorno e sette in una sola gara, diventando miglior cannoniere della categoria in quella stagione.\nLa stagione successiva esord\u00ec in Serie A, il 14 ottobre 1956, in Padova-Milan 2-0. Nonostante un certo scetticismo dovuto alla giovane et\u00e0 e all'inesperienza, Gipo Viani lo schier\u00f2 regolarmente titolare per tutto il campionato. Al termine della stagione i rossoneri conquistarono lo scudetto grazie al suo decisivo contributo, 17 reti, tra cui il gol iniziale nel derby del 10 marzo 1957, conclusosi con un pareggio per 1-1; fu il quarto migliore cannoniere della stagione, e fu votato come \"Campione preferito 1957\" dalla rivista \"Il calcio e il ciclismo illustrato\". Con Carlo Galli si altern\u00f2 nel ruolo di centravanti: i due si spartirono l'ingombrante eredit\u00e0 di Gunnar Nordahl, passato alla . Nella stagione successiva, segnata dall'epatite virale che colp\u00ec lui ed altri compagni di squadra, mise a segno altre 10 reti, sempre in alternanza con Galli, mentre nel 1958-59 vinse un nuovo scudetto, da riserva di Altafini, realizzando 4 reti, di cui una doppietta il 2 giugno 1959 nella vittoria casalinga per 7-0 contro l' che schierava il debuttante Tarcisio Burgnich.\nGenoa.\nNonostante un ruolino di 39 reti in quattro stagioni, nel 1960 pass\u00f2 al , in Serie B, a fare coppia con Eddie Firmani. Il 2 aprile del 1961, nella gara in trasferta contro il Novara, Bean segn\u00f2 quattro reti; ciononostante, i \"Grifoni\" rimasero in Serie B a causa di una penalizzazione. La promozione arriv\u00f2 l'anno successivo, quando il Genoa chiuse il campionato con 64 gol segnati e undici punti di vantaggio sul Napoli, giunto secondo; Bean, congedato dal servizio militare e schierato come ala sinistra, realizz\u00f2 20 reti, mentre Firmani si ferm\u00f2 a 17. Rimase a Genova per quattro stagioni complessive, contribuendo con le sue reti alla conquista della Coppa delle Alpi 1964 e della Coppa dell'Amicizia 1963. La sua militanza nella squadra ligure fu ritenuta grande da Gianni Brera, che cit\u00f2 una delusione iniziale quando fu ceduto al , allora militante in Serie B.\nNapoli.\nFu poi ceduto al , in Serie B, con cui conquist\u00f2 una nuova promozione in massima serie, alla sua prima stagione in Campania, nella stagione 1964-1965. Con i partenopei disput\u00f2 sedici gare e segnando sette reti che lo resero secondo miglior cannoniere della squadra, tra queste vi fu il gol del 3-1 finale con cui la sua squadra batt\u00e9 a Parma, il 20 giugno 1965, la squadra locale, garantendo quindi la promozione dei campani. L'anno seguente fu quindi tra i protagonisti della stagione dei partenopei: anche se chiuso da un attacco che comprendeva i nuovi acquisti Jos\u00e9 Altafini ed Omar S\u00edvori, riusc\u00ec a disputare 17 partite impreziosite da tre reti, in un settore che fu il quarto migliore della Serie A, dove gli azzurri si piazzarono al terzo posto nella classifica finale, migliore piazzamento sino a quel momento della squadra. Il nuovo campionato si apr\u00ec con molte speranze da parte dei tifosi, che fecero registrare un primato di presenze: il Napoli, con problemi a livello dirigenziali da affrontare, lo chiuse al quarto posto, con Bean che realizz\u00f2 una rete (in casa, il 26 febbraio 1967, nel 3-0 all'Atalanta) in dodici gare.\nLe ultime stagioni.\nVest\u00ec quindi, in Serie A, la maglia della SPAL, nel 1967, quando Paolo Mazza tent\u00f2, con il suo inserimento, di dare pi\u00f9 incisivit\u00e0 all'attacco biancoazzurro; il suo rendimento fu per\u00f2 condizionato da un infortunio al ginocchio patito a Napoli, e in tutta la stagione collezion\u00f2 solamente 6 presenze (pi\u00f9 una nella Coppa dell'Amicizia), le ultime delle sue 174 nella massima serie. Rest\u00f2 a Ferrara in Serie B anche l'anno successivo, disputando 16 partite in un'annata che vide una nuova retrocessione della formazione spallina; chiuse la carriera nel 1972, al Bellaria, come giocatore-allenatore.\nNazionale.\nDopo aver giocato con la Nazionale Giovanile a Marsiglia e in Nazionale B a Cagliari contro la Nazionale spagnola, entr\u00f2 nel novero dei convocati in Nazionale nel periodo del \"flop\" nella qualificazione ai Mondiali svedesi del 1958. Esord\u00ec a Lisbona, in occasione della gara persa per 3-0 contro il , gara in cui, secondo il giornalista Leone Boccali, non demerit\u00f2. Inoltre prese parte alla gara di Belfast del 4 dicembre 1957 (spareggio per l'ammissione ai Mondiali declassato ad amichevole per l'assenza dell'arbitro), partita resa complicata dalle accuse di uso di doping da parte della stampa britannica e dall'uso di oriundi. In totale ha disputato 4 partite con la maglia azzurra.\nAllenatore.\nInizi\u00f2 dunque la carriera di allenatore, che svolse prevalentemente in Serie C. Allen\u00f2 formazioni romagnole (, Forl\u00ec, Cattolica), per poi trasferirsi al Sud alla guida del Benevento: con i campani ottenne il nono posto ex aequo nella stagione 1982-1983, con il secondo peggiore attacco della stagione e la settima migliore difesa.\nRest\u00f2 al sud guidando il Barletta, che allen\u00f2 per 15 partite. Dopo essere subentrato a Gianni Corelli, esord\u00ec da allenatore dei biancorossi in Barletta- 2-0, valevole per la quarta giornata di ritorno del campionato di Serie C1 1983-1984, totalizzando 6 vittorie, 6 pareggi e 3 sconfitte. Al termine della stagione venne sostituito da Mario Facco e prosegu\u00ec la carriera sulle panchine di Casertana, Casarano, Campania Puteolana e . Ritiratosi, vive a Bellaria-Igea Marina.\nIl Genoa lo ha inserito nella sua Hall of Fame."}
{"id": "630084", "revid": "14691", "url": "https://it.wikipedia.org/wiki?curid=630084", "title": "Java Servlet", "text": ""}
{"id": "630088", "revid": "9316", "url": "https://it.wikipedia.org/wiki?curid=630088", "title": "Machupichu", "text": ""}
{"id": "630090", "revid": "729019", "url": "https://it.wikipedia.org/wiki?curid=630090", "title": "Mielofibrosi idiopatica cronica", "text": "La mielofibrosi idiopatica cronica \u00e8 una malattia cronica del midollo osseo di tipo tumorale. Appartiene alle malattie mieloproliferative croniche, come la policitemia vera, la trombocitemia essenziale (o primitiva) e la leucemia mieloide cronica. Le malattie mieloproliferative croniche si originano dalla trasformazione neoplastica della cellula staminale emopoietica (cio\u00e8 la cellula del midollo da cui derivano tutte le cellule mature che circolano nel sangue periferico).\nLa mielofibrosi inizia quando viene danneggiato il DNA di una cellula staminale. Ci\u00f2 pu\u00f2 essere provocato da agenti nocivi presenti nei luoghi di lavoro o nell'ambiente e pu\u00f2 essere prodotto da virus o da processi di invecchiamento. La cellula staminale danneggiata talora non riesce ad autoripararsi.\nDiagnosi.\nLa diagnosi viene sospettata in base all'esame dello striscio di sangue periferico e viene confermata con la biopsia del midollo osseo che rivela la presenza di alterazioni clonali in circa il 30% dei pazienti. \nLa mielofibrosi viene diagnosticata per mezzo di esami morfologici e citogenetici accurati.\nNel 2008 gli esperti della World Health Organization (WHO) hanno proposto i seguenti nuovi criteri diagnostici. Per la diagnosi di mielofibrosi idiopatica devono essere presenti tutti i criteri maggiori e 2 dei criteri minori.\nCRITERI MAGGIORI\nCRITERI MINORI\nPrognosi.\nSi calcola una sopravvivenza media tra 3 e 5 anni. I fattori di rischio sono l'et\u00e0 (oltre i 60 anni), l'epatomegalia, il calo ponderale e l'anemia.\nTerapia.\nIl trapianto di midollo osseo offre una possibilit\u00e0 di \"guarigione\" ad alcuni pazienti."}
{"id": "630091", "revid": "599013", "url": "https://it.wikipedia.org/wiki?curid=630091", "title": "Delfo Bellini", "text": "Fu il terzino titolare del Genoa degli ultimi scudetti, componendo assieme al portiere De Pr\u00e0 ed al \"figlio di Dio\" Renzo De Vecchi una tenace linea difensiva. Nella prima parte del torneo 1922-1923 fu schierato mezzala, mentre il ruolo di terzino veniva ricoperto da Moruzzi.\nBiografia.\nIl suo vero cognome era Bellino ma decise di presentare all'anagrafe del Comune l'istanza di variazione. Il suo nome registrato all'anagrafe era Antonio Giovanni Battista Delfo.\nCarriera.\nClub.\nCresciuto nella Rivarolese, esord\u00ec nel 1919 in Prima divisione con la maglia della Sampierdarenese, passando successivamente alla Sestrese.\nViene notato dallo staff tecnico del Genoa ed acquistato dalla dirigenza rossobl\u00f9 nell'estate del 1921. Il suo esordio in campionato con i \"rossoblu\" avviene l'8 ottobre 1922, nella partita contro il Milan. I genovesi s'impongono per 4-1, e Bellini, schierato nel quintetto offensivo, marca la terza rete per i genoani al 58' minuto.\nIn quella stagione il club conquista lo scudetto ripetendolo anche nell'anno seguente.\nDopo il noto spareggio delle cinque partite col Bologna, nel quale sfugg\u00ec ai Grifoni la possibile vittoria del decimo titolo, il venticinquenne pass\u00f2 all'Internazionale di Milano per due stagioni. Nel 1927 ritorn\u00f2 ancora al Genoa per un campionato, durante il quale collezion\u00f2 9 presenze segnando un gol.\nChiuse la carriera nel 1930, indossando per due stagioni, con poche presenze, la maglia nero-verde della Dominante, una societ\u00e0 nata dalla fusione dell'Andrea Doria con la Sampierdarenese un anno prima.\nNazionale.\nCollezion\u00f2 8 presenze con la Nazionale maggiore, con la cui maglia esord\u00ec il 23 novembre 1924 a Duisburg (-Italia 0-1), prendendo parte alla finale per il terzo posto alla IX Olimpiade, ad Amsterdam, il 9 giugno 1928, conclusasi con una vittoria degli azzurri sull'Egitto per 11-3. Bellini disput\u00f2 anche 2 gare nella Nazionale B dell'Italia, fra cui la prima disputata in assoluto dalla selezione, il 17 aprile 1927 in trasferta contro la Nazionale maggiore del Lussemburgo, battuta 5-1."}
{"id": "630092", "revid": "834", "url": "https://it.wikipedia.org/wiki?curid=630092", "title": "A Marked Man", "text": ""}
{"id": "630093", "revid": "9316", "url": "https://it.wikipedia.org/wiki?curid=630093", "title": "Machupicchu", "text": ""}
{"id": "630095", "revid": "1305772", "url": "https://it.wikipedia.org/wiki?curid=630095", "title": "The Secret Man", "text": ""}
{"id": "630100", "revid": "599013", "url": "https://it.wikipedia.org/wiki?curid=630100", "title": "Fernando Grana", "text": "Carriera.\nClub.\nIn carriera, Grana \u00e8 stato campione giovanile paulista nel 1995 e 1996 e due volte scarpa d'oro nei medesimi anni, sempre nelle file della A.C. Tejusa. Dopo una stagione nella Liga Futsal con l'Atletico/Pax Minas viene ingaggiato dalla BNL Calcetto dove rimane tre stagioni per poi trasferirsi in Spagna nel PSG M\u00f3stoles F\u00fatbol Sala; indossa quindi la prestigiosa maglia del Castell\u00f3n nelle stagioni 2003-04 e 2004-05. \nNella stagione 2005-06 fa ritorno in Italia nelle file della Luparense con la quale conquista immediatamente la Coppa Italia. Con i \"lupi\" ha vinto in seguito due scudetti consecutivi (quello del 2006-07 segnando nella finale di andata con la Lazio Nepi), la Supercoppa italiana nel 2007 e una seconda Coppa Italia nel 2008. \nNell'agosto del 2008, dopo tre anni di Luparense, si trasferisce alla Lazio Colleferro ma dopo appena due mesi torna in Veneto nell'Arzignano. A dicembre del 2009, a causa dei problemi finanziari dell'Arzignano passa alla Marca Futsal. Nella stagione 2010-11 scende di categoria e si accasa alla Cogianco Genzano dove resta per due stagioni, conquistando al secondo tentativo la promozione nella massima serie e raggiungendo l'anno seguente la finale di Coppa Italia persa per mano della Luparense. Per la stagione 2013-14 si accorda con il Real Rieti con cui disputa solamente il girone di andata: a causa dello scarso utilizzo il giocatore nella sessione invernale di calcio mercato manifesta infatti la volont\u00e0 di fare ritorno in Brasile dove terminare la carriera.\nNazionale.\nPer alcuni anni \u00e8 stato il calcettista con pi\u00f9 presenze della nazionale italiana, con la quale ha esordito nel 1999 nell'incontro Spagna-Italia disputato a Singapore e terminato 2-2. Capitano della selezione per sei anni, con la maglia azzurra ha collezionato 113 presenze e 63 reti, partecipando alla vittoria nel Campionato Europeo del 2003 ed alla finale del FIFA Futsal World Championship 2004. \u00c8 stato capocannoniere agli Europei del 2005 dove l'Italia \u00e8 giunta terza."}
{"id": "630104", "revid": "287204", "url": "https://it.wikipedia.org/wiki?curid=630104", "title": "Pazza Italia", "text": "Pazza Italia, edito nel settembre 2006 da Gallucci Editore \u00e8 un libro di racconti e raccontini di Andrea Valente giocato interamente sui nomi della citt\u00e0 Italiane. Infatti in Italia troviamo diversi toponimi \"strani\" che possono richiamare dei ricordi e dei pensieri, come ad esempio: Alberobello, Bianco, Bosconero, Cerchio, Cento. L'autore cerca in questo libro di creare una sorta di etimologia toponomastica per bambini, completamente fantasiosa."}
{"id": "630106", "revid": "834", "url": "https://it.wikipedia.org/wiki?curid=630106", "title": "Cheyenne's Pal", "text": ""}
{"id": "630107", "revid": "339392", "url": "https://it.wikipedia.org/wiki?curid=630107", "title": "Protesta di piazza Tien an men", "text": ""}
{"id": "630108", "revid": "834", "url": "https://it.wikipedia.org/wiki?curid=630108", "title": "The Tornado", "text": ""}
{"id": "630109", "revid": "22475", "url": "https://it.wikipedia.org/wiki?curid=630109", "title": "Cinquantaduesima strada", "text": "La Cinquantaduesima strada o, pi\u00f9 propriamente, Cinquantaduesima strada Ovest (ingl. \"West 52nd street\") nel tratto tra la quinta e la settima Avenue) \u00e8 una traversa del quartiere di Manhattan a New York. \u00c8 stata anche chiamata \"swing street\"\" (\"strada dello swing\"), \"the street of jazz\" (\"la strada del jazz\"), \"the street that never sleeps\" (\"la strada che non dorme mai\") o semplicemente \"the street\" (\"la strada\").\nQuesta strada \u00e8 divenuta eponima del periodo in cui, tra l'inizio degli anni trenta e la fine degli anni cinquanta del XX secolo, moltissimi tra i pi\u00f9 importanti jazz club della citt\u00e0 avevano sede in questa strada dove ogni sera si ritrovavano a suonare i pi\u00f9 importanti musicisti del periodo. Il periodo e il luogo sono quelli della rivoluzione del bebop: anche se i club che fecero da incubatrice alla nascita del movimento (come il Monroe's e il Minton's) erano situati ad Harlem, tutti i musicisti coinvolti gravitavano attorno alla Cinquantaduesima, dove spesso suonavano gli uni per gli altri ancora prima che per il pubblico.\nIn questi anni, il famoso disc jockey jazz Symphony Sid trasmetteva spesso dal vivo dai locali della strada, spargendone la fama per tutti gli Stati Uniti.\nTra l'inizio degli anni cinquanta e l'inizio degli anni sessanta i luoghi della musica si spostarono in altre zone della citt\u00e0 (soprattutto al Greenwich Village) e la strada cominci\u00f2 ad essere ristrutturata sotto la spinta del rinnovamento urbano. \nI club che avevano fatto la storia del jazz furono abbandonati e furono convertiti o abbattuti: l'ultimo sulla strada chiuse nel 1968. \nOggi la strada \u00e8 sede di banche, negozi e centri commerciali e non mostra quasi pi\u00f9 segno del suo passato jazz.\nI club della Cinquantaduesima.\nNon tutti i club della Cinquantaduesima\" avevano effettivamente un indirizzo sulla Cinquantaduesima, ma questa strada costituiva il baricentro del distretto jazz, che vi si era trasferito nell'era dello swing e vi era rimasto dopo l'inizio della decadenza di Harlem. Molte persone di colore, e segnatamente Miles Davis nella sua autobiografia, attribuiscono alla concorrenza ostile dei proprietari bianchi dei club della strada nei confronti dei proprietari neri la perdita di pubblico dei club di Harlem. Era opinione comune che i primi avessero molta pi\u00f9 influenza sulle autorit\u00e0 cittadine, e potessero ottenerne un atteggiamento favorevole: \u00e8 certo che i disordini razziali e la crescente pericolosit\u00e0 del quartiere giocarono a sfavore di Harlem come luogo d'intrattenimento. La \"strada\" era invece un posto ordinato nonostante (o forse a causa) il coinvolgimento del crimine organizzato nella gestione di molti dei locali.\nLa regina della strada era senza dubbio Billie Holiday. \"Lady Day\" aveva detto che la strada \"le ricordava una piantagione\", quando aveva iniziato a lavorarvi con Teddy Wilson a met\u00e0 degli anni trenta, riferendosi al clima segregato che vi si respirava: normalmente, i musicicisti neri erano ben accetti solo sul palco e furono in molti ad avere problemi quando si presentarono come normali clienti. Il critico musicale Leonard Feather che tent\u00f2 di portare un'amica di colore ad ascoltare l'orchestra di Woody Herman non vi riusc\u00ec, nonostante l'intercessione di Herman e di altri musicisti che si trovavano nel locale. Nel 1970 conservava dei club della strada un pessimo ricordo:\nI musicisti dei vari club suonavano gli uni per gli altri, oltre che per il pubblico regolare: quando lavorava nella strada Jack Teagarden spesso prendeva il suo trombone e andava a suonare assieme ai gruppi degli altri club negli intervalli dei suoi set (e quando un proprietario se ne lament\u00f2, dicendo che cos\u00ec gli diminuiva i profitti, Teagarden rispose che si stava solo comportando da buon vicino). Questo atteggiamento (e molte jam session con esso) attir\u00f2 negli anni successivi l'occhio poco benevolo del sindacato dei musicisti che vi si oppose, e alla fine lo proib\u00ec, cos\u00ec come fu proibita l'abitudine di alcuni musicisti di andare a suonare dopo la chiusura (\"after hours\") per il solo compenso delle bevande che consumavano (Art Tatum, che sulla strada aveva cominciato cos\u00ec all'Onyx, lo faceva spesso).\nDopo il 1949 alle poche aperture di nuovi locali (Birdland e Royal Roost) cominciarono a corrispondere molte chiusure: dove prima regnava il jazz ora imperava lo spogliarello e i jazzisti passarono dal ruolo di stelle a quello di accompagnatori sottopagati. Solo pochi (Birdland, Embers, Basin Street East tra i principali) riuscirono a superare la fine degli anni 50. L'ultimo superstite fu il Jimmy Ryan's, che si trasfer\u00ec e divenne il locale fisso di Roy Eldridge e Max Kaminsky, fino a quando non fu demolito, nel 1980, per far posto ad un grande hotel. Il nome del Birdland sopravvive ancora oggi, dopo una pi\u00f9 che decennale chiusura e due trasferimenti\nIl jazz si trasfer\u00ec a Greenwich Village dove i nomi di Five Spot, Village Gate e Jazz Gallery divennero famosi. Il pi\u00f9 longevo dei club del village, il Village Vanguard, che aveva aperto negli anni 30, continua a tutt'oggi ad essere uno dei fari di questa musica.\nBasin Street East.\nFra i suoi concerti si ricorda una gara tra il sestetto di Benny Goodman e il quintetto di Max Roach e Clifford Brown.\nBirdland.\nIl suo nome (\"BirdLand\") deriv\u00f2 dal soprannome di Charlie Parker, \"Bird\" (malinconicamente, negli anni del suo declino fisico e mentale, a Parker fu proibito di entrare al Birdland). Con un indirizzo principale su Broadway (1678 Broadway, all'angolo con la cinquantaduesima) il Birdland apr\u00ec i battenti il 15 dicembre del 1949, quando gi\u00e0 iniziava la decadenza della strada, con un cartellone che includeva Parker, Stan Getz, Lennie Tristano, Lester Young, Harry Belafonte, Oran Page, Max Kaminski e Florence Wright. Rimase in attivit\u00e0 pi\u00f9 di 15 anni, centro di un'attivit\u00e0 incessante di concerti (con serate doppie e triple dalle 9 di sera fino all'alba). Il biglietto di ammissione era di un dollaro e mezzo, e veniva pagato quasi ogni sera da star del cinema e celebrit\u00e0 di tutti i tipi. Era facile incontrare, tra gli abitue\u00e8, Gary Cooper, Marilyn Monroe, Frank Sinatra, Joe Louis, Marlene Dietrich, Ava Gardner, Sammy Davis, Jr. e Sugar Ray Robinson. Il quartetto di John Coltrane vi registr\u00f2 \"\"Live at Birdland\". Count Basie vi suonava regolarmente con la sua orchestra, e vi registr\u00f2 la canzone di George Shearing dedicata al locale, \"Lullaby of Birdland\". Altri regolari animatori del locale furono Dizzy Gillespie, Thelonious Monk, Miles Davis, Bud Powell, Erroll Garner. \nL'originale Birdland chiuse i battenti nel 1965. Un locale jazz con lo stesso nome venne aperto nel 1986, a 2745 Broadway (all'angolo con la 105\u00aa strada) e si trova ora al numero 315 W 44th Street. Oltre che dal titolo del gi\u00e0 citato standard, il nome del Birdland \u00e8 celebrato dall'omonima canzone dei Weather Report sull'album \"Heavy Weather\"\": il testo, in stile vocalese, aggiunto pochi anni dopo da Jon Hendricks per l'album dei Manhattan Transfer chiamato appunto \"Vocalese\", rievoca i fasti del locale e della Cinquantaduesima. Joe Zawinul, l'autore del brano, incontr\u00f2 per la prima volta sua moglie in questo locale, ed ha aperto un jazz club dello stesso nome a Vienna.\nBop City.\nOmonimo di un altro famoso locale jazz, il \"Jimbo's Bop City\" in Filmore Street a San Francisco.\nEmbers.\nDedicato soprattutto ai pianisti, fu uno dei pochi locali a sopravvivere agli anni 50.\nFamous Door.\nOmonimo di un altro jazz club, a Los Angeles, l'originale Famous Door (il club chiuse, riapr\u00ec e cambi\u00f2 indirizzo diverse volte) doveva il suo nome ad una porta (\"door\") che vi si trovava e che portava le firme di molte celebrit\u00e0.\nHickory House.\nEra situato verso la fine della strada. Il nome si riferiva al legno di noce che veniva usato per cuocere le bistecche del ristorante, che era decorato con grandi pitture murali di atleti famosi.\nJimmy Ryan's.\nApr\u00ec agli inizi del 1940, sul lato sud della strada. Fu l'ultimo a chiudere definitivamente, dopo essersi trasferito, negli anni 80.\nKelly's Stable.\nAl 141 di West 51st Street, verso la fine della strada, aperto agli inizi degli anni Quaranta. Il gruppo di Coleman Hawkins vi suonava spesso.\nOnyx.\nIl primo club con questo nome, al numero 35 della strada, venne aperto da Joe Helbock e dal suo socio Fred Hoetter attorno al 1927, in pieno proibizionismo, e quasi di conseguenza si trattava di uno \"speakeasy\". Il nome derivava dall'aspetto del bar, che era di marmo con il piano del bancone nero. La parola d'ordine per entrare era \"Sono della 802\": 802 era il numero del sindacato dei musicisti. Dopo la fine del proibizionismo, il 5 dicembre 1933, il locale si trasfer\u00ec al numero 72, all'angolo con la sesta avenue, aprendo le sue porte da locale legittimo il 4 febbraio 1934.\nL'Onyx, che sarebbe stato soprannominato \"la culla dello swing\" era un ritrovo di musicisti, anche grazie alla sua vicinanza al Radio City Music Hall, e fu il primo locale a portare Art Tatum sulla \"Strada\": a quanto dice il proprietario, Art suonava nello speakeasy solo per la birra (sei bottiglie a notte). Dopo la fine del proibizionismo, il club lo assunse come pianista fisso per un certo periodo.\nFra i frequentatori (quasi fissi) del locale c'erano i fratelli Dorsey (Jimmy e Tommy), Jack Teagarden, Joe Venuti, e in genere la quasi totalit\u00e0 del jazz bianco di New York. I numeri erano spesso costituiti da artisti neri, e il gruppo fisso degli inizi dell'Onyx, The Five Spirits of Rhythm, veniva da Harlem e il genere che suonava, animato dal canto scat di Leo Watson, era tipicamente nero.\nIl 28 febbraio 1935 l'Onyx bruci\u00f2 completamente. Riapr\u00ec un anno dopo, il 23 luglio 1935, con il chitarrista Carl Kress tra i suoi soci e il quintetto del cantante William \"Red\" McKenzie come attrazione principale. L'anno dopo, fu rimpiazzato dal gruppo del violinista Stuff Smith, che ebbe un incredibile successo e la poco invidiabile distinzione di far licenziare Billie Holiday perch\u00e9 (ancora semisconosciuta) aveva avuto troppo successo in alcune serate nel locale.\nRoyal Roost.\nCon un indirizzo su Broadway e quarantasettesima, ospit\u00f2 per diverse settimane il famoso nonetto di Miles Davis, che avrebbe poi registrato Birth of the Cool.\nSpotlite.\nApr\u00ec agli inizi del 1940, sul lato sud della strada.\nTondelayo.\nApr\u00ec agli inizi del 1940, sul lato nord della strada.\nYacht Club.\nApr\u00ec agli inizi del 1940, sul lato sud della strada.\nThree Deuces.\nApr\u00ec agli inizi del 1940, sul lato sud della strada."}
{"id": "630111", "revid": "834", "url": "https://it.wikipedia.org/wiki?curid=630111", "title": "The Scrapper", "text": ""}
{"id": "630116", "revid": "834", "url": "https://it.wikipedia.org/wiki?curid=630116", "title": "The Soul Herder", "text": ""}
{"id": "630117", "revid": "599013", "url": "https://it.wikipedia.org/wiki?curid=630117", "title": "Raouf Bouzaiene", "text": "Carriera.\nCresciuto calcisticamente in Francia, dove ha giocato a lungo nella seconda divisione transalpina raccogliendo oltre 150 presenze complessive, prima al Laval e poi al Ch\u00e0teauroux, con il quale nel 1997 ha anche conquistato la promozione nella Ligue 1.\nBouzaiene \u00e8 stato uno dei primi tunisini ad approdare in Europa, rimanendovi a lungo; tale status di professionista gli ha fatto guadagnare la nazionale: era in campo nella Coppa d'Africa del 1994 quando la Tunisia, organizzatrice, usc\u00ec dopo solo due gare eliminata da Zaire e Mali. Questo cattivo esito cost\u00f2 a Bouzaiene il posto in nazionale per parecchio tempo. Dopo aver giocato solo tre gare con lo Ch\u00e0teauroux nella massima serie francese, al termine della stagione '97-'98 Bouzaiene decise di tornare in patria, firmando con il \"Club Africain\" di Tunisi. Scelta infelice, perch\u00e9 i grandi rivali della squadra, i sangueoro dell'\"Esperance\", si avviavano a vincere quattro titoli consecutivi. \nAl \"Club Africain\" non restava che la coppa nazionale, vinta nel 2000.\nIl polacco Henryk Kasperczak, che guid\u00f2 la Tunisia prima di Franco Scoglio, non lo tenne in grande considerazione, decidendo di non portarlo ai Mondiali di calcio 1998 in Francia. Cacciato Kasperczak, con Scoglio Bouzaiene torn\u00f2 in nazionale, tanto che nella Coppa d'Africa 2000 era l'unico del \"Club Africain\" tra i 22 convocati. Il disaccordo economico con il club di Tunisi sul rinnovo del contratto lo port\u00f2 a Genova a costo zero, all'et\u00e0 di 30 anni. Fu ovviamente decisiva la presenza di Franco Scoglio come allenatore del Grifone.\nNel campionato del mondo 2002 sigl\u00f2 l'unico gol della sua nazionale, su punizione, nell'1-1 contro il Belgio."}
{"id": "630119", "revid": "834", "url": "https://it.wikipedia.org/wiki?curid=630119", "title": "Straight Shooting", "text": ""}
{"id": "630124", "revid": "767487", "url": "https://it.wikipedia.org/wiki?curid=630124", "title": "Fabiano Assad", "text": "Carriera.\nClub.\nCome giocatore di calcio a 5, nella sua carriera ha giocato dapprima in Brasile fino al 2003 militando in Guapira, Palmeiras, Euroexport, Corinthias, G.M., Ulbra e Malwee\nNel 2003 si trasferisce in Italia al Montesilvano e poi nella Lottomatica Roma.\nDal 2005 al 2007 gioca in Spagna nell'Azkar Lugo F\u00fatbol Sala.\nPer la stagione 2007/08 decide di tornare in Brasile al Malwee, ma la stagione successiva ritorna in Spagna questa volta con il con .\nNel dicembre del 2010 ritorna in Italia questa volta nella Marca Futsal che dopo un anno lo cede alla Luparense. Nell'ottobre del 2012 Fabiano rescinde l'accordo con la Luparense e si accorda con Pescara.\nNell'estate del 2013 il giocare si trasferisce insieme all'ex compagno Clayton Baptistella nella formazione azera dell'Araz Nax\u00e7ivan. Dopo un anno vissuto lontano dal nostro campionato, il 16 settembre 2014 raggiunge l'accordo con il neopromosso Latina Calcio a 5 vestendo la maglia dei pontini, tornando cos\u00ec ad accasarsi in una squadra italiana.\nNazionale.\nIn possesso della doppia cittadinanza, ha esordito con la Nazionale di calcio a 5 dell'Italia il 17 dicembre 2003 durante la partita Italia-Ungheria, valida per le qualificazioni al Mondiale 2004. Nel medesimo incontro, vinto per 7-0 dagli \"azzurri\", realizza la propria prima rete in Nazionale."}
{"id": "630126", "revid": "1354930", "url": "https://it.wikipedia.org/wiki?curid=630126", "title": "Parigi-Tours 2006", "text": "La Parigi-Tours 2006, centesima edizione della corsa, si svolse l'8 ottobre 2006 su un percorso totale di 254,5\u00a0km. Fu vinta dall'francese Fr\u00e9d\u00e9ric Guesdon che termin\u00f2 la gara in 5h31'09\"."}
{"id": "630139", "revid": "9316", "url": "https://it.wikipedia.org/wiki?curid=630139", "title": "Sacsaihuaman", "text": ""}
{"id": "630141", "revid": "125297020", "url": "https://it.wikipedia.org/wiki?curid=630141", "title": "Enna Calcio", "text": "LEnna Calcio Soc. Coop. S.D., nota pi\u00f9 semplicemente come Enna, \u00e8 una societ\u00e0 calcistica italiana con sede nella citt\u00e0 di Enna.\nAttualmente il club milita nel campionato regionale di Eccellenza.\nStoria.\nLa societ\u00e0 \u00e8 nata nel 1942 con il nome di \"Comitato Sportivo Pro Enna\". Nello stesso anno, dato che \u00e8 stato riconosciuto un ottimo bacino d'utenza da parte della FIGC, riesce ad iscriversi alla Serie C 1942-1943, venendo collocato nel girone N e ottenendo un 4\u00ba piazzamento finale, dietro alle ben pi\u00f9 blasonate e quotate Catania e , seppur il campionato non fu poi portato a termine a causa dello Sbarco in Sicilia durante la Seconda Guerra Mondiale. Dopo la fine di tale conflitto, nel 1945, non si ricostituisce nella categoria d\u2019appartenenza. In seguito a diversi anni di attivit\u00e0 a carattere episodico e a quattro stagioni consecutive nel campionato di Promozione Siciliana, ottenne, nella stagione 1951-1952, la sua prima promozione in IV Serie (odierna Serie D), ove ci rimase per ben diciotto anni consecutivi, disputando vari derby regionali, concludendo dei campionati di alta classifica (sfiorando anche il salto di categoria in Serie C) e incontrando squadre come Bari e Reggina, per poi guadagnarsi la sua storica promozione nella terza serie italiana di calcio nella stagione 1969-1970.\nLa sua permanenza nell'annata 1970-1971 nel terzo livello dur\u00f2 appena un solo anno, per via della differenza di reti sfavorevole nei confronti di e . Di l\u00ec in poi inizier\u00e0 una serie di alti e bassi nel campionato di Promozione Siciliana fino alla stagione 1980-1981, che segner\u00e0 il ritorno nel Campionato Interregionale.\nSuccessivamente, nella stagione 1989-1990, l'Enna, arrivato primo nel girone N del Campionato Interregionale, ha conquistato anche il \"Trofeo Jacinto\", torneo precursore dell'attuale Scudetto Serie D (istituito a partire dal 1992), giocato tra le vincitrici dei gironi dell'Interregionale, battendo, in finale a Maratea, il Viareggio. I gialloverdi, quindi, allenati dal tecnico Giuseppe Cannarozzo, sono diventati campioni d'Italia dell'Interregionale, con una storica promozione in Serie C2, ritornando tra i professionisti dopo 19 anni. Inoltre, in questa categoria, partecipano, per la prima volta, a un torneo di Coppa professionistico, la \"Coppa Italia Serie C 1990-1991\", dove l\u00ec incontrano anche altre compagini siciliane: il Catania, il Siracusa, l' e la ; gli ennesi, per\u00f2, usciranno dalla competizione dalla fase a gironi, dopo aver raccolto un \"misero\" punto (frutto di un pareggio con la ) ed essersi piazzati ultimi nel girone P. \nNella fine dell'anno Serie C2 1990-1991, culminato con la retrocessione, una crisi economica ha poi costretto la squadra al successivo fallimento, ricominciando dunque dal campionato di Prima Categoria Siciliana e assumendo poi una nuova denominazione: \"Ginnastica e Sport Enna Calcio\".\nDurante la stagione 2004-2005, ha ottenuto ai play-off del Campionato di Promozione la vittoria del Trofeo Tomaselli sul campo neutro dello Stadio Marco Tomaselli di Caltanissetta, ottenendo la conseguente promozione in Eccellenza.\nDa neopromossa, nella stagione 2005-2006, che prevedeva una sofferta salvezza giunta invece con diverse giornate d'anticipo, ha poi visto i gialloverdi arrivare ai play-off, dove sono stati eliminati con uno 0-0 dai forti avversari dell'Akragas (che hanno ottenuto la promozione grazie al miglior piazzamento in campionato) sul neutro di Gela.\nNella stagione 2010-2011 di Eccellenza, la squadra ennese \u00e8 penultima nel Campionato e rischia seriamente la retrocessione, frutto di una gestione folle dei tanti cambi societari, in particolare in questa stagione avvengono tanti cambi in panchina. Alla fine, per\u00f2, grazie all'allenatore messinese Guido De Maria, nelle ultime 5 giornate riesce a raggiungere il terz'ultimo posto guadagnando cos\u00ec il diritto ai play-out vinti col Santa Croce per 4-3 ai rigori.\nNella stagione 2011-2012 dell'Eccellenza, dopo aver avuto la penalizzazione di 6 punti, si trova ultima nel girone B dell'Eccellenza. La squadra si trova senza allenatore ed a causa dei problemi finanziari si trova costretta a disputare il campionato con solo giovani classe 93, 94 e 95 ove dopo 7 anni consecutivi nel massimo campionato regionale retrocede in Promozione con 5 giornate d'anticipo.\nNella stagione 2012-2013 del campionato di Promozione Siciliana, la societ\u00e0 del presidente Cannarozzo soffre gli evidenti problemi economici, che si ripercuotono sulla programmazione tecnica, ove il 4 febbraio 2013 un gruppo di tifosi dell'Enna Calcio ha scritto una lettera ufficiale al Procuratore Nazionale della FIGC Palazzi, al Presidente Abete ed alla Guardia di Finanza per denunciare lo scempio, che a loro dire, caratterizzava l'ambiente ennese nella stagione 2012-2013 ed il 10 febbraio 2013 dopo la quarta rinuncia l'Enna Calcio fallisce.\nIl calcio ennese riparte nella stagione 2012-2013 con la squadra Trinacria Enna allenata da Gianfilippo Di Matteo che partecipa al campionato locale di Terza Categoria, successivamente verr\u00e0 promossa in Seconda Categoria, dopo la vittoria nella finale play-off contro i rivali del Real Catenanuova.\nNella stagione 2013-2014 la squadra ennese non parte con il piede giusto, infatti esonerer\u00e0 poco dopo l'allenatore Gianfilippo Di Matteo. La svolta si ha con il nuovo tecnico Massimo Greco e con l'arrivo a met\u00e0 campionato di nuovi calciatori prelevati dal campionato d'eccellenza come Filippo Alessandro e Gaetano Trapani, che dopo un combattuto campionato portano una squadra inizialmente sfavorita alla promozione in 1\u00aa categoria, nonch\u00e9 in semifinale di \"Coppa Trinacria\" contro la Nuova Sancis.\nDa tempo si parlava di una fusione fra le due societ\u00e0 ennesi \"A.S.D. Citt\u00e0 di Enna\", militante in Terza Categoria, e \"A.S.D. Polisportiva Trinacria\", promossa in Prima Categoria. L'ufficialit\u00e0 avviene il 7 giugno 2014 in cui la fusione porta ad una nuova denominazione della societ\u00e0 che si chiamer\u00e0 proprio U.S.D Enna, che li verr\u00e0 impegnata nel prossimo campionato di Prima Categoria.\nCon l'accesso al campionato di Promozione mediante il ripescaggio avvenuto l'8 agosto 2017, il club cambia denominazione in \"Enna Calcio Societ\u00e0 Cooperativa Sportiva Dilettantistica\".\nColori e simboli.\nColori.\nLa tradizionale casacca dell'Enna \u00e8 composta da una maglia a strisce verticali giallo-verdi con calzoncini e calzettoni neri.\nSimboli ufficiali.\nStemma.\nLo stemma presente sulla casacca ennese \u00e8 l'aquila, simbolo rappresentativo del comune di Enna. Esso si presenta con una rocca con tre torri (la prima rappresenta Castrogiovanni citt\u00e0 del Sole, ossia di luce e di Sapienza; la seconda Castrogiovanni, citt\u00e0 di Pace, e di Abbondanza; la terza Castrogiovanni intesa come Madre e legislatrice della Trinacria), dalla cui sommit\u00e0 escono delle spighe, con uno scudo che si trova al centro del petto di un\u2019aquila bicipite (ossia con due teste) incoronata.\nStrutture.\nStadio.\nLo stadio Generale Gaeta \u00e8 un impianto sportivo di Enna, ed \u00e8 attualmente utilizzato per le partite interne della squadra gialloverde, inoltre, esso \u00e8 dotato di attrezzature per l'allenamento, di una pista esterna, tribuna coperta con capienza di 800 posti e una curva scoperta con 600 posti.\nLa struttura \u00e8 dedicata a Giuseppe Gaeta (1896-1951), generale dell'Aeronautica nato a Enna.\nSociet\u00e0.\nSponsor.\nDi seguito l'elenco dei fornitori tecnici e degli sponsor ufficiali dell'Enna.\nAllenatori e presidenti.\nDi seguito la cronologia parziale degli allenatori e dei presidenti.\nTifoseria.\nStoria.\nIl movimento ultras a Enna nacque nel 1980 con il \"Commandos Ultr\u00e0 Enna\", fondato da Benedetto Greca, scomparso prematuramente nel 1986 in seguito ad un incidente stradale.\nNella stagione 1989-1990, culminata con la promozione in Serie C2 e la vittoria del Trofeo Jacinto, nacque la \"Sturmer Jugend\", il cui nome in tedesco significa Giovent\u00f9 d'assalto, e il \"Club Fedelissimi Gialloverde\". Al termine del successivo campionato la tifoseria ennese viene notevolmente ridimensionata a causa del fallimento della societ\u00e0.\nCon il ritorno dell'Enna nel campionato di Eccellenza, a met\u00e0 anni novanta nascono la \"Giovent\u00f9\" e gli \"Ultr\u00e0 Kaos\". Nel 1999 i gruppi presenti, complice l'esigenza di identificarsi dietro un unico striscione, si uniscono nel \"Commando Ultr\u00e0 Enna 1999\".\nGemellaggi.\nI supporters ennesi hanno uno storico gemellaggio con quelli della Juventus, del della Sancataldese.\nVi sono anche dei rapporti di stima ed amicizia con i tifosi del Canicatt\u00ec, del Pro Favara, dell'Atletico Catania, del Marsala e del Siracusa. La tifoseria ennese ha anche buoni rapporti con i tifosi del Caltagirone.\nRivalit\u00e0.\nLe rivalit\u00e0 accese e pi\u00f9 sentite, invece, sono con le tifoserie della e del Licata. Altre inimicizie sono con i tifosi del Valguarnera, della Folgore Selinunte, del , dell' Armerina e del Palazzolo."}
{"id": "630147", "revid": "1428919", "url": "https://it.wikipedia.org/wiki?curid=630147", "title": "Xukuru", "text": " \nI Kiriri-xoco (o anche Xukur\u00fa) sono un gruppo etnico del Brasile che ha una popolazione stimata in circa 1.400 individui. Parlano la lingua Kiriri-xoko (codice ISO 639: XOO) e sono principalmente di fede animista.\nVivono nello stato brasiliano dell'Alagoas. La lingua Karir\u00ed-Xoc\u00f3 (ISO/DIS 639-3: kzw) \u00e8 considerata una lingua estinta.\nDenominazioni alternative: Karir\u00ed, Kariri Xuc\u00f3, Kipe\u00e1, Xok\u00f3-Karir\u00ed, Xukuru Kariri, Xukur\u00fa, Xoc\u00f3, Xok\u00f3."}
{"id": "630148", "revid": "46931", "url": "https://it.wikipedia.org/wiki?curid=630148", "title": "Kiriri-Xoco", "text": ""}
{"id": "630149", "revid": "46931", "url": "https://it.wikipedia.org/wiki?curid=630149", "title": "Xukur\u00fa", "text": ""}
{"id": "630151", "revid": "124880504", "url": "https://it.wikipedia.org/wiki?curid=630151", "title": "Stadio Pier Luigi Penzo", "text": "Lo stadio Pier Luigi Penzo, gi\u00e0 campo di Sant'Elena, \u00e8 uno stadio calcistico di Venezia.\nUbicato sull'Isola di Sant'Elena, nella laguna veneziana, \u00e8 dedicato alla memoria dell'aviatore Pier Luigi Penzo; in termini di capienza, \u00e8 la maggior arena scoperta della citt\u00e0 di appartenenza.\nOspita le gare casalinghe del Venezia Football Club, principale sodalizio cittadino. \u00c8 il secondo impianto pi\u00f9 antico d'Italia dedicato alla pratica del calcio tra quelli in uso, alle spalle del solo stadio Luigi Ferraris di Genova.\nStoria.\nXX secolo.\nIl \"campo di Sant'Elena\" fu utilizzato gi\u00e0 durante l'autunno 1910 mentre la inaugurava il 2 ottobre il campo dell'ex ippodromo della CIGA al Lido di Venezia.\nIl 7 settembre 1913, dopo i lavori necessari per \"la costruzione di ampie e signorili tribune\", il campo fu inaugurato con la consueta bottiglia rotta contro uno dei pali dalla signorina Ines Taddia. Segu\u00ec la partita persa 7 a 0 contro il .\nLo stadio disponeva inizialmente di pista d'atletica leggera e di un'unica piccola tribuna coperta in legno, ubicata sul lato occidentale del campo da gioco. A met\u00e0 anni venti da tale struttura si provvide ad elaborare una tribuna stabile in muratura, cui si aggiunse negli anni trenta un nuovo settore, i \"popolari\", sul lato opposto del rettangolo.\nL'ampliamento e adeguamento delle strutture con capienza totale di spettatori, su progetto dell'ingegner Bruno Guadagnini con costo complessivo di lire , fu presentato dalle autorit\u00e0 fasciste il 21 novembre 1926 su una pagina del \"Gazzettino illustrato\" ridenominando il campo in \"Campo sportivo fascista di Sant'Elena\". L'inaugurazione ufficiale avvenne l'8 maggio 1927, ma la partita inaugurale fu disputata solo 2 settimane dopo ospitando e battendo il Deutscher Praga 5 a 3.\nNon si conosce la data esatta del cambio di denominazione a \"Campo Comunale Pier Luigi Penzo\", che avvenne fra il 1928 ed il 1931, presumibilmente dopo il decennale della celebrazione della vittoria nella prima guerra mondiale. .\nNell'estate del 1939 un'ulteriore opera di ristrutturazione ed ampliamento venne implementata per adeguare lo stadio ai canoni strutturali della Serie A, cui il Venezia era frattanto stato promosso: nell'occasione la tribuna centrale e i popolari vennero allungati verso nord e sud con l'aggiunta di propaggini di forma ricurva ed ulteriormente ampliati con posti \"parterre\", sfruttando al massimo lo spazio disponibile a ridosso dei bordi del campo di gioco. Vennero inoltre costruitre le prime \"curve\" sui lati corti del campo, sotto forma di basse strutture posticce (cinque/sei livelli) in legno.\nAltri interventi si resero necessari ad inizio e met\u00e0 anni sessanta, allorch\u00e9 il Venezia rientr\u00f2 nella massima serie nazionale: nell'occasione venne ulteriormente ampliato il settore dei popolari mentre le curve vennero ricostruite pi\u00f9 capienti in legno e tubolari d'acciaio. In questo modo (complici le regole poco restrittive in materia di sicurezza e limiti di afflusso del pubblico) lo stadio raggiunse la sua massima capienza: in occasione della partita di campionato Venezia- del 1966 vennero staccati 26.000 biglietti totali.\nNel 1970 una tromba d'aria si abbatt\u00e9 sull'Isola di Sant'Elena, danneggiando gravemente lo stadio: dato lo scarso rendimento della formazione veneziana in quegli anni, i danni vennero riparati solo parzialmente, riducendo la capienza a poco pi\u00f9 di posti totali.\nNei primi anni 1980, mentre il Venezia tendeva essenzialmente ad ascendere e discendere tra i campionati dell'Interregionale e della Serie C2, lo stadio venne nuovamente ristrutturato: si provvide a chiudere il settore dei popolari, divenuto pericolante a seguito di una pluriennale assenza di manutenzione, cui venne sovrapposta una nuova tribuna in tubolari d'acciaio posizionata sopra la pista d'atletica. In tale occasione i gruppi della tifoseria organizzata veneziana, che fino ad allora avevano occupato quest'area degli spalti, decisero di trasferirsi nella curva nord (che venne a sua volta ricostruita con strutture prefabbricate metalliche).\nNel 1987, a seguito della fusione tra e voluta da Maurizio Zamparini, il club unitario che ne nacque (che transitoriamente si chiam\u00f2 ) si trasfer\u00ec allo stadio Francesco Baracca (ubicato nella localit\u00e0 di terraferma): nell'occasione alcune delle suddette tribune posticce vennero smontate dal Penzo (che rimase inutilizzato) e rimontate al Baracca.\nNel 1991, a seguito della promozione del in Serie B, lo stadio Penzo venne preferito al Baracca e quindi radicalmente ristrutturato al fine di poter accogliere le partite del campionato cadetto; gli interventi furono comunque a carattere provvisorio a causa dell'intenzione dichiarata del club di costruire un nuovo stadio in quel di Tessera, presso l'aeroporto Marco Polo (poi mai tradottasi concretamente). Si provvide a smantellare la pista di atletica, ad abbattere i vecchi popolari (chiusi da ormai dieci anni) ed erigere al loro posto i \"distinti\" (sempre in materiale metallico). La maggiore trasformazione riguard\u00f2 le curve, che vennero ricostruite in tubolari e portate ad una capienza di spettatori, con una sensibile sopraelevazione rispetto al resto degli spalti. La capienza complessiva dello stadio raggiunse quindi i posti, che nel decennio successivo andarono pi\u00f9 volte tutti esauriti.\nNelle stagioni 1998\u20131999, 1999\u20132000 e 2001\u20132002, lo stadio ospit\u00f2 le partite del Venezia in Serie A.\nTerzo millennio.\nA seguito dell'uscita di scena di Maurizio Zamparini, il entr\u00f2 in una fase di difficolt\u00e0 economiche che condussero nel 2005 al fallimento e alla rifondazione del club, che successivamente milit\u00f2 stabilmente in Serie C. A fronte di ci\u00f2, la capienza dello stadio venne dapprima limitata a posti e poi nel 2007 (dovendo ottemperare ai nuovi regolamenti sulla sicurezza) a posti: in tale occasione si provvide infatti a ridurre le dimensioni delle curve e dei distinti.\nIl primo decennio del XXI secolo vide l'impianto ridursi in condizioni di sempre maggiore degrado, a fronte del quale si seguit\u00f2 a ridurre la capienza degli spalti. Nel luglio 2012 una nuova tromba d'aria abbattutasi su Sant'Elena fece crollare i muri di recinzione dietro la curva sud e danneggi\u00f2 le gradinate degli spalti; a seguito di ci\u00f2, un mese dopo si provvide a rinnovare parzialmente i seggiolini, sicch\u00e9 lo stadio pot\u00e9 nuovamente ottenere l'idoneit\u00e0 per la Lega Pro (obbligando comunque il Venezia a giocare la prima gara casalinga stagionale, in Coppa Italia, allo stadio Rino Mercante di Bassano del Grappa).\nSul finire della stagione 2012-2013, nel mese di giugno lo stadio viene nuovamente dichiarato inagibile allorch\u00e9 si scopr\u00ec un cedimento del terreno alla base di una delle torri dell'impianto di illuminazione: l'attuazione dell'intervento di risanamento costrinse nuovamente il Venezia ad emigrare, disputando le gare interne allo stadio Piergiovanni Mecchia di Portogruaro.\nNel biennio 2015-2016, a seguito di un ulteriore fallimento e rifondazione del club arancioneroverde, la cordata di imprenditori capeggiata dall'avvocato statunitense Joe Tacopina che ne ha rilevato la propriet\u00e0 ha finanziato un intervento di risanamento delle strutture dello stadio: in tale circostanza \u00e8 stata rinnovata la barriera tra gli spalti e il campo di gioco, sono state risanate le tribune intervenendo sulle opere edilizie e sostituendo i seggiolini danneggiati, nonch\u00e9 riadattati i locali di servizio e gli arredi. Parallelamente \u00e8 stata annunciata la ripresa del proposito di edificare un nuovo stadio, pi\u00f9 moderno e capiente, nel quadrante di Tessera, l'iter per il quale \u00e8 partito il 24 luglio 2018 con la presentazione presso gli uffici comunali del progetto di fattibilit\u00e0.\nUlteriori lavori si sono resi necessari nell'estate 2017, allorch\u00e9 la promozione del Venezia in Serie B ha imposto un nuovo adeguamento infrastrutturale: si \u00e8 dunque provveduto a riorganizzare e dotare di tornelli i varchi d'accesso (al fine di filtrare il pubblico e controllare elettronicamente i biglietti), potenziare l'impianto di videosorveglianza, ampliare e ammodernare la tribuna stampa (dotata di cablaggio in fibra ottica e di nuove postazioni per giornalisti e telecronisti), adeguare i locali tecnici (spogliatoi, sale delegati, sala stampa), il sistema di condizionamento dell'aria e l'impianto di illuminazione. L'intervento, progettato dallo studio d'architettura Carrer ed implementato a cura della societ\u00e0 Venezia FC, \u00e8 costato circa 300 000 euro. Parallelamente il municipio ha rinnovato la concessione dell'arena agli arancioneroverdi fino al 2022, dietro pagamento di un canone annuo base pari a circa 25 000 euro. In previsione del protrarsi dei lavori, il Venezia ha indicato come campo interno provvisorio per l'inizio della stagione 2017-2018 lo stadio Friuli di Udine; la concessione dell'omologazione gi\u00e0 nel mese di luglio ha tuttavia evitato la necessit\u00e0 di trasferimento.\nA seguito di un aggiornamento dei criteri infrastrutturali della Serie B, nell'estate 2018 la societ\u00e0 si \u00e8 fatta carico di un ulteriore adeguamento dell'impianto del valore di 160 000 euro: in tutti i settori degli spalti che ancora ne erano sprovvisti (curva e distinti) vengono installati seggiolini individuali con schienale da 30\u00a0cm, secondo uno schema che mischia i tre colori sociali del Venezia (arancio, nero e verde); nei distinti vengono altres\u00ec inserite delle sedute bianche, che vanno a comporre il nome della citt\u00e0.\nIl 28 maggio 2021, all'indomani del ritorno in Serie A, prendono il via i lavori di adeguamento dello stadio - terminati gi\u00e0 a met\u00e0 settembre - per portare la capienza a posti: viene rifatto il campo, vengono potenziate le quattro torri faro, vengono rinnovati i locali interni compresi gli spogliatoi, il settore dei distinti viene smontato e rimontato con la capienza che arriva a posti, le curve vengono potenziate ( posti la Sud, la Nord) con la creazione del settore ospiti da posti oltre ai posti della tribuna, non ci saranno pi\u00f9 le barriere, viene rifatto anche l'impianto audio, con Wi-Fi e luci led, e infine sono previsti anche due \"pitch-view\" che potranno ospitare complessivamente 150 persone.\nSettori dello stadio.\nLo stadio presenta una struttura a pianta rettangolare: a seguito degli ultimi interventi di ristrutturazione condotti tra il 2017, il 2018 e il 2021 gli spalti possono accogliere fino a spettatori (tutti a sedere in posti numerati dotati di seggiolino), suddivisi in quattro settori indipendenti e non raccordati:"}
{"id": "630152", "revid": "78273", "url": "https://it.wikipedia.org/wiki?curid=630152", "title": "Coppa \u0160vehla", "text": ""}
{"id": "630156", "revid": "599013", "url": "https://it.wikipedia.org/wiki?curid=630156", "title": "Kubeo", "text": "I Kubeo sono un gruppo etnico della Colombia, del Brasile e del Venezuela.\nLingua.\nParlano la lingua Kubeo (o Cubeo) che appartiene alla famiglia linguistica Tucano. Sono spesso sottoclassificati come \"tucanoani centrali\" dato che la loro lingua si distingue in maniera netta dalle altre appartenenti alla famiglia delle lingue tucanoane. Si auto-identificano con i termini \"Kub\u00e9wa\" o \"Pam\u00edwa\".\nInsediamenti.\nSono stanziati principalmente in Colombia, nella regione del corso superiore del fiume Uaup\u00e9s, compresi i suoi affluenti Querari, Cuduiari e Pirabat\u00f3n.\nIn Brasile vivono nello stato brasiliano dell'Amazonas, in tre villaggi sul corso superiore del fiume Uaup\u00e9s; altri piccoli gruppi si trovano sul fiume Aiari. Un altro piccolo gruppo \u00e8 stanziato all'interno dei confini venezuelani."}
{"id": "630159", "revid": "486946", "url": "https://it.wikipedia.org/wiki?curid=630159", "title": "Cubeo", "text": ""}
{"id": "630173", "revid": "253269", "url": "https://it.wikipedia.org/wiki?curid=630173", "title": "Warner Baxter", "text": "Biografia.\nNato a Columbus, nello Stato dell'Ohio, nel 1898 si trasfer\u00ec con la madre a San Francisco, in California. Nel 1906 il terremoto che colp\u00ec la citt\u00e0 ridusse la sua famiglia sul lastrico, e Baxter segu\u00ec la sua vocazione artistica spinto anche dalla necessit\u00e0 economica.\nAttivo nel genere vaudeville e poi come attore teatrale a Broadway, esord\u00ec nel cinema come comparsa e, nel 1921, ottenne un ruolo secondario in \"Sheltered Daughters\". Alto, bruno, bello, Baxter raggiunse la popolarit\u00e0 durante gli anni venti e trenta, con prove di grande professionalit\u00e0 anche in film commerciali e dozzinali, e le sue interpretazioni di successo si susseguirono fino allo scoppio della Seconda guerra mondiale.\nTra i personaggi da lui interpretati, da ricordare quello dell'indaffarato e nevrotico produttore nel musical \"Quarantaduesima Strada\" (1933), e quello dell'avventuriero messicano Cisco Kid in \"Notte di tradimento\" (1928) di Raoul Walsh, basato su un racconto di O. Henry e considerato il primo western sonoro della storia del cinema. Baxter si produsse in una riuscita interpretazione del simpatico \"caballero\" Cisco Kid, che si vendica elegantemente di una se\u00f1orita che fa il doppio gioco, e che si fa allegramente beffe degli uomini di legge, vincendo il premio Oscar al miglior attore protagonista nell'aprile 1930. L'attore si esib\u00ec anche in una serenata dedicata alla bella infedele, cantando il motivo \"My Tonia\".\nAll'inizio degli anni quaranta, dopo aver raggiunto l'apice della carriera ed essere stato l'attore pi\u00f9 pagato di Hollywood, Baxter conobbe il declino. Dopo aver affiancato Ingrid Bergman e Susan Hayward in \"La famiglia Stoddard\" (1941), pass\u00f2 a interpretazioni in B movie polizieschi come la serie \"Crime Doctor\", inaugurata dal film \"L'incubo del passato\" (1943), in cui interpret\u00f2 un criminale che, perduta la memoria, si costruisce una nuova identit\u00e0 di medico psicologo. Negli anni successivi la sua attivit\u00e0 rallent\u00f2 progressivamente, a seguito di una malattia che lo condusse alla morte nel 1951.\nMassone, fu membro della \"Cahuenga Lodge\" No. 513 di Hollywood, California..\nPremi e riconoscimenti.\nPer il suo contributo all'industria cinematografica, gli venne assegnata una stella sulla Hollywood Walk of Fame al 6284 di Hollywood Blvd."}
{"id": "630174", "revid": "78273", "url": "https://it.wikipedia.org/wiki?curid=630174", "title": "Storia del marmo", "text": ""}
{"id": "630175", "revid": "118284252", "url": "https://it.wikipedia.org/wiki?curid=630175", "title": "Richard Yates", "text": "Biografia.\nYates nacque in una famiglia instabile. I suoi genitori divorziarono quando aveva tre anni e trascorse la maggior parte della sua infanzia in continui trasferimenti cambiando sia citt\u00e0 che abitazione. Inizi\u00f2 ad interessarsi al giornalismo e alla scrittura mentre frequentava la Avon Old Farms School di Avon, nel Connecticut. Dopo aver lasciato Avon, Yates entr\u00f2 nell'esercito, prestando servizio in Francia e Germania verso la fine degli anni quaranta e cinquanta. Tornato a New York lavor\u00f2 come giornalista, ghostwriter a gettone (scrivendo per un breve periodo anche i discorsi del procuratore generale Robert Kennedy) e come autore di testi per la pubblicit\u00e0 per la Remington Rand Corporation. La sua carriera di romanziere inizi\u00f2 nel 1961 con la pubblicazione del celebre \"Revolutionary Road\". In seguito tenne corsi di scrittura alla Columbia University, alla New School for Social Research, all'Universit\u00e0 di Boston (dove \u00e8 archiviato il materiale che ha lasciato), al programma di scrittura creativa della University of Iowa, alla Wichita State University e alla University of Southern California.\nNel 1962 scrisse la sceneggiatura per un adattamento cinematografico di \"Un letto di tenebre\" di William Styron.\nDue volte divorziato, Yates ebbe tre figlie: Sharon, Monica e Gina. Nel 1992 mor\u00ec a causa di un enfisema polmonare e per le complicazioni sopraggiunte in seguito a un intervento chirurgico a Birmingham, in Alabama.\nI romanzi e i racconti.\nIl primo romanzo di Yates, \"Revolutionary Road\" giunse in finale del National Book Award, sostenuto da scrittori di stile molto diverso tra loro come Kurt Vonnegut, Dorothy Parker, William Styron, Tennessee Williams e John Cheever. Il suo realismo rappresent\u00f2 un'importante influenza per artisti come Andre Dubus, Raymond Carver e Richard Ford.\nFu anche un apprezzato autore di racconti, ma ciononostante solo uno dei suoi racconti fu pubblicato sul \"The New Yorker\" (e solo dopo numerosi rifiuti). Il racconto, \"The Canal\", usc\u00ec sulla rivista nove anni dopo la morte dello scrittore per celebrare, nel 2001, la pubblicazione della raccolta \"The Collected Stories of Richard Yates\".\nPer la maggior parte della sua carriera il lavoro di Yates incontr\u00f2 il favore quasi unanime della critica, nonostante il fatto che nessuno dei suoi libri fosse riuscito a vendere pi\u00f9 di 12.000 copie in edizione rilegata. Negli anni successivi alla sua morte tutti i romanzi finirono fuori catalogo, tuttavia con il tempo la sua fama e la sua reputazione sono considerevolmente cresciute, e i suoi romanzi sono stati cos\u00ec ristampati e pubblicati in nuove edizioni. Il successo che attualmente riscuote \u00e8 probabilmente in buona parte dovuto alla recensione pubblicata nel 1999 da Stewart O'Nan sulla \"Boston Review\"\nSull'onda del rinnovato interesse per la vita e per l'opera di Yates nel 2003 Blake Bailey ha scritto la sua prima approfondita biografia, \"A Tragic Honesty: The Life and Work of Richard Yates\". Il regista Sam Mendes ha girato, traendolo dall'omonimo romanzo di Yates, il film \"Revolutionary Road\", in cui ha riunito per la seconda volta i due protagonisti del grande successo del 1997 \"Titanic\", Leonardo DiCaprio e Kate Winslet. Il film \u00e8 uscito nelle sale alla fine del 2008."}
{"id": "630176", "revid": "1543377", "url": "https://it.wikipedia.org/wiki?curid=630176", "title": "Ray Noorda", "text": "\u00c8 stato il CEO della Novell negli anni ottanta contribuendo in maniera determinante alle fortune della stessa.\n\u00c8 da molti accreditato all'aver coniato il termine \"co-opetition\" usato per descrivere la filosofia di possibile cooperazione fra competitori per un vantaggio comune.\nBiografia.\nTerzo figlio di Bertus e Alida Noorda, una coppia di immigrati olandesi, studi\u00f2 presso il\nWeber State College di Ogden, nell'Utah. Durante la seconda guerra mondiale fu impegnato come tecnico elettronico sui sistemi radar. Dopo la guerra, nel 1949 si laure\u00f2 presso l'universit\u00e0 dell'Utah.\nDopo la laurea inizi\u00f2 a lavorare per la General Electric che abbandon\u00f2 nel 1971.\nDa tale data al 1983 lavor\u00f2 presso varie aziende californiane. Nel 1983 assunse la direzione della Novell, una societ\u00e0 di 17 persone con sede nell'Utah. Riun\u00ec un gruppo di tecnici con l'intento di creare un sistema per condividere i costosi dischi dei neonati sistemi basati sul PC IBM. Il risultato fu Novell NetWare, il software di networking che domin\u00f2 il mercato delle reti locali negli anni ottanta. Grazie a tale successo la Novell crebbe fino a diventare una delle aziende di riferimento nel settore informatico, contando nel 1995 al momento dell'abbandono da parte di Noorda ben 12\u00a0000 dipendenti.\nLasciata la Novell fond\u00f2 la Canopy una societ\u00e0 che contribu\u00ec al finanziamento di numerose start-up nel settore tecnologico. Dal 1998, per problemi di salute, Noorda dovette rinunciare a seguire personalmente l'attivit\u00e0 della societ\u00e0.\nNoorda \u00e8 morto il 9 ottobre 2006, nella sua casa di Orem, nell'Utah, a causa della malattia di Alzheimer contro il quale lottava da anni."}
{"id": "630179", "revid": "46931", "url": "https://it.wikipedia.org/wiki?curid=630179", "title": "Indios brasiliani", "text": ""}
{"id": "630180", "revid": "119909236", "url": "https://it.wikipedia.org/wiki?curid=630180", "title": "Reazioni anaplerotiche", "text": "Le reazioni anaplerotiche sono quell'insieme di reazioni che servono per rifornire il ciclo di Krebs degli intermedi sottratti per la sintesi di vari composti (glucosio da acido ossalacetico, acidi grassi e steroli da acido citrico, ecc.) senza passare attraverso la formazione di Acetil-CoA.\nEsse richiedono la fissazione dell'anidride carbonica. Solo gli autotrofi utilizzano come unica fonte di atomi di carbonio l'anidride carbonica. La fissazione fotosintetica dell'anidride carbonica richiede molta energia, ricavata negli autotrofi dalla fotosintesi (organismi fototrofi) o dall'ossidazione di molecole organiche o inorganiche (organismi chemiotrofi). Questo processo \u00e8 molto importante perch\u00e9 fornisce le basi organiche utilizzate dagli organismi eterotrofi. I microrganismi possono fissare l'anidride carbonica inorganica, trasformarla in carbonio organico e assimilarlo in tre modi diversi. La maggior parte utilizza il ciclo di Calvin (o ciclo riduttivo del pentoso fosfato) che manca negli archea, negli anaerobi obbligati e nei microaerofili. Questi utilizzano una delle altre due vie, ovvero riduzione degli acidi tricarbossilici o la via dell'acetil-coenzima A.\nLe principali reazioni anaplerotiche sono le seguenti:"}
{"id": "630184", "revid": "767487", "url": "https://it.wikipedia.org/wiki?curid=630184", "title": "L'imbalsamatore", "text": "L'imbalsamatore \u00e8 un film del 2002 diretto da Matteo Garrone, presentato nella Quinzaine des R\u00e9alisateurs al 55\u00ba Festival di Cannes.\n Il film riprende la vicenda di cronaca romana del \"nano di Termini\" Domenico Semeraro (Ostuni 1946 - Roma 1990), un tassidermista omosessuale, ucciso dal suo \"prot\u00e9g\u00e9\", Armando Lovaglio (Roma, 1969 - Formello 2017), nel 1990. L'intento di Garrone \u00e8 stato quello di raccontare la storia di un uomo che ricerca la bellezza inseguendo un amore impossibile verso un ragazzo giovane e bello.\nGli attori scelti dal regista per l'interpretazione dei tre personaggi principali sono Ernesto Mahieux, che nei panni di \"Peppino\" ha vinto il David di Donatello per il miglior attore non protagonista, Valerio Foglia Manzillo, ex modello e al debutto nel cinema nel ruolo di \"Valerio\", e Elisabetta Rocchetti nel ruolo di \"Deborah\", fidanzata di Valerio. Il film \u00e8 stato girato al Villaggio Coppola, una frazione di Castel Volturno nota per essere stata costruita in modo completamente abusivo, e a Cremona. Le musiche sono state affidate alla Banda Osiris e la colonna sonora \u00e8 stata pubblicata in \"L'imbalsamatore\", quarto album del gruppo musicale vercellese.\nTrama.\nPeppino Profeta \u00e8 un tassidermista napoletano affetto da nanismo e con dubbie tendenze sessuali. Nel suo mestiere, tuttavia, \u00e8 talmente abile e rinomato da essere richiesto persino dalla camorra, che lo impiega nel commercio di sostanze stupefacenti pagandolo profumatamente per estrarre la droga dai cadaveri utilizzati come copertura dei propri traffici.\nPeppino conduce un'esistenza solitaria fino a quando incontra Valerio, un ventenne alto e bellissimo da cui \u00e8 subito fortemente attratto: decide allora di coinvolgerlo nel proprio lavoro con un'importante offerta economica, che Valerio accetta immediatamente rinunciando al mestiere di cuoco. In breve i due diventano amici e Valerio subisce inesorabilmente l'ascendente del suo maestro, che a sua volta lo ricopre di attenzioni spingendosi sempre pi\u00f9 oltre la semplice amicizia. Gli eventi fanno s\u00ec che il ragazzo si trasferisca a vivere da lui: Peppino lo accoglie in casa con gioia e appena possibile, al fine di ammirare la sua bellezza, lo attira nel suo mondo coinvolgendolo in alcune avventure sessuali con delle prostitute.\nUn giorno, durante un viaggio di lavoro a Cremona, i due incontrano Deborah: Valerio e la ragazza si innamorano e lei lascia il suo precario impiego per unirsi al loro viaggio. Inizialmente Peppino accetta Deborah, convinto che prima o poi Valerio se ne liberer\u00e0, ma quando questo non accade il fragile equilibrio fra i tre va in frantumi. Peppino, che non si sente pi\u00f9 libero di adorare Valerio, cerca di allontanarlo da Deborah in ogni modo mentre la ragazza rimprovera a Valerio di non riuscire a imporre la sua volont\u00e0 a \"quel nano\", come lo definisce sprezzantemente. La situazione precipita culminando in un aspro litigio tra Peppino e Deborah, in cui lui la allontana con decisione imponendole di non farsi pi\u00f9 rivedere. Il fatto porta inevitabilmente alla definitiva rottura e Valerio e Deborah, che ora \u00e8 incinta, si trasferiscono a Cremona dai genitori di lei. La vita di coppia dei due sembra andare per il verso giusto finch\u00e9 Peppino, dopo essersi lasciato andare alla disperazione, decide di presentarsi a casa loro per tentare di strappare Valerio alla ragazza.\nLa presenza di Peppino manda in crisi Deborah e tra i due innamorati iniziano degli accesi litigi; Peppino diviene pi\u00f9 insistente e coglie l'occasione per lusingare Valerio con la proposta di un viaggio per il mondo: la promessa convince Valerio, ma mentre i due stanno per partire interviene Deborah. Ne segue un nuovo litigio tra i due che si concluder\u00e0 per\u00f2 con un riavvicinamento; Peppino comprende di non avere pi\u00f9 possibilit\u00e0 di riprendersi il ragazzo e, in preda all'isteria, estrae la pistola e minaccia di uccidere Deborah, Valerio e se stesso. Nel finale Valerio e Peppino salgono in macchina e quest'ultimo rimane ucciso da un colpo di pistola (non \u00e8 dato sapere se ad ucciderlo sia stato Valerio oppure sia stato lui stesso a suicidarsi): i due fidanzati spingono quindi l'auto con dentro il cadavere di Peppino nel Po."}
{"id": "630187", "revid": "834", "url": "https://it.wikipedia.org/wiki?curid=630187", "title": "Sins of Jezebel", "text": ""}
{"id": "630188", "revid": "466539", "url": "https://it.wikipedia.org/wiki?curid=630188", "title": "Partito delle Regioni", "text": "Il Partito delle Regioni (in ucraino: \u041f\u0430\u0440\u0442\u0456\u044f \u0420\u0435\u0433\u0456\u043e\u043d\u0456\u0432, Partija Rehioniv, in russo: \u041f\u0430\u0440\u0442\u0438\u044f \u0420\u0435\u0433\u0438\u043e\u043d\u043e\u0432, Partija Reghionov) \u00e8 un partito politico ucraino, fondato nel 1997 da Viktor Janukovy\u010d.\nStoria.\nIl PR sosteneva l'azione politica di Leonid Ku\u010dma, Presidente della Repubblica tra il 1994 e il 2004. Alle elezioni politiche del 2002 PR si present\u00f2 nella coalizione Ucraina Unita, composta anche da: Partito Agrario d'Ucraina (PAU), Partito Popolare Democratico d'Ucraina (PPDU), Partito degli Industriali ed Imprenditori d'Ucraina (PIIU), Ucraina del Lavoro (LU). La coalizione raccolse, per\u00f2, appena l'11,7% dei voti, venendo preceduto sia dalla coalizione Ucraina Nostra (NU, 23,5%), sia dal Partito Comunista dell'Ucraina (PCU, 19,9%). Del resto alle elezioni del 1998 il solo PPDU, guidato dall'allora primo ministro Valerij Pustovojtenko, raccolse il 5% dei voti. Ai voti di Ucraina Unita andavano, per\u00f2, aggiunti anche quelli degli alleati del Partito Social Democratico d'Ucraina (Unito) (PSDU(U)), che raccolse il 6,3%.\nIl PR si trov\u00f2 cos\u00ec all'opposizione del governo guidato da Ju\u0161\u010denko e sostenuto anche dal Partito Socialista d'Ucraina (PSU, 6,8%) e dal Blocco Julija Tymo\u0161enko (BYT, 7,2%). Le presidenziali del 2004, videro l'uscita di scena di Ku\u010dma, impossibilitato alla rielezione perch\u00e9 aveva gi\u00e0 svolto due mandati. Vi fu lo scontro tra Janukovy\u010d (PR) e Viktor Ju\u0161\u010denko (NU). Il primo ottenne il 39,2% ed il secondo il 39,8%. Non avendo nessuno superato la soglia del 50% dei voti, fu necessario ricorrere al ballottaggio. Il 21 novembre si svolse il ballottaggio e Ju\u0161\u010denko venne accreditato del 46,7% dei consensi, contro il 49,4% di Janukovy\u010d (il resto schede bianche o nulle). Gli osservatori dell'OSCE affermarono che lo spoglio dei voti non si era svolto secondo i parametri internazionali. Ci\u00f2 provoc\u00f2 le proteste dei sostenitori di Ju\u0161\u010denko, che organizzarono la cosiddetta \"Rivoluzione arancione\" e ottennero dalla Corte Suprema la ripetizione del ballottaggio il 26 dicembre. Questa volta Ju\u0161\u010denko ottenne il 51,9% dei voti e Janukovy\u010d il 44,2%. Ju\u0161\u010denko venne nominato presidente e lasci\u00f2 il posto di primo ministro all'alleata Julija Tymo\u0161enko.\nAlle elezioni politiche del 2006, non venne riproposta la coalizione Ucraina Unita ed il PR si present\u00f2 da solo, il PAU (poi Partito Popolare) prese parte al \"Blocco Popolare di Lytvyn\", il PIIU ader\u00ec alla coalizione Ucraina Nostra. Il sistema elettorale era stato modificato. In precedenza met\u00e0 dei seggi erano attribuiti con il maggioritario di collegio a turno unico, l'altra met\u00e0 con il proporzionale. Il nuovo sistema elettorale era un sistema proporzionale, con sbarramento al 3% e circoscrizione unica nazionale. Il PR ottenne il 32,1% dei voti ed elesse 186 seggi su 450 (41,1%). La consistente avanzata del PR fu determinata dall'accesa campagna elettorale di Janukovy\u010d, che accus\u00f2 Ju\u0161\u010denko di essere stato eletto Presidente con l'appoggio dell'\"occidente\", il cui unico scopo era sottrarre l'Ucraina dall'alleanza con la Russia. Il PR si pose in tal modo come l'unica alternativa al fronte filo-occidentale, tanto da raccogliere i consensi di buona parte dell'elettorato comunista. Il PCU, infatti, croll\u00f2 dal 19,9% al 3,6%, perdendo consensi proprio nelle regioni meridionali ed orientali dove pi\u00f9 avanz\u00f2 il PR.\nUcraina Nostra, il Blocco Tymo\u0161enko, il PSU ottennero rispettivamente il 13,9%, il 22,2% ed il 5,6%, eleggendo in totale 243 deputati. La \"coalizione arancione\" pot\u00e9, cos\u00ec, contare sulla maggioranza parlamentare. Ju\u0161\u010denko conferm\u00f2 la fiducia alla Tymo\u0161enko, ma dopo appena tre mesi i socialisti uscirono dalla maggioranza e costrinsero, di fatto, Ju\u0161\u010denko ad accettare la nomina di Janukovy\u010d quale primo ministro, sostenuto dal PR e dai comunisti (PCU, 3,6%). Si diede, cos\u00ec, vita ad una sorta di coabitazione tra il Presidente filo-occidentale ed il Primo ministro filo-russo.\nAlle politiche del 2007, PR increment\u00f2 i propri consensi al 34,4%, eleggendo 175 seggi e giungendo alla guida del governo con Mykola Azarov, sostenuto anche dal Partito Comunista d'Ucraina e dal Blocco di Lytvyn (centristi agrari).\nNel marzo 2012 Ucraina Forte, gi\u00e0 Partito Laburista d'Ucraina e membro del Blocco di Lytvyn, entr\u00f2 a far parte del Partito delle Regioni.\nPer le elezioni del 2012 venne modificato il sistema elettorale: prima i seggi venivano assegnati con un sistema interamente proporzionale, poi met\u00e0 seggi con il proporzionale e met\u00e0 con il maggioritario uninominale. PR ottenne il 30% dei consensi (-4%), ma incremento i propri seggi (186, +11). Gli alleati di PR ebbero risultati opposti: il PCU ottenne 5 seggi in pi\u00f9, con un incremento del 7,8%, il Partito Popolare conquist\u00f2 solo 2 seggi, entrambi nella quota maggioritaria, con un calo di 18 deputati.\nIdeologia.\nCome tutti i partiti politici ucraini, \u00e8 alquanto difficile collocare ideologicamente il PR. Esso fa parte sicuramente del blocco filo-russo, ed \u00e8 un partito di centro, legato al regionalismo.\nCon il passar del tempo, vista la connotazione filo-occidentale e liberale del Blocco Julija Tymo\u0161enko e del Blocco Ucraina Nostra, ha assunto posizioni pi\u00f9 \"stataliste\", al punto da accettare l'alleanza con il Partito Comunista d'Ucraina."}
{"id": "630190", "revid": "486946", "url": "https://it.wikipedia.org/wiki?curid=630190", "title": "Weiden i. d. OPf.", "text": ""}
{"id": "630191", "revid": "74801", "url": "https://it.wikipedia.org/wiki?curid=630191", "title": "David Aardsma", "text": "Attualmente lavora per la franchigia dei Toronto Blue Jays della Major League Baseball (MLB). Con la Rice University, vinse le College World Series.\nMinor League (MiLB).\nAardsma venne selezionato al primo giro del draft amatoriale del 2003 come 22 scelta assoluta dai San Francisco Giants. Nel 2005 inizi\u00f2 a giocare nella Eastern League \"doppio A\" con i Norwich Navigators finendo con 6 vittorie e 2 sconfitte, 2,93 di ERA in 9 partite di cui 8 da partente. Successivamente gioc\u00f2 nella Southern League \"doppio A\" con i West Tenn Diamond Jaxx finendo con 4 vittorie e una sconfitta, 3,91 di ERA e 2 salvezze in 33 partite di cui 3 da partente. Nel 2006 pass\u00f2 nella Pacific Coast League (PCL) \"triplo A\" con i Iowa Cubs finendo con 2 vittorie e 3 sconfitte, 3,22 di ERA e 8 salvezze in 29 partite.\nNel 2007 gioc\u00f2 nella International League (INT) \"triplo A\" con i Charlotte Knights finendo con 3 vittorie e 2 sconfitte, 4,33 di ERA e 15 salvezze in 28 partite. Nel 2008 nella (INT) con i Pawtucket Red Sox gioc\u00f2 solo 2 partite finendo con 0,00 di ERA.\nNel 2011 gioc\u00f2 nella (PCL) con i Tacoma Rainiers finendo con nessuna vittoria e una sconfitta, 15,75 di ERA in 5 partite. Nel 2012 gioc\u00f2 3 partite nella Gulf Coast League \"rookie\" con i GCL Yankees finendo con 0,00 di ERA. Successivamente gioc\u00f2 nella New York-Penn League\"A breve stagione\" con i Staten Island Yankees finend con nessuna vittoria e una sconfitta, 27,00 di ERA in una sola partita da partente. Infine gioc\u00f2 una partita da partente nella Florida State League \"singolo A avanzato\" con i Tampa Yankees finendo con 0,00 di ERA.\nNel 2013 gioc\u00f2 nella (PCL) con i New Orleans Zephyrs finendo con una vittoria e nessuna sconfitta, 2,57 di ERA in 10 partite. Il 20 maggio pass\u00f2 con i Las Vegas 51s dove chiuse con 1,13 di ERA e 3 salvezze su 3 opportunit\u00e0 in 8 partite.\nMajor League (MLB).\nSan Francisco Giants (2004-2005).\nFirm\u00f2 un contratto del valore di dollari con i Giants. Debutt\u00f2 nella MLB il 6 aprile 2004, al Minute Maid Park di Houston contro gli Houston Astros. Chiuse la stagione con una vittoria e nessuna sconfitta, 6,75 di ERA e nessuna salvezza su una opportunit\u00e0 in 11 partite.\nChicago Cubs (2006).\nIl 28 maggio del 2005 venne preso insieme a Jerome Williams in scambio di LaTroy Hawkins e soldi. Chiuse la stagione con 3 vittorie e nessuna sconfitta, 4,08 di ERA in 45 partite.\nChicago White Sox (2007).\nIl 16 novembre 2006 venne preso insieme a Carlos V\u00e1squez in scambio di Neal Cotts, firm\u00f2 un contratto annuale del valore di dollari. Chiuse la stagione con 2 vittorie e una sconfitta, 6,40 di ERA e nessuna salvezza su 3 opportunit\u00e0 in 25 partite.\nBoston Red Sox (2008).\nIl 28 gennaio 2008 venne preso dai Red Sox in scambio di Willy Mota e Miguel Socolovich, firm\u00f2 un contratto annuale del valore di dollari. Fin\u00ec con 4 vittorie e 2 sconfitte, 5,55 di ERA e nessuna salvezza su una opportunit\u00e0 in 47 partite.\nSeattle Mariners (2009-2011).\nIl 20 gennaio 2009 venne preso dai Mariners in scambio di Fabian Williamson, nella sua prima stagione fin\u00ec con 3 vittorie e 6 sconfitte, 2,52 di ERA e 38 salvezze (4\u00b0 in tutta l'American League) su 42 opportunit\u00e0 in 73 partite (7\u00b0 in tutta la AL). Nel 2010 firm\u00f2 un contratto biennale del valore di dollari, fin\u00ec con nessuna vittoria e 6 sconfitte, 3,44 di ERA e 31 salvezze (7\u00b0 in tutta la AL) su 36 opportunit\u00e0 in 53 partite.\nNew York Yankees (2012).\nIl 22 febbraio 2012 dopo esser diventato free agent firm\u00f2 un contratto del valore di con gli Yankees. Fin\u00ec la stagione con una sola partita giocata e 9,00 di ERA.\nMiami Marlins e New York Mets (2013).\nL'8 giugno 2013 scese in campo proprio contro i Miami Marlins per la prima volta con la maglia dei Mets. Chiuse la stagione con 2 vittorie e altrettante sconfitte, 4,31 di ERA e nessuno salvezza su 2 opportunit\u00e0 in 43 partite. Il 5 novembre divenne nuovamente free agent.\nCleveland Indians e St. Louis Cardinals (2014).\nIl 23 gennaio 2013 firm\u00f2 con i Cleveland Indians che lo pubblicarono il 21 marzo. Non disput\u00f2 nemmeno una partita in minor league con la squadra. Il 26 marzo Aardsma firm\u00f2 con i St. Louis Cardinals. Termin\u00f2 la stagione senza presenze in Major League.\nLos Angeles Dodgers e Atlanta Braves (2015).\nIl 19 febbraio 2015 firm\u00f2 con i Los Angeles Dodgers che lo pubblicarono il 4 luglio. Il 7 luglio firm\u00f2 con gli Atlanta Braves, e il 23 agosto disput\u00f2 la sua ultima partita in MLB. Venne svincolato dai Braves il 1\u00ba settembre.\nToronto Blue Jays (2016).\nIl 5 febbraio 2016 firm\u00f2 con i Toronto Blue Jays, che lo pubblicarono il 23 maggio.\nLeghe indipendenti e ritiro (2017-2018).\nIl 3 aprile 2017, Aardsma firm\u00f2 con i Long Island Ducks della Atlantic League of Professional Baseball, una lega indipendente. Annunci\u00f2 il ritiro dal baseball il 5 febbraio 2018."}
{"id": "630193", "revid": "774918", "url": "https://it.wikipedia.org/wiki?curid=630193", "title": "Thyra", "text": "La tradizione la dipinge come una donna di grande prudenza e, stando a quanto dice Saxo Grammaticus, si deve soprattutto a lei la fondazione del Dannevirke, anche se l'archeologia ha dimostrato che questa struttura sarebbe in realt\u00e0 molto pi\u00f9 antica rispetto alla regina.\nSempre secondo la leggenda sua figlia fu catturata dai troll e portata in un regno nel lontano nord, ubicato tra Halogaland e Biarmaland.\nLe sue origini sono controverse, ma gli studiosi tendono a prediligere quanto afferma Snorri Sturluson, secondo cui Thyra era figlia di un sovrano o un jarl dello Jutland o dell'Holstein di nome Harald Klak. La seconda identificazione \u00e8 la pi\u00f9 probabile.\nThyra mor\u00ec prima di Gorm, che fece costruire a Jelling un memoriale in onore della moglie, in cui lei viene definita \"Orgoglio\" o \"Ornamento\" di Danimarca. Nel 1978 a Jelling fu trovata una tomba che conteneva i resti dei due sovrani."}
{"id": "630197", "revid": "113645429", "url": "https://it.wikipedia.org/wiki?curid=630197", "title": "Lipofuscina", "text": "Si definisce lipofuscina (o, a volte, \"pigmento dell'invecchiamento\"), un accumulo granulare di molecole polimeriche non degradabili dalle idrolasi lisosomiali n\u00e9 eliminabili per esocitosi. Tali granuli assumono solitamente una colorazione marrone e sono prevalentemente composti di lipidi.\nEssa si origina con l'ossidazione di componenti cellulari all'esterno o all'interno dello stesso lisosoma. Tali ossidazioni modificano le molecole in modo da renderle, appunto, non pi\u00f9 degradabili.\nComposizione.\nLe lipofuscine sono essenzialmente composte di residui dell'ossidazione di lipidi e proteine. I lipidi sono per la maggior parte trigliceridi, acidi grassi liberi, colesterolo e fosfolipidi. I rimasugli di proteine sono tipicamente caratterizzati dalla presenza di amminoacidi. Si possono individuare anche resti di carboidrati. Sono presenti in minima parte anche metalli come ferro, rame, alluminio, calcio e manganese . Sebbene la composizione degli ammassi sia tutt'altro che costante, la non degradabilit\u00e0 delle lipofuscine \u00e8 dovuta essenzialmente alla presenza di peptidi legati a ponte da aldeidi in strutture simili alle materie plastiche.\nOrigine e risposta cellulare.\nLa presenza di lipofuscine \u00e8 da sempre correlata all'invecchiamento. \u00c8 stato infatti confermato da evidenze sperimentali che le lipofuscine mostrino un accumulo progressivo, soprattutto nelle cellule postmitotiche come neuroni o miociti cardiaci (anche se sono evidenti anche nel fegato, nel rene e nel surrene). La conferma che tale accumulo possa generare danni cellulari progressivi, invece, \u00e8 molto recente.\nL'unico modo attraverso il quale le cellule sono in grado di eliminare le lipofuscine \u00e8 costituito dalla proliferazione, attraverso la quale esse vengono semplicemente diluite . Se dunque le cellule in attiva replicazione sono in grado di fronteggiare adeguatamente l'accumulo di lipofuscine, il destino di quelle postmitotiche \u00e8 l'apoptosi, con danni progressivi al tessuto di cui fanno parte, che viene progressivamente danneggiato.\nL'accumulo abnorme di lipofuscine \u00e8 associato solitamente a malattie neurodegenerative, come le cosiddette lipofuscinosi (tra cui \u00e8 molto frequente la malattia di Batten)."}
{"id": "630198", "revid": "66871", "url": "https://it.wikipedia.org/wiki?curid=630198", "title": "Videoguard", "text": ""}
{"id": "630199", "revid": "110157", "url": "https://it.wikipedia.org/wiki?curid=630199", "title": "Weiden in der Oberpfalz", "text": "Weiden in der Oberpfalz (ufficialmente: \"Weiden i.d. Opf.\", letteralmente: \"Weiden nell'Alto Palatinato\", in bavarese \"Weidn in da Owapfalz\" o, colloquialmente, \"d Wein\") \u00e8 una citt\u00e0 extracircondariale bavarese ad est di Norimberga e a dal confine con la Repubblica Ceca. Nel suo territorio nasce il fiume Naab.\nStoria.\nLa citt\u00e0 venne fondata nel 1241, anche se esisteva un insediamento gi\u00e0 intorno al 1000. Weiden fu un importante snodo commerciale, trovandosi all'incrocio fra la cd \"Goldene Stra\u00dfe\", via dell'oro, e la \"Magdeburger Stra\u00dfe\", via di Magdeburgo, che si sviluppava da sud a nord. Nel 1531 Weiden contava abitanti. Due incendi, la peste, la guerra dei 30 anni devastarono la citt\u00e0, che si riprese solo alla fine del XVIII secolo.\nLa vera ripresa risale per\u00f2 al 1863, quando Weiden fu collegata alla ferrovia reale bavarese. La citt\u00e0 si industrializz\u00f2 rapidamente, divenendo un centro della produzione del vetro e della porcellana. Anche la popolazione crebbe significativamente, fino a abitanti. Dopo la seconda guerra mondiale, con l'arrivo di tedeschi etnici scacciati dall'Europa orientale, il numero dei residenti sal\u00ec a ."}
{"id": "630201", "revid": "599013", "url": "https://it.wikipedia.org/wiki?curid=630201", "title": "Cams\u00e1", "text": ""}
{"id": "630205", "revid": "46931", "url": "https://it.wikipedia.org/wiki?curid=630205", "title": "Huamo\u00e9", "text": ""}
{"id": "630206", "revid": "125459477", "url": "https://it.wikipedia.org/wiki?curid=630206", "title": "Dialetto bisiacco", "text": "Il bisiacco o bisiaco (\"bisi\u00e0c\" //) \u00e8 un dialetto della lingua veneta, con un lessico derivante in buona parte dal friulano e in minor parte dallo sloveno, parlato nella Bisiacaria, nome non ufficiale con cui si indicano 8 comuni del Friuli Venezia Giulia attorno a Monfalcone, inclusi in un immaginario triangolo avente per lati il golfo di Panzano, il fiume Isonzo dalla foce a Sagrado e il limite occidentale dell'Altopiano Carsico. \nStoria.\nSecondo Ugo Pellis e diversi studi, il bisiacco \u00e8 una parlata autoctona \u00absorta dalla fusione incompleta del veneto col substrato originario friulano\u00bb. Altri invece lo ritengono un'irradiazione del dialetto gradese (un'isola linguistica veneta conservatasi grazie alla secolare presenza veneziana) nell'entroterra, dove ha subito l'interferenza con il friulano. La prima ipotesi si pu\u00f2 riallacciare al ripopolamento del territorio, dopo il XVI secolo, da parte di genti provenienti dall' area tra il basso Piave e la Livenza, zona dove tutt'oggi si parla la variet\u00e0 del veneto detta liventina, Questa variet\u00e0 in effetti condivide con il bisiaco molti tratti comuni, come ad esempio la caduta delle vocali finali atone e la terminazione in -si nel passato prossimo della coniugazione verbale ( gavevisi, volevisi savevisi etc. ).\nQuanto all'origine del termine, \"bisiacco\" (\"bisiac\" se si preferisce la variante pi\u00f9 dialettale) pu\u00f2 essere ricollegato a parole slovene e croate del tipo \"be\u0292iak\" che significano \"stupido\", \"mendicante\" e \"malvagio\". Avrebbe quindi la stessa etimologia dell'italiano \"bislacco\" (attraverso l'istro-italiano \"biz\u01e7\u00e1ko\" e \"bez\u01e7\u00e1ko\") e, in conclusione, i \"Bisiacchi\" sarebbero quel popolo che parla un italiano stentato e corrotto. Un'ipotesi pi\u00f9 condivisa riprende \"be\u0292ak\" ma nell'accezione di \"profugo\", \"fuggitivo\" (dallo sloveno \"be\u017eati\" \"fuggire\"), riferendosi alla ripopolazione del territorio di Monfalcone operata dalla Repubblica di Venezia dopo le devastazioni seguite dalle invasioni turche. Un'etimologia pi\u00f9 fantasiosa del XX secolo, infine, lo fa derivare dal latino \"bis aquae\" visto che la sua area di diffusione \u00e8 delimitata dai due fiumi Timavo e Isonzo (accezione per\u00f2 che non ha senso dato che in latino corretto si direbbe \"binae aquae\").\nDa tempo ormai la parlata \u00e8 in forte declino, avendo subito le pressioni del veneto di tipo triestino e, in tempi pi\u00f9 recenti, dell'italiano. Gi\u00e0 nel 1930 lo stesso Pellis annotava come fosse parlato quasi esclusivamente da adulti e anziani, resistendo in particolare nei centri di Fogliano, Pieris, San Canzian d'Isonzo, Staranzano e Vermegliano.\nDiffusione.\nIl bisiacco \u00e8 diffuso nella cosiddetta Bisiacaria, il territorio della provincia di Gorizia compreso tra il Carso, l'Isonzo e la costa adriatica. Capoluogo della Bisiacaria \u00e8 considerata Monfalcone la cui parlata, in realt\u00e0, \u00e8 oggi fortemente influenzata dal triestino. Il dialetto \u00e8 pi\u00f9 conservato nell'entroterra, in un'area avente per vertici Sagrado, San Canzian d'Isonzo e Monfalcone stessa e che coinvolge anche i comuni di Staranzano, Ronchi dei Legionari, Turriaco, San Pier d'Isonzo e Fogliano Redipuglia. Le forme pi\u00f9 pure del bisiacco si riscontrano nei soli centri di Pieris, Begliano e Fogliano.\nFonetica e fonologia.\nIl bisiaco presenta cinque vocali fonologicamente distintive: [i], [e], [a], [o], [u]. A livello fonetico il grado di apertura delle vocali medie pu\u00f2 variare, senza che ci\u00f2 abbia valore fonologicamente distintivo.\nLe consonanti fonologiche sono:\nA livello fonetico vanno aggiunti la nasale velare (che si ha per assimilazione davanti a consonante velare) e la laterale approssimante palatalizzata (che \u00e8 un allofono della laterale alveolare).\nIl bisiaco non ha consonanti geminate. La grafia \u201css\u201d non indica una consonante geminata ma la fricativa alveolare sorda [s] in posizione intervocalica.\nGrammatica.\nLa grammatica del bisiaco presenta i seguenti tratti rilevanti:\nSistema di scrittura.\nIl bisiaco si scrive solitamente con l'alfabeto latino. La grafia del bisiaco ha come modello quella dell'italiano, dalla quale tuttavia si discosta per alcuni aspetti:\nNon avendo il bisiaco alcuna ufficialit\u00e0, non ne esistono grafie standardizzate riconosciute per legge. Tuttavia vi \u00e8 la tendenza a convergere verso la grafia adottata nel \"Vocabolario fraseologico del dialetto bisiac\".\nLessico.\nIl lessico del bisiaco \u00e8 in maggior parte di matrice veneta, tuttavia una buona parte dei vocaboli proviene dal friulano (a testimonianza del passato friulanofono dell'attuale Bisiacaria) e presenta numerosi prestiti da altre lingue, che indicano la sua condizione di parlata di contatto. In particolare i prestiti vengono dallo sloveno e dal tedesco. Meno numerose sono le parole di origine greca.\nNormalmente i prestiti lessicali sono adattati alla fonetica bisiaca, tranne nel caso di alcuni prestiti dal friulano, che mantengono delle caratteristiche fonotattiche non proprie del bisiaco. Per esempio si registra la presenza dei nessi [bl], [kl], che in bisiaco dovrebbero evolvere in [bj] e (p.es. in bisiaco si hanno \"bl\u00e8da\" e \"sclipign\u00e0r\" mentre ci si dovrebbe attendere \"*bi\u00e8da\" e \"*s'cipign\u00e0r\"). Ci\u00f2 \u00e8 dovuto probabilmente a residui del substrato linguistico friulano.\nNella tabella seguente si riportano alcuni esempi di parole bisiache di origine friulana, tedesca, slovena e greca. Per chiarezza, si indica l'accento tonico di ogni parola. Va tenuto conto che gran parte dei prestiti sono presenti anche nel dialetto triestino\nEsempio di bisiacco.\nA titolo di esempio, si riporta la poesia \"Lisonz\" (\"Isonzo\") di Ivan Crico di Pieris (dalla raccolta \"Piture\", Mondov\u00ec, Boetti, 1997).\nPar giaroni ciari de gnente me 'nv\u00efo,\nloghi de dis\u00e9rt spiandor, onde che 'l c\u00f2dul\nal se frua saldo 'nze\u00e0 de ziti. Al v\u00e9nt\nde boi se 'ndulzisse cu'l udor fi\u00e9ul\ndei pirantoni; l\u00e0 in cau, smagnada\ndel ciaro, zente foresta la polsa\nzid\u00ecna, senza spetar. Del desmentegarme\nal me recordo de n\u00f3u al se \u00e0nema\ncui lusori che in alt - virtindo del burlaz -\ni se 'np\u00efa ta le ponte, contra al biau n\u00e9t.\nLungo greti chiari di niente mi avvio,\nluoghi dal deserto splendore, dove il ciottolo\nsi consuma da sempre abbagliato di silenzi. L'aria\ninfuocata si addolcisce con l'odore sottile\ndei fiori di topinamb\u00f9r; l\u00e0 in fondo, erosa\ndalla luce, gente sconosciuta riposa\nin silenzio, senza aspettare. Dal dimenticarmi\nil mio ricordo si rianima con i chiarori\nche in alto - preannunciando il temporale -\nsi accendono sulle cime degli alberi, contro l'azzurro puro."}
{"id": "630207", "revid": "767487", "url": "https://it.wikipedia.org/wiki?curid=630207", "title": "Alireza Abbasfard", "text": "Carriera.\nFra il 2001 ed il 2006 ha giocato prima nel Bargh Shiraz e poi nel Saipa FC, totalizzando 23 reti nella massima categoria iraniana. Nel 2008 \u00e8 stato ingaggiato dall'Esteghlal Tehran."}
{"id": "630209", "revid": "339392", "url": "https://it.wikipedia.org/wiki?curid=630209", "title": "Karir\u00ed", "text": ""}
{"id": "630211", "revid": "767487", "url": "https://it.wikipedia.org/wiki?curid=630211", "title": "Babes in Toyland (gruppo musicale)", "text": "Babes in Toyland \u00e8 stato un gruppo musicale riot grrrl statunitense fondato nel 1987 e attivo fino al 2001. Ricostituitosi nel 2014, il gruppo viene sciolto per la seconda volta nel 2020.\nStoria.\nAttorno al 1987, dopo aver militato in varie formazioni, Kat Bjelland (nata nel 1963 a Salem, Oregon) chitarra e voce, insieme alla batterista Lori Barbero (nata nel 1961, Minneapolis, Minnesota) d\u00e0 vita alle Babes in Toyland. Il nome \u00e8 stato scelto dalla Barbero copiando il titolo del film che la Disney ha tratto dall'omonima operetta del 1903, uscito nel 1986. Alle prime prove si affaccia anche Courtney Love, amica della Bjelland, senza tuttavia prendere parte ad alcuna attivit\u00e0 concreta e senza aver mai fatto effettivamente parte del gruppo.\nCon questa formazione le Babes in Toyland trovano la loro fortuna a Minneapolis, Minnesota, dove nel 1989 viene pubblicato il loro primo singolo \"Dust Cake Boy/Spit To See The Shine\". L'uscita cattura l'attenzione della stampa musicale, a causa dei testi d'invettiva, della voce caustica della Bjelland e delle ritmiche aggressive, caratteristiche praticamente inedite da parte di un gruppo femminile. Il singolo viene notato anche dalla Twin/Tone Records di Minneapolis, che le mette sotto contratto per l'uscita del loro primo album \"Spanking Machine\", del 1990. L'album guadagna molte critiche positive nel Regno Unito, dove John Peel le invita per una delle sue famose \"session\" alla BBC, e dichiara che \"Spanking Machine\" \u00e8 il suo album preferito del 1990. Vengono anche invitate dai Sonic Youth come spalla del loro tour europeo, dove viene girato il documentario \"\". Le Babes appaiono con il brano \"Dust Cake Boy\". Giungono poi per la prima volta in Italia nel tempio del live Ponderosa (Varese) espandendo cos\u00ec i loro suoni psichedelici caratterizzati da una presenza scenica insolita e \"out of control\".\nNell'anno seguente viene registrato l'EP \"To Mother\", un lavoro che tende pi\u00f9 alla psichedelia rispetto al precedente. L'EP si piazza nella top ten della classifica indipendente, restandoci per tredici settimane, dieci delle quali alla prima posizione.\nNel 1992 Michelle Leon lascia il gruppo a causa della morte del suo compagno, Joe Cole. Maureen Herman, amica e fan, entrer\u00e0 nella formazione. Le Babes cambiano casa discografica (Southern Records) e in questo stesso anno registrano \"Fontanelle\", forse il loro album pi\u00f9 importante. Con la produzione della Bjelland e Lee Ranaldo dei Sonic Youth le caratteristiche della band vengono potenziate su disco: i riff isterici, le liriche visionarie, i ritmi ossessivi. Il singolo di traino \u00e8 \"Bruise Violet\", una canzone dedicata all'amica/nemica Courtney Love. L'album vende 200.000 copie, e render\u00e0 le Babes molto popolari, tanto da essere invitate al Lollapalooza del 1993.\nNel 1993 viene pubblicato \"Painkillers\", che contiene alcune tracce scartate dalle \"session\" di \"Fontanelle\" (\"Laredo\", \"Angel Hair\"), ed un live su traccia unica chiamato \"Fontanellette\".\nLe Babes in Toyland passano su major (Reprise Records) e pubblicano nel 1995 l'album \"Nemesisters\", non implacabile come il precedente, ma pi\u00f9 improntato sulla sperimentazione sia musicale sia linguistica. I singoli di maggior successo sono \"Sweet 69\" e \"We Are Family\", una cover delle Sisters Sledge.\nNel 1996 Maureen Herman lascia per motivi di salute, e il gruppo perde il contratto discografico. Durante il tour del 1996 verr\u00e0 sostituita dalla bassista Dana Cochrane. Nel 1997 Michelle Leon si riunir\u00e0 al gruppo per un breve periodo.\nNel 1998 il gruppo si scioglie.\nNel 2000 Kat Bjelland e Lori Barbero, accompagnate da una giovane bassista, Jesse Farmer, si riuniscono per un tour. L'ultima data viene annunciata per il 21 novembre 2001. Questo concerto viene registrato e pubblicato con il titolo \"Minneapolism\". Nel frattempo la Bjelland ha formato un nuovo gruppo, Katastrophy Wife, ha avuto un figlio e si \u00e8 trasferita nel Regno Unito.\nNel 2002 vengono annunciate nuove date sotto il nome Babes in Toyland. La reunion non \u00e8 per\u00f2 autorizzata da Lori Barbero, che incolpa la Bjelland di aver sfruttato il nome del gruppo per proporsi con una nuova formazione. Dal canto suo Kat Bjelland considera l'accaduto come un equivoco. Sotto la minaccia del ricorso a vie legali, le Babes si sciolgono definitivamente nel 2002.\nNell'agosto 2014 il gruppo si ricostituisce, ma gi\u00e0 l'anno successivo Maureen Herman annuncia il suo abbandono, venendo sostituita al basso da Clara Salyer. Nel 2020 Lori Barbero annuncia che il gruppo \u00e8 nuovamente sciolto."}
{"id": "630219", "revid": "3358", "url": "https://it.wikipedia.org/wiki?curid=630219", "title": "Diritto umanitario", "text": ""}
{"id": "630220", "revid": "116402517", "url": "https://it.wikipedia.org/wiki?curid=630220", "title": "Tigellio", "text": "Biografia.\nDa Orazio e da Cicerone sappiamo che Tigellio era sardo, un raffinato cantante ed un amico intimo di Giulio Cesare. Cicerone, inoltre, nelle sue lettere agli amici, lo definisce \"hominem pestilentiorem patria sua\" (un uomo pi\u00f9 pestifero della sua patria), mentre Orazio parla della sua morte, avvenuta tra il 40 e il 39 a.C..\nQualche anno dopo la sua morte, Orazio, nella \"Satira III\" dello stesso libro, torna a parlare di Tigellio, descrivendolo come un artista alquanto bizzarro e lunatico: a volte si metteva a cantare senza che nessuno l'avesse chiesto e, con altrettanta ostinazione, si poteva rifiutare di declamare i suoi versi quando, invece, era invitato a farlo. Amava vivere nel lusso e si circondava delle persone pi\u00f9 disparate, da prostitute a ciarlatani, da maghi a buffoni, scatenando le ire e la gelosia di alcuni scrittori del periodo, a causa della sua amicizia con l'imperatore.\nAlcuni commentatori avevano identificato il Tigellio con il \"Tigellio Ermogene\" menzionato in altre parti delle \"Satire\". Tale identificazione fu respinta da Andr\u00e9 Dacier nella sua edizione delle opere di Orazio, ma solo pochi studiosi lo seguirono fino a quando Karl Kirchner present\u00f2 una dettagliata argomentazione a favore dell'interpretazione di Dacier. Secondo Berthold Ullman tuttavia la versione degli scoliasti non \u00e8 da escludere e gli argomenti del Kirchner non sono inconfutabili. Infatti il Tigellio citato in alcuni versi delle Satire \u00e8 lo stesso di cui parla Cicerone in alcune sue lettere. \nCicerone, Orazio e Gaio Licinio Calvo lo chiamavo indifferentemente Tigellius o \"Sardus Tigellius\", mai \"Ermogene\". Ciononostante \u00e8 molto probabile che \"Ermogene\" sia il cognome del sardo Tigellio, questo abbinamento di un nome romano e un cognome greco rivelerebbe inoltre che si tratti di un liberto. Il cognome greco indicherebbe che si tratti di un sardo di discendenza greca, inoltre, Tigellio era un cantore e la sua professione era guardata dall'alto in basso dai romani e largamente praticata dai greci.\nNel 1865 Pietro Martini aveva pubblicato alcune pergamene e antichi codici relativi ad una \"Vita di Tigellio\" di cui sarebbe stato autore un certo \"Sertorio\" (opera risultata poi essere falsa, vedi Carte di Arborea). A seguito della pubblicazione Giovanni Spano intraprese una campagna di scavo, a Cagliari, nel quartiere di Stampace, poco distante dall'Anfiteatro romano, dove furono riportati alla luce i resti di un complesso edilizio, risalenti alla fine del I sec. a.C.-inizi I sec. d.C., dell'antica citt\u00e0 romana di \"Karalis\". Per cui lo Spano, impropriamente, denomin\u00f2 i resti con il nome di \"villa di Tigellio\"."}
{"id": "630223", "revid": "2108263", "url": "https://it.wikipedia.org/wiki?curid=630223", "title": "Aroldo I di Danimarca", "text": "Il soprannome \"Bl\u00e5tand\", che letteralmente significa \"dente azzurro\" o \"dente blu\", nasce dall'unione delle due parole danesi \"bl\u00e5\", cio\u00e8 \"blu\", e \"tand\", \"dente\". Nel paese dei vichinghi, biondi e dalla carnagione lattea, un uomo scuro di pelle e capelli come Harald poteva apparire con denti di colore blu; altre ipotesi per tale nome sono che il re avesse un dente marcio o fosse ghiotto di mirtilli. La spiegazione pi\u00f9 plausibile \u00e8 che il sovrano, in battaglia, fosse solito colorarsi i denti d'azzurro, cos\u00ec come i suoi soldati. Recenti scavi archeologici in Inghilterra e Svezia hanno portato alla luce ossa di mercenari vichinghi, con alcuni teschi i cui denti erano rigati, probabilmente facendo loro cambiare colore in modo permanente; ci\u00f2 ha fatto avanzare la teoria che potrebbe trattarsi della stessa tecnica usata dal re. Un'altra ipotesi \u00e8 quella secondo cui Aroldo aveva un dente pi\u00f9 grande e pi\u00f9 scuro degli altri, cos\u00ec visibile da creare il suo soprannome (in tedesco \"Blauzahn\").\nBiografia.\nHarald nasce attorno al 911 d.C. e viene educato dalla madre Thyra, che era vicina alla morale cristiana. Harald, nel momento in cui divenne re (un anno dopo la sconfitta del padre Gorm il Vecchio avvenuta in Germania nel 934), si applic\u00f2 con entusiasmo alla ricostruzione delle chiese cristiane che suo padre aveva in precedenza saccheggiato e distrutto.\nRe Harald cap\u00ec ben presto la necessit\u00e0 di unificare il suo regno dal punto di vista religioso, cos\u00ec da costituire uno sfondo comune sul quale costruire l'unit\u00e0 politica (sempre in termini lontani dalle nostre concezioni attuali) della Danimarca, nonch\u00e9 per far fronte alle continue minacce provenienti dai vari regni germanici. La conversione alla fede cristiana dur\u00f2 25 anni, e nel 960 la Danimarca si presentava al mondo come un paese cristiano, anche se il battesimo della popolazione fu compiuto soltanto in tutto il decennio successivo. Come gi\u00e0 detto, questo atto di fede si deve leggere anche in chiave politica: la conversione personale del re fu curata dall'arcidiocesi di Amburgo-Brema; questo consolid\u00f2 ancor pi\u00f9, sul piano internazionale, l'affermazione di una nazione danese libera dall'ingerenza germanica.\nEgli fu contattato da Wichmann II il Giovane per una proposta di alleanza contro la Sassonia, ma la cosa venne scoperta da un mercante, e questo rese pubblica la tentata alleanza.\nRe Harald quindi fece potenziare i Danewirke, una catena di fortezze che difendevano i confini con le terre germaniche, e successivamente conquist\u00f2 la Norvegia, spronato dalla sorella, Gunnhild di Norvegia (sposata a Erik \"il Sanguinario\"). Il re continu\u00f2 poi la sua politica espansiva nei territori dell'Anglia orientale e della Northumbria, quest'ultima gi\u00e0 sotto il controllo di Erik il Sanguinario.\nSconfitto, nel 986 circa, dal suo stesso figlio Sven \"Barbaforcuta\" (\"Sven Tvesk\u00e4gg\"), il quale da anni congiurava contro di lui, Harald riusc\u00ec a fuggire in Pomerania e mor\u00ec poco dopo, nel 987.\nLa sua politica aggressiva fu portata avanti dal figlio e dal nipote, Canuto il Grande, unico re a capo del \"Grande impero del Mar del Nord\", comprendente Inghilterra, Danimarca, Norvegia e parte della Svezia.\nUna delle eredit\u00e0 pi\u00f9 importanti lasciateci da questo monarca \u00e8 una grande pietra runica fatta erigere a memoria dei propri genitori, rimasta intatta fino ai giorni nostri, e che \u00e8 divenuta una delle pi\u00f9 importanti reliquie cristiane dello Jutland del Nord. Tale megalite contiene le seguenti parole, scritte in caratteri runici:\nQueste parole segnano la prima occasione in cui nella storia viene citata la Danimarca quale entit\u00e0 politica.\nNell'aprile 2018 sono stati ritrovati vicino Schaprode, sull'isola di R\u00fcgen, in Germania, diverse monete e gioielli riconducibili ad Aroldo I. Questo tesoro non \u00e8 la prima scoperta archeologica di epoca vichinga riconducibile a re Harald. Gi\u00e0 nel secolo XIX, nel 1872 e successivamente nel 1874, alcuni pescatori trovarono sull'isola di Hiddensee sedici gioielli (fibbie, bracciali, ciondoli, anelli, ecc. del peso totale di circa 600 grammi di oro), datati dagli archeologi intorno alla seconda met\u00e0 del X secolo d.C., la cui fattura, sia per lo stile sia per la tecnica esecutiva, ha fatto ritenere che dovevano essere stati realizzati in un laboratorio di oreficeria dello Jutland, proprio sotto il regno di Harald \"Dente Blu\". Il tesoro, detto \"Goldschmuck von Hiddensee\", conservato nel Kulturhistorisches Museum di Stralsund, rappresenta il pi\u00f9 importante ritrovamento di questo genere in Germania, e insieme una delle migliori testimonianze dell'eccellenza che l'arte orafa vichinga aveva raggiunto in quell'epoca.\nCulto.\nPer la sua opera di diffusione del cristianesimo in Danimarca Aroldo venne considerato santo dalla Chiesa cattolica. In particolare il Baronio lo introdusse nel Martirologio Romano al 1\u00ba novembre.\nEredit\u00e0 storica.\nDal nome Harald Bl\u00e5tand (Harold \"Bluetooth\" in inglese) deriva il nome dello standard Bluetooth utilizzato per mettere in comunicazione telefoni cellulari, computer e tablet. L'azienda svedese Ericsson ha voluto riferirsi alla particolare abilit\u00e0 diplomatica del re che un\u00ec gli scandinavi introducendo nella regione il cristianesimo. Gli inventori della tecnologia devono aver ritenuto che fosse un nome adatto per un protocollo capace di mettere in comunicazione dispositivi diversi (cos\u00ec come il re un\u00ec i popoli della penisola scandinava con la religione).\nIl logo della tecnologia unisce infatti le rune nordiche (Hagall) e (Berkanan), analoghe alle moderne H e B. \u00c8 probabile anche che l'Harald Bl\u00e5tand a cui si deve l'ispirazione sia quello ritratto nel libro \"The Long Ships\" di Frans Gunnar Bengtsson, un \"best seller\" svedese ispirato alla storia vichinga."}
{"id": "630236", "revid": "6066", "url": "https://it.wikipedia.org/wiki?curid=630236", "title": "Nuclei armati rivoluzionari", "text": ""}
{"id": "630240", "revid": "729019", "url": "https://it.wikipedia.org/wiki?curid=630240", "title": "Indicizzazione (motori di ricerca)", "text": "Per indicizzazione si intende l'inserimento di un sito web o un blog nel database di un motore di ricerca. \nL'indicizzazione di un sito internet, in altre parole, \u00e8 il modo in cui il sito viene acquisito e interpretato dai motori di ricerca e quindi compare nelle loro pagine di risposta alle interrogazioni degli utenti web.\nDiversa cosa \u00e8 il posizionamento, che \u00e8 invece un'azione volta a determinare che un sito compaia in una \"specifica posizione\" nelle pagine di risposta dei motori (cio\u00e8 nelle prime posizioni).\nOperazioni dei motori di ricerca.\nRegistrazione dei siti.\nDal lato dei motori di ricerca, l'indicizzazione dei siti web/blog \u00e8 la loro prima e fondamentale operazione. In realt\u00e0 questa fase \u00e8 preceduta dalla scansione delle pagine web pubbliche, che avviene periodicamente (e in automatico) da parte dei principali motori, a patto che le pagine rispettino determinati requisiti di progettazione web e di qualit\u00e0. Successivamente potr\u00e0 avvenire la fase di posizionamento, che \u00e8 quella di cui si occupano gli esperti di Ottimizzazione. L'indicizzazione \u00e8 solo una delle tre fasi necessarie (scansione per trovare contenuti web, indicizzazione per assimilarli e posizionamento per stabilire come e dove siano ricercabili), tutte e tre ben distinte tra di loro, ed \u00e8 importante non fare confusione nel considerarle. Ad esempio, l'indicizzazione \u00e8 solo la parte necessaria perch\u00e9 le pagine del sito siano visibili sui motori, ma non \u00e8 solitamente sufficiente perch\u00e9 il sito sia reperibile una ricerca arbitraria.\nDopo averli registrati, i motori di ricerca scansionano periodicamente i siti presenti nei propri archivi per verificare eventuali aggiornamenti: tramite particolari programmi chiamati \"spider\" (letteralmente \"ragni\", nel senso che essi attraversano la \"ragnatela\" di collegamenti con cui si raffigura simbolicamente il web), entrano in un sito e ne incominciano a leggere il markup HTML, alla ricerca di eventuali modifiche del contenuto o della struttura. Quando uno spider trova un link a un'altra pagina del sito o ad un altro sito, analizza anche quest'ultimo di conseguenza.\nQuando il motore di ricerca termina la lunga operazione di scansione dei siti gi\u00e0 presenti in archivio comincia a scansionare tutti i siti proposti dai webmaster tramite il servizio \"add url\" (segnala un sito) che si trova in tutti i motori di ricerca. Questo sistema \u00e8 oramai obsoleto: \u00e8 preferibile fare uso di strumenti pi\u00f9 moderni per monitorare il proprio sito, come ad esempio la Search Console di Google.\nIl sito non viene indicizzato, totalmente o in parte, se nel markup HTML sono presenti istruzioni come &lt;meta name=\"robots\" content=\"noindex\"&gt;, oppure, in caso di foto, &lt;meta name=\"robots\" content=\"noimageindex\"&gt;; se invece non \u00e8 specificato nulla al riguardo, viene indicizzato l'intero contenuto della pagina Web.Ad eccezione dei meta tag \"ROBOTS\", i metadati HTML hanno un'utilit\u00e0 minima per il posizionamento dei siti nei motori di ricerca, che si basano \"sul testo contenuto nella pagina stessa, sulla popolarit\u00e0 del sito web e su diversi altri parametri\".\nClassificazione dei siti.\nDopo aver scansionato la rete e quindi indicizzato (nel senso di raggruppato) una grandissima mole di pagine web, il motore di ricerca passa alla seconda fase: classificarle e posizionarle in base a delle parole chiave che rispecchino il pi\u00f9 possibile il sito. In questo modo i motori di ricerca, tramite particolari algoritmi, assicurano ai loro utenti contenuti validi e aggiornati. Ogni motore utilizza algoritmi particolari, come il PageRank di Google, che attribuisce ad una pagina un'importanza che dipende dal numero di collegamenti che puntano a tale pagina dagli altri siti internet.\nUltimamente i motori di ricerca tendono a penalizzare, ma non sempre, l'uso di segnalazioni/indicizzazioni automatiche tramite software.\nIndicizzazioni ripetute della stessa pagina vengono considerate spam.\nI tempi di indicizzazione di un sito internet possono variare da poche settimane ai tre mesi.\nDiritto italiano.\nUna sentenza del Tribunale di Roma emessa il 23 marzo 2011, ha condannato un motore di ricerca per aver pubblicato link a siti web \"peer-to-peer\" che consentono lo streaming di film coperti da copyright.\nFattori di progettazione dell'indice.\nI fattori principali nella progettazione dell'architettura di un motore di ricerca includono:\nIndice delle strutture dati.\nLe architetture dei motori di ricerca variano nel modo in cui viene eseguita l'indicizzazione e nei metodi di memorizzazione dell'indice per soddisfare i vari fattori di progettazione.\nSfide nel parallelismo.\nUna delle principali sfide nella progettazione dei motori di ricerca \u00e8 la gestione dei processi di elaborazione seriale. Ci sono molte opportunit\u00e0 per condizioni di gara e errori coerenti. Ad esempio, un nuovo documento viene aggiunto al corpus e l'indice deve essere aggiornato, ma contemporaneamente l'indice deve continuare a rispondere alle query di ricerca. Questa \u00e8 una collisione tra due attivit\u00e0 concorrenti. Considera che gli autori sono produttori di informazioni e un web crawler \u00e8 il consumatore di queste informazioni, afferra il testo e lo memorizza in una cache (o corpus). L'indice forward \u00e8 il consumatore delle informazioni prodotte dal corpus e l'indice invertito \u00e8 il consumatore delle informazioni prodotte dall'indice forward. Questo \u00e8 comunemente indicato come modello produttore-consumatore. L'indicizzatore \u00e8 il produttore di informazioni ricercabili e gli utenti sono i consumatori che devono cercare. La sfida \u00e8 amplificata quando si lavora con l'archiviazione distribuita e l'elaborazione distribuita. Nel tentativo di scalare con quantit\u00e0 maggiori di informazioni indicizzate, l'architettura del motore di ricerca pu\u00f2 coinvolgere il calcolo distribuito, in cui il motore di ricerca \u00e8 costituito da diverse macchine che operano all'unisono. Ci\u00f2 aumenta le possibilit\u00e0 di incoerenza e rende pi\u00f9 difficile mantenere un'architettura parallela, distribuita e completamente sincronizzata.\nIndici invertiti.\nMolti motori di ricerca incorporano un indice invertito durante la valutazione di una query di ricerca per individuare rapidamente i documenti contenenti le parole in una query e quindi classificare questi documenti in base alla pertinenza. Poich\u00e9 l'indice invertito memorizza un elenco dei documenti contenenti ciascuna parola, il motore di ricerca pu\u00f2 utilizzare l'accesso diretto per trovare i documenti associati a ciascuna parola nella query al fine di recuperare rapidamente i documenti corrispondenti. Quanto segue \u00e8 un'illustrazione semplificata di un indice invertito:\nQuesto indice pu\u00f2 solo determinare se una parola esiste all'interno di un particolare documento, poich\u00e9 non memorizza informazioni riguardanti la frequenza e la posizione della parola; \u00e8 quindi considerato un indice booleano. Tale indice determina quali documenti corrispondono a una query ma non classifica i documenti corrispondenti. In alcuni progetti l'indice include informazioni aggiuntive come la frequenza di ogni parola in ogni documento o la posizione di una parola in ogni documento. informazioni sulla posizione consentono all'algoritmo di ricerca di identificare la prossimit\u00e0 delle parole per supportare la ricerca di frasi; la frequenza pu\u00f2 essere utilizzata per aiutare a classificare la rilevanza dei documenti per la query. Tali argomenti sono il fulcro della ricerca nel recupero delle informazioni.\nL'indice invertito \u00e8 una matrice sparsa, poich\u00e9 non tutte le parole sono presenti in ogni documento. Per ridurre i requisiti di memoria di archiviazione del computer, viene archiviata in modo diverso da una matrice bidimensionale. L'indice \u00e8 simile al termine matrici di documenti utilizzato dall'analisi semantica latente. L'indice invertito pu\u00f2 essere considerato una forma di tabella hash. In alcuni casi l'indice \u00e8 una forma di albero binario, che richiede ulteriore spazio di archiviazione ma pu\u00f2 ridurre il tempo di ricerca. Negli indici pi\u00f9 grandi l'architettura \u00e8 tipicamente una tabella hash distribuita.\nUnione dell'indice.\nL'indice invertito viene riempito tramite un'unione o una ricostruzione. Una ricostruzione \u00e8 simile a un'unione, ma prima elimina il contenuto dell'indice invertito. L'architettura pu\u00f2 essere progettata per supportare l'indicizzazione incrementale, cui un'unione identifica il documento oi documenti da aggiungere o aggiornare e quindi analizza ogni documento in parole. Per la precisione tecnica, un'unione fonde i documenti appena indicizzati, che di solito risiedono nella memoria virtuale, con la cache dell'indice che risiede su uno o pi\u00f9 dischi rigidi del computer.\nDopo l'analisi, l'indicizzatore aggiunge il documento di riferimento all'elenco dei documenti per le parole appropriate. In un motore di ricerca pi\u00f9 grande, il processo di ricerca di ogni parola nell'indice invertito (al fine di segnalare che si \u00e8 verificato all'interno di un documento) pu\u00f2 richiedere troppo tempo, e quindi questo processo \u00e8 comunemente suddiviso in due parti, lo sviluppo di un indice forward e un processo che ordina il contenuto dell'indice forward nell'indice invertito. L'indice invertito \u00e8 cos\u00ec chiamato perch\u00e9 \u00e8 un'inversione dell'indice forward.\nL'indice forward.\nL'indice forward memorizza un elenco di parole per ogni documento. Quanto segue \u00e8 una forma semplificata dell'indice forward:\nLa logica alla base dello sviluppo di un indice diretto \u00e8 che quando i documenti vengono analizzati, \u00e8 meglio memorizzare immediatamente le parole per documento. La delineazione consente l'elaborazione asincrona del sistema, che elude parzialmente il collo di bottiglia dell'aggiornamento dell'indice invertito. L'indice forward \u00e8 ordinato per trasformarlo in un indice invertito. L'indice forward \u00e8 essenzialmente un elenco di coppie composto da un documento e una parola, raccolti dal documento. Convertire l'indice forward in un indice invertito \u00e8 solo una questione di ordinare le coppie in base alle parole. A questo proposito, l'indice invertito \u00e8 un indice diretto ordinato per parola.\nCompressione.\nLa generazione o il mantenimento di un indice del motore di ricerca su larga scala rappresenta una sfida significativa per l'archiviazione e l'elaborazione. Molti motori di ricerca utilizzano una forma di compressione per ridurre la dimensione degli indici sul disco. Considera il seguente scenario per un motore di ricerca Internet a testo completo.\nDato questo scenario, un indice non compresso (supponendo un indice semplice e non combinato) per 2 miliardi di pagine web dovrebbe memorizzare 500 miliardi di voci di parole. A 1 byte per carattere o 5 byte per parola, ci\u00f2 richiederebbe 2500 gigabyte di spazio di archiviazione da solo. Questo requisito di spazio pu\u00f2 essere ancora maggiore per un'architettura di archiviazione distribuita a tolleranza di errore. A seconda della tecnica di compressione scelta, l'indice pu\u00f2 essere ridotto a una frazione di questa dimensione. Il compromesso \u00e8 il tempo e la potenza di elaborazione necessari per eseguire la compressione e la decompressione.\nIn particolare, i progetti di motori di ricerca su larga scala incorporano il costo dello stoccaggio nonch\u00e9 i costi dell'elettricit\u00e0 per alimentare lo stoccaggio. Quindi la compressione \u00e8 una misura del costo.\nAnalisi del documento.\nL'analisi del documento separa i componenti (parole) di un documento o altra forma di supporto per l'inserimento negli indici in avanti e invertito. Le parole trovate sono chiamate \"token\" e quindi, nel contesto dell'indicizzazione dei motori di ricerca e dell'elaborazione del linguaggio naturale, l'analisi \u00e8 pi\u00f9 comunemente definita \"tokenizzazione\". A volte \u00e8 anche chiamato parola disambiguazione di confine, il tagging, la segmentazione del testo, l'analisi dei contenuti, analisi del testo, text mining, concordanza generazione, la segmentazione discorso, Lexing, o analisi lessicale. I termini \"indicizzazione\", \"analisi\" e \"tokenizzazione\" sono usati in modo intercambiabile nel gergo aziendale.\nTokenizzazione.\nA differenza degli esseri umani alfabetizzati, i computer non comprendono la struttura di un documento in linguaggio naturale e non possono riconoscere automaticamente parole e frasi. Per un computer, un documento \u00e8 solo una sequenza di byte. I computer non \"sanno\" che uno spazio separa le parole in un documento. Invece, gli esseri umani devono programmare il computer per identificare ci\u00f2 che costituisce una parola individuale o distinta indicata come un segno. Un tale programma \u00e8 comunemente chiamato tokenizer o parser o lexer. Molti motori di ricerca, cos\u00ec come altri software di elaborazione del linguaggio naturale, incorporano programmi specializzati per l'analisi, come YACC o Lex.\nDurante la tokenizzazione, il parser identifica sequenze di caratteri che rappresentano parole e altri elementi, come la punteggiatura, che sono rappresentati da codici numerici, alcuni dei quali sono caratteri di controllo non stampabili. Il parser pu\u00f2 anche identificare entit\u00e0 come indirizzi e - mail, numeri di telefono e URL. Quando si identifica ogni token, \u00e8 possibile memorizzare diverse caratteristiche, come il caso del token (superiore, inferiore, misto, corretto), lingua o codifica, categoria lessicale (parte del discorso, come 'nome' o 'verbo'), posizione, frase numero, posizione della frase, lunghezza e numero di riga.\nRiconoscimento della lingua.\nSe il motore di ricerca supporta pi\u00f9 lingue, un passaggio iniziale comune durante la tokenizzazione \u00e8 identificare la lingua di ciascun documento; molti dei passaggi successivi dipendono dalla lingua (come lo stemming e parte dell'etichettatura vocale). Il riconoscimento della lingua \u00e8 il processo mediante il quale un programma per computer tenta di identificare o classificare automaticamente la lingua di un documento. Altri nomi per il riconoscimento della lingua includono la classificazione della lingua, l'analisi della lingua, l'identificazione della lingua e l'etichettatura della lingua. Il riconoscimento automatico del linguaggio \u00e8 oggetto di ricerche in corso sull'elaborazione del linguaggio naturale. Trovare la lingua a cui appartengono le parole pu\u00f2 comportare l'uso di una tabella di riconoscimento della lingua.\nAnalisi del formato.\nSe il motore di ricerca supporta pi\u00f9 formati di documento, i documenti devono essere preparati per la tokenizzazione. La sfida \u00e8 che molti formati di documenti contengono informazioni sulla formattazione oltre al contenuto testuale. Ad esempio, i documenti HTML contengono tag HTML, che specificano informazioni di formattazione come l'inizio di una nuova riga, il grassetto e la dimensione o lo stile del carattere. Se il motore di ricerca ignorasse la differenza tra contenuto e \"markup\", le informazioni estranee verrebbero incluse nell'indice, portando a risultati di ricerca scadenti. L'analisi del formato \u00e8 l'identificazione e la gestione del contenuto di formattazione incorporato nei documenti che controlla il modo in cui il documento viene visualizzato sullo schermo di un computer o interpretato da un programma software. L'analisi del formato viene anche definita analisi della struttura, analisi del formato, rimozione dei tag, rimozione del formato, normalizzazione del testo, pulizia del testo e preparazione del testo. La sfida dell'analisi del formato \u00e8 ulteriormente complicata dalla complessit\u00e0 dei vari formati di file. Alcuni formati di file sono proprietari con pochissime informazioni divulgate, mentre altri sono ben documentati. I formati di file comuni e ben documentati supportati da molti motori di ricerca includono:\nLe opzioni per gestire vari formati includono l'utilizzo di uno strumento di analisi commerciale disponibile pubblicamente offerto dall'organizzazione che ha sviluppato, mantiene o possiede il formato e la scrittura di un parser personalizzato.\nAlcuni motori di ricerca supportano l'ispezione dei file archiviati in un formato di file compresso o crittografato. Quando si lavora con un formato compresso, l'indicizzatore decomprime prima il documento; questo passaggio pu\u00f2 generare uno o pi\u00f9 file, ciascuno dei quali deve essere indicizzato separatamente. I formati di file compressi comunemente supportati includono:\nL'analisi del formato pu\u00f2 comportare metodi di miglioramento della qualit\u00e0 per evitare di includere \"cattive informazioni\" nell'indice. Il contenuto pu\u00f2 manipolare le informazioni di formattazione per includere contenuto aggiuntivo. Esempi di abuso della formattazione dei documenti per spamdexing:\nRiconoscimento della sezione.\nAlcuni motori di ricerca incorporano il riconoscimento delle sezioni, l'identificazione delle parti principali di un documento, prima della tokenizzazione. Non tutti i documenti di un corpus si leggono come un libro ben scritto, suddiviso in capitoli e pagine organizzati. Molti documenti sul web, come newsletter e report aziendali, contengono contenuti errati e sezioni laterali che non contengono materiale primario (quello di cui tratta il documento). Ad esempio, questo articolo mostra un menu laterale con collegamenti ad altre pagine web. Alcuni formati di file, come HTML o PDF, consentono la visualizzazione del contenuto in colonne. Anche se il contenuto viene visualizzato o sottoposto a rendering in diverse aree della visualizzazione, il contenuto di markup non elaborato pu\u00f2 memorizzare queste informazioni in sequenza. Le parole che compaiono in sequenza nel contenuto di origine non elaborato vengono indicizzate in sequenza, anche se queste frasi e paragrafi vengono riprodotti in parti diverse dello schermo del computer. Se i motori di ricerca indicizzano questo contenuto come se fosse contenuto normale, la qualit\u00e0 dell'indice e la qualit\u00e0 della ricerca potrebbero essere degradate a causa del contenuto misto e della vicinanza impropria delle parole.\nL'analisi della sezione pu\u00f2 richiedere al motore di ricerca di implementare la logica di rendering di ciascun documento, essenzialmente una rappresentazione astratta del documento effettivo, e quindi indicizzare la rappresentazione. Ad esempio, alcuni contenuti su Internet vengono visualizzati tramite JavaScript. Se il motore di ricerca non esegue il rendering della pagina e valuta il JavaScript all'interno della pagina, non \"vedrebbe\" questo contenuto nello stesso modo e indicizzerebbe il documento in modo errato. Dato che alcuni motori di ricerca non si preoccupano dei problemi di rendering, molti progettisti di pagine web evitano di visualizzare i contenuti tramite JavaScript o utilizzano il tag Noscript per assicurarsi che la pagina web sia indicizzata correttamente. Allo stesso tempo, questo fatto pu\u00f2 anche essere sfruttato per far s\u00ec che l'indicizzatore del motore di ricerca \"veda\" contenuti diversi da quelli del visualizzatore.\nIndicizzazione metatag.\nDocumenti specifici spesso contengono meta informazioni incorporate come autore, parole chiave, descrizione e lingua. Per le pagine HTML, il meta tag contiene parole chiave incluse anche nell'indice. La precedente tecnologia dei motori di ricerca su Internet indicizzava solo le parole chiave nei meta tag per l'indice forward; l'intero documento non verr\u00e0 analizzato. A quel tempo l'indicizzazione del testo completo non era cos\u00ec ben consolidata, n\u00e9 l'hardware del computer era in grado di supportare tale tecnologia. Il design del linguaggio di markup HTML inizialmente includeva il supporto per i meta tag allo scopo stesso di essere indicizzati correttamente e facilmente, senza richiedere la tokenizzazione.\nCon la crescita di Internet negli anni '90, molte societ\u00e0 di mattoni e malta sono diventate \"online\" e hanno creato siti Web aziendali. Le parole chiave utilizzate per descrivere le pagine Web (molte delle quali erano pagine Web orientate all'azienda simili a brochure di prodotto) sono cambiate da parole chiave descrittive a parole chiave orientate al marketing progettate per aumentare le vendite posizionando la pagina Web in alto nei risultati di ricerca per query di ricerca specifiche. Il fatto che queste parole chiave fossero specificate soggettivamente portava allo spamdexing, che ha spinto molti motori di ricerca ad adottare tecnologie di indicizzazione del testo completo negli anni '90. I progettisti e le aziende dei motori di ricerca potevano inserire solo cos\u00ec tante \"parole chiave di marketing\" nel contenuto di una pagina web prima di prosciugarlo di tutte le informazioni interessanti e utili. Dato questo conflitto di interessi con l'obiettivo aziendale di progettare siti Web orientati all'utente che fossero \"appiccicosi\", l'equazione del valore della vita del cliente \u00e8 stata modificata per incorporare contenuti pi\u00f9 utili nel sito Web nella speranza di trattenere il visitatore. In questo senso, l'indicizzazione del testo completo \u00e8 stata pi\u00f9 oggettiva e ha aumentato la qualit\u00e0 dei risultati dei motori di ricerca, poich\u00e9 rappresentava un ulteriore passo avanti rispetto al controllo soggettivo del posizionamento dei risultati nei motori di ricerca, che a sua volta ha promosso la ricerca di tecnologie di indicizzazione del testo completo.\nNella ricerca desktop, molte soluzioni incorporano meta tag per fornire agli autori un modo per personalizzare ulteriormente il modo in cui il motore di ricerca indicizzer\u00e0 il contenuto di vari file che non \u00e8 evidente dal contenuto del file. La ricerca sul desktop \u00e8 pi\u00f9 sotto il controllo dell'utente, mentre i motori di ricerca su Internet devono concentrarsi maggiormente sull'indice di testo completo."}
{"id": "630241", "revid": "729019", "url": "https://it.wikipedia.org/wiki?curid=630241", "title": "Heinkel He 60", "text": "LHeinkel He 60 \"Seefalke\" fu un idrovolante a scarponi da ricognizione monomotore biplano sviluppato dall'azienda aeronautica tedesca Ernst Heinkel Flugzeugwerke AG nei primi anni trenta.\nDestinato ai reparti della Luftwaffe che operavano in collaborazione con la Kriegsmarine, fu concepito come equipaggiamento delle navi da battaglia nel ruolo di ricognitore catapultabile terminando il servizio, superato da modelli pi\u00f9 recenti, nei primi anni quaranta come aereo da addestramento.\nStoria del progetto.\nNell'ambito della ricostituzione della propria aeronautica militare con velivoli di nuova tecnologia, nei primi anni trenta il neoistituito Reichsluftfahrtministerium (RLM), il ministero deputato alla gestione dell'intera aviazione civile e militare della Germania del periodo, emise una specifica per la fornitura di un nuovo \nmodello di idrovolante catapultabile destinato ad operare dalle unit\u00e0 maggiori della Kriegsmarine, la marina militare tedesca del periodo, al fine di aumentare le capacit\u00e0 di intercettazione di unit\u00e0 nemiche. Tra le caratteristiche richieste la capacit\u00e0 di operare dalla superficie dell'acqua in mare aperto ed una sufficiente robustezza strutturale per essere issato a bordo tramite una gru.\nPer soddisfare tale necessit\u00e0 Ernst Heinkel, titolare dell'omonima azienda aeronautica, affid\u00f2 il progetto all'ingegner Reinhold Mewes, che gi\u00e0 aveva disegnato il precedente He 59, il quale concep\u00ec un idrovolante a scarponi dall'impostazione convenzionale, un monomotore in configurazione traente, biposto, dalla velatura biplana, realizzato in tecnica mista.\nIl primo prototipo realizzato vene portato in volo nei primi mesi del 1933, equipaggiato con un motore BMW VI da 660\u00a0hp (492\u00a0kW) che si riveler\u00e0 sottopotenziato per il ruolo che era destinato a ricoprire. Ne segu\u00ec un secondo, motorizzato con una versione pi\u00f9 potente del motore BMW, ma le prove in volo rivelarono che le prestazioni erano migliorate solo marginalmente, al prezzo di una minor affidabilit\u00e0 dell'unit\u00e0 propulsiva. Ci\u00f2 nonostante l'RLM ritenne soddisfacenti le prestazioni ed ordin\u00f2 che il modello fosse prodotto in serie con il motore originale. In seguito, nel tentativo di migliorare le prestazioni generali del modello, ad una cellula venne abbinato un Daimler-Benz DB 600 ma, bench\u00e9 le prestazioni fossero migliorate, a causa della scarsa disponibilit\u00e0 del motore non poterono concretizzarsi le premesse per una produzione in serie.\nImpiego operativo.\nUna versione disarmata dell'He 60 inizi\u00f2 ad essere consegnata ai reparti da addestramento della \"Kriegsmarine\" nel giugno 1933 dove, come gi\u00e0 evidenziato nelle prime prove di volo, il modello si rivel\u00f2 lento nell'effettuare le manovre e potenzialmente vulnerabile al fuoco nemico.\nLa principale versione prodotta, l'He 60C, inizi\u00f2 ad essere consegnata ai reparti imbarcati su tutti gli incrociatori della \"Kriegsmarine\" nel 1934. Nello stesso periodo venne utilizzato in conduzioni operativa dai reparti della Legione Condor affiancando le forze nazionaliste durante la Guerra civile spagnola.\nDal 1939 inizi\u00f2 ad essere sostituito in servizio sulle unit\u00e0 navali prima dal pi\u00f9 recente He 114 e subito dopo dall'efficace Arado Ar 196, ricoprendo tuttavia incarichi di prima linea come equipaggiamento degli \"Staffeln\" di perlustrazione costiera all'inizio della Seconda guerra mondiale.\nOramai dichiarati superati, nel 1940 vennero ritirati dalla prima linea e destinati alle scuole di volo, per essere tuttavia riutilizzati in azione durante le prime fasi dell'operazione Barbarossa nel 1941, con il compito di controllare le coste affacciate al Mar Baltico ed al Mar Mediterraneo.\nTutti gli esemplari ancora in condizioni di volo rimasero in servizio fino all'ottobre 1943, data della loro definitiva radiazione."}
{"id": "630242", "revid": "1543377", "url": "https://it.wikipedia.org/wiki?curid=630242", "title": "Picus canus", "text": "Il picchio cenerino (\"Picus canus\") \u00e8 un uccello facente parte della famiglia dei Picchi.\nDistribuzione e habitat.\n\u00c8 autoctono e stanziale di tutte le regioni dell'Europa centrale, dalla Francia fino alla Russia. In Italia \u00e8 visibile soprattutto nelle regioni alpine orientali, principalmente in Trentino-Alto Adige.\nStatus e conservazione.\nCome tutti i picchi \u00e8 specie particolarmente protetta ai sensi dell'art. 157/92."}
{"id": "630246", "revid": "1610933", "url": "https://it.wikipedia.org/wiki?curid=630246", "title": "Picchio cenerino", "text": ""}
{"id": "630249", "revid": "1573940", "url": "https://it.wikipedia.org/wiki?curid=630249", "title": "Panurus biarmicus", "text": "Il basettino (Panurus biarmicus ()), \u00e8 un uccello passeriforme diffuso in Europa, Asia e Africa del nord. \u00c8 l'unica specie nota del genere Panurus e della famiglia Panuridae.\nDescrizione.\n\u00c8 un uccello lungo meno di 8\u00a0cm e con una coda lunga altrettanto. Un aspetto singolare nel maschio (che spiega anche il nome comune in lingua italiana: basettino) sono due vistose basette nere, di forma triangolare, da ciascun lato alla base del becco, quest'ultimo di colore giallo.\nBiologia.\nVoce.\nSi riconosce per il canto simile ad un piccolo campanello \"ping-ping\", che emette mentre si sposta con volo acrobatico tra i canneti.\nAlimentazione.\nSi nutre di insetti e semi di canne\nRiproduzione.\nNidifica in colonie tra le cannucce di palude. La coppia costruisce un nido a coppa profonda con foglie di cannuccia e di altre piante; viene guarnito di infiorescenze di cannuccia e con penne. Il nido viene posto tra gli steli, vicino all'acqua. La femmina depone 4-8 uova chiare, macchiettate che vengono covate anche dal maschio per 10-14 giorni. I pulli si involano 12-15 giorni dopo la schiusa durante i quali vengono nutriti da entrambi i genitori. Si possono avere fino a tre deposizioni all'anno.\nDistribuzione e habitat.\n\u00c8 diffuso in Europa meridionale, Nord Africa e Asia centrale. Predilige le localit\u00e0 paludose e ricche di alberi: nidifica nel folto dei rami, specie canneti, e si nutre in estate di insetti e in inverno di semi: il cambiamento dell'alimentazione \u00e8 legato alla mutazione stagionale della mucosa gastrica. In Italia non \u00e8 molto comune, diffuso soltanto nelle zone di canneto pi\u00f9 conservate.\nConservazione.\nConsiderati l'ampiezza del suo areale e la numerosit\u00e0 della popolazione \"P. biarmicus\" \u00e8 classificato come specie a basso rischio di estinzione."}
{"id": "630250", "revid": "1610933", "url": "https://it.wikipedia.org/wiki?curid=630250", "title": "Basettino", "text": ""}
{"id": "630251", "revid": "46931", "url": "https://it.wikipedia.org/wiki?curid=630251", "title": "Resiani", "text": ""}
{"id": "630257", "revid": "125636719", "url": "https://it.wikipedia.org/wiki?curid=630257", "title": "Saul (Alfieri)", "text": "Saul \u00e8 una tragedia di Vittorio Alfieri in endecasillabi sciolti strutturata in cinque atti. La vicenda, tratta dalla Bibbia, \u00e8 incentrata sulle ultime ore di Saul, nell'accampamento militare di Gelbo\u00e8 durante la guerra contro i Filistei.\nNella narrazione, l'Alfieri si \u00e8 attenuto all'unit\u00e0 di tempo (un giorno), di spazio (Gelbo\u00e9) e di azione, prettamente aristoteliche.\nIdeata e composta nel 1782, il poeta astigiano dedic\u00f2 la tragedia all'amico Tommaso Valperga di Caluso, filosofo e docente di lingue orientali.\nTrama.\nSaul, coraggioso guerriero, fu incoronato re di Israele su richiesta del popolo e consacrato dal sacerdote Samuele, che lo unse in nome di Dio. Col tempo, per\u00f2, Saul si allontan\u00f2 da Dio finendo per compiere diversi atti di empiet\u00e0. Allora Samuele, su ordine del Signore, consacr\u00f2 re un umile pastore: David. Questi fu chiamato alla corte di Saul per placare con il suo canto l'animo del re, e l\u00ec riusc\u00ec ad ottenere l'amicizia di Gionata, figlio del re, e la mano della giovane figlia di Saul, Micol.\nDavid gener\u00f2 per\u00f2 una forte invidia nel re, che vide in lui un usurpatore e al tempo stesso vi vide la propria passata giovinezza. David venne perseguitato da Saul e costretto a rifugiarsi in terre dei filistei (e per questo accusato di tradimento).\nLa vicenda del \"Saul\" narra le ultime ore di vita del re e vede il ritorno di David, che da prode guerriero \u00e8 accorso in aiuto del suo popolo in guerra con i Filistei, pur sapendo bene il rischio che ci\u00f2 poteva comportare per la sua vita. David \u00e8 pronto a farsi uccidere dal re, ma prima vuole poter combattere con il suo popolo.\nSaul vedendolo lo vuole uccidere, ma dopo averlo ascoltato si convince a dargli il comando dell'esercito. David ad un certo punto commette per\u00f2 un errore, parlando di \u201cdue agnelli\u201d in Israele, e ci\u00f2 genera il delirio omicida di Saul verso il giovane. Saul poi spiega a Gionata la dura legge del trono, per la quale \u201cil fratello uccide il fratello\u201d. Davanti al re arriva il sacerdote Achimelech, che porta a Gionata la condanna divina e lo mette al corrente dell'avvenuta incoronazione di David. Il re fa uccidere il sacerdote, e da l\u00ec egli andr\u00e0 sempre pi\u00f9 verso il delirio.\nNell'ultimo atto, Saul prevede in un incubo la propria morte e quella dei suoi figli e con una visione piena di sangue si ridesta, e coglie la realt\u00e0 dei fatti: i Filistei li stanno attaccando, e l'esercito israelita non riesce a difendersi. A questo punto Saul ritrova se stesso, e uccidendosi riconquista l'integrit\u00e0 di uomo e di re.\nAtto I.\nDavid compare nel campo degli Israeliti a Gelbo\u00e8; egli non vuole pi\u00f9 vivere fuggendo da Saul e desidera combattere i Filistei. Giunge Gionata, felice di rivedere l'amico. Gionata racconta a David che Saul, preda di uno spirito malvagio (\u00abun rio demon, che fero gl'invasa il cor\u00bb), \u00e8 pericolosamente avvinto dalle lusinghe del perfido Abner e che Micol vive tristemente per la sua assenza. David chiede a Gionata quando potr\u00e0 rivederla. Micol appare annunciando al fratello che si vuole mettere in cerca dell'amato ma David, che si era fatto da parte, si unisce a lei e i due si ritrovano uniti. Decidono che si dovr\u00e0 cercare il momento propizio per presentarsi a Saul e cercare una buona riconciliazione\nAtto II.\nSaul sta conversando con Abner, rimpiangendo la propria passata grandezza e dispiacendosi per l'attuale disgrazia, che Abner attribuisce a David. Saul racconta un recente sogno, nel quale l'ombra di Samuele gli ha tolto la corona dal capo per posarla su quello di David, ma David non l'ha accettata, dicendo a Samuele di restituirla a Saul. Giungono Gionata e Micol; essi con tono persuasivo preparano Saul all'arrivo di David, che in seguito giunge e umilmente chiede a Saul di permettergli di combattere ancora contro i loro nemici. Saul sembra accettare le suppliche di David, ma interviene Abner, accusando David di tramare, con l'aiuto dei profeti, contro Saul. David dimostra la propria innocenza mostrando un lembo del mantello di Saul che gli ha tagliato mentre dormiva nella grotta di Engaddi: avrebbe potuto facilmente ucciderlo ma non lo ha voluto fare. Saul alfine si convince e si rallegra per il ritorno di David, affidandogli il comando dell'esercito, e chiede a Gionata di combattere con lui:\nAtto III.\nAbner espone a David il proprio piano di battaglia, che viene lodato; Abner avr\u00e0 il comando della parte principale dell'esercito, mentre David e Gionata combatteranno nei pressi della tenda di Saul. David rimane solo, poi lo raggiunge Micol, dicendogli che Abner ha ancora cercato di destare la rabbia di Saul contro di lui e mostrandosi preoccupata per la sua sicurezza. Giungono anche Gionata e Saul, e quest'ultimo \u00e8 visibilmente in preda a uno degli attacchi di follia che negli ultimi tempi lo hanno colpito. Ma alla fine Saul scoppia in lacrime, e Gionata chiede a David di aiutarlo a ritrovare la calma cantando uno dei carmi celesti in cui eccelle e con cui spesso in passato ha allietato il re. David accetta il consiglio, ricorrendo a poemi lirici di metro vario, secondo il tema che intende celebrare. I versi finali di tono guerresco, per\u00f2, in cui David vanta le proprie doti (\u00abdue spade ha nel campo il popol nostro\u00bb) risvegliano ancora la follia di Saul, che cerca di afferrare la spada per abbattere David; Gionata e Micol glielo impediscono e David fugge.\nAtto IV.\nGionata e Micol si lamentano dello stato di Saul. Quest'ultimo giunge, chiedendo a Micol di condurgli David. Rimasto solo con Gionata, Saul gli racconta i suoi contrastanti sentimenti di odio e amore per David, che Gionata attribuisce alla volont\u00e0 celeste. Giunge Abner, dicendo che nel momento della battaglia imminente David \u00e8 scomparso, e che il sacerdote Achimelech, che conduce con s\u00e9, \u00e8 stato scoperto nel campo. Achimelech ammette la propria identit\u00e0, e Saul lo accusa di avere aiutato David consegnandogli la spada di Golia:\nAchimelech difende David, predice a Saul la prossima sventura e indica in Abner un malvagio consigliere (\u00abVe' chi a morir ti spinge: costui; quest'Abner, di Sat\u00e0n fratello\u00bb).\nSaul comanda che Achimelech venga messo a morte, nonostante le suppliche di Gionata, e ordina ad Abner di cambiare i piani di battaglia decisi da David: egli vuole che si combatta al mattino e non al pomeriggio, come invece David e Abner avevano stabilito, per avere il sole alle spalle e in faccia al nemico. Rientra Micol senza David, e monta ancora la furia di Saul, il quale ordina che le armi siano rivolte contro David se questo si presenter\u00e0 in battaglia, poi si trova a pensare di potersi fidare solo di se stesso:\nAtto V.\nDavid e Micol si separano teneramente: Micol ha riferito le intenzioni di Saul al marito, e questi a malincuore decide di fuggire, ma non vuole che lei l'accompagni, perch\u00e9 prevede di andare incontro a dure avversit\u00e0. Micol resta sola e sente inattesi suoni di battaglia in lontananza, e presso di lei Saul che si lamenta gemendo. Saul entra in preda al delirio: vede la morte incombere su s\u00e9 e i suoi figli, si rimprovera per l'assassinio di Achimelech e vorrebbe richiamare David per donargli il trono. Accorre Abner accompagnato da alcuni soldati in fuga, dicendo che c'\u00e8 stato un improvviso attacco dei Filistei, che hanno sconfitto le forze di Saul e ora sono sul punto di minacciare Saul stesso. Saul non ascolta le suppliche di Abner di fuggire, ma gli chiede di portare in salvo Micol, l'unica figlia che gli resta poich\u00e9 anche Gionata \u00e8 stato ucciso. I Filistei entrano mentre Saul, ritrovati dignit\u00e0 e lucidit\u00e0, dopo avere riconosciuto che l'ira divina lo ha portato alla disfatta, \u00e8 nell'atto di trafiggersi con la propria spada:\nCommento.\nL'azione della tragedia gravita attorno alla figura del re Saul, in costante oscillazione tra passioni opposte.\nSu di lui pende la condanna di Dio, e di questo Saul \u00e8 convinto in quanto consapevole delle proprie azioni, da cui il suo tormento. Un tormento che si manifesta sotto forma di incubi e di follia ad opera di uno spirito maligno. Come si evidenzia nella terza scena del quarto atto in cui Saul rivolgendosi al re Filisteo Arcamazeh si dice pronto ad affrontare la morte solo per porre fine alla sofferenza sua e della sua stirpe annullando la maledizione che grava su di lui.\nNel II atto Saul narra un incubo nel quale il sacerdote Samuele chiamava lui e la sua discendenza alla morte, poi questi gli \u201cstrappa la corona dal crine\u201d per metterla sulla testa del nuovo re di Israele: David.\nSaul odia David, colui che ai suoi occhi vuole portargli via la dignit\u00e0 reale e l'amore della figlia. David \u00e8 un valoroso guerriero noto in tutto il mondo, mentre Saul ormai \u00e8 un vecchio re in decadenza, prossimo alla morte. Se da un lato Saul \u00e8 conscio del fatto che solo David pu\u00f2 ottenere la vittoria sicura sui Filistei e dare l'amore alla figlia, dall'altra il vertiginoso aumento del potere di David, gi\u00e0 incoronato re dai sacerdoti, crea in lui un odio senza limiti.\n\u00c8 cos\u00ec che Saul si trova a combattere, in perenne fluttuazione tra due passioni opposte. Egli non riesce pi\u00f9 ad essere contemporaneamente padre e re vincente. Il suo \u00e8 un io disgregato, incapace di ritrovare l'unit\u00e0. Questo aspetto in particolare fu analizzato dall'allievo di Freud Jung nell'analisi degli archetipi. \u00c8 proprio un percorso verso l'unit\u00e0 di Saul, quello che si compie lungo i cinque atti della tragedia. Saul passa attraverso i sentimenti pi\u00f9 contrapposti mentre si avvicina man mano la sua ultima meta: il suicidio.\nEgli trover\u00e0 finalmente la sua integrit\u00e0 attraverso una rinuncia radicale: uomo che rifiuta la vita, padre che rinuncia alla figlia, re che rinuncia al suo popolo che \u201ccade\u201d. Ma ritrova un'immagine definitiva e coerente che nessuno potr\u00e0 annullare. \u00c8 cos\u00ec che la rinuncia va letta come un supremo possesso: con la morte Saul espia i suoi eccessi sanguinosi e tirannici, rinuncia alla figlia dandole una prova di offerta d'amore.\nPur prendendo il soggetto dalla Bibbia, Alfieri non d\u00e0 vita ad un dramma religioso, ma ad un dramma psicologico incentrato sulla contraddittoriet\u00e0 di Saul. Egli \u00e8 un tiranno che, dopo la sua sterminata brama di dominio, diventa un eroe lasciandosi alle spalle una lunga vita di miseria e abiezione, per poi trovare il riscatto dalla miseria delle passioni, delle debolezze e della paura attraverso il suicidio, inteso non come atto vile e rinunciatario, ma come atto eroico."}
{"id": "630261", "revid": "72396", "url": "https://it.wikipedia.org/wiki?curid=630261", "title": "Villaggio Pot\u00ebmkin", "text": "I villaggi Pot\u00ebmkin sarebbero stati dei villaggi fittizi cos\u00ec chiamati dal principe Grigorij Aleksandrovi\u010d Pot\u00ebmkin, che ne volle la creazione.\nStoria.\nSecondo il rapporto di un diplomatico, il principe li avrebbe fatti costruire lungo le rive del Dnepr, nei territori conquistati dall'Impero Ottomano, per impressionare Caterina II di Russia durante un viaggio in Crimea nel 1787: i villaggi erano di cartapesta e c'erano attori che si atteggiavano a falsi pastori fingendo di vivere una vita facile e felice. \nL'imperatrice fu stupita di vedere in questa regione anche un esercito ben organizzato e un'intera flotta a Sebastopoli. Nel suo viaggio Caterina II era accompagnata dai numerosi ambasciatori stranieri. Uno di questi diplomatici, l'ambasciatore Helbig, \u00e8 considerato l'autore della leggenda. L'episodio \u00e8 narrato infatti in un suo libro-pamphlet dal titolo \"Pot\u00ebmkin Tavrkiceskij\". Il pamphlet fu pubblicato ad Amburgo ed ebbe una vasta diffusione nei Paesi Bassi e Gran Bretagna. \nNel suo libro Helbig accusava Potemkin di aver sottratto il denaro ricevuto per la provincia e di aver organizzato la truffa per non farsi scoprire dall'imperatrice. In particolare avrebbe impiegato trucchi quali spostare gli stessi greggi di pecore lungo il percorso dell'imperatrice e di aver dipinto diversi mercantili da navi militari presentandoli come la flotta di Sebastopoli.\nEsiste tuttavia una dettagliata relazione del conte Razumvskij che visit\u00f2 la regione nel 1782, ovvero cinque anni prima del viaggio di Caterina II, documentando i risultati raggiunti. Numerosi altri resoconti furono scoperti in archivio dallo storico e docente russo Druznina, studioso delle leggende, a documentazione dei progressi ottenuti in Crimea lungo l'arco di decenni dal conte Potemkin. Ci sono ad esempio relazioni dettagliate che l'ambasciatore inglese Alan Gerbert invi\u00f2 in patria.\nAd oggi l'unica fonte della cosiddetta leggenda dei villaggi di Potemkin rimane il pamphlet di Helbig, ragione per cui l'episodio \u00e8 ritenuto una leggenda e un mito.\nSecondo lo storico russo Pietro Romanov, Helbig non avrebbe partecipato al viaggio di Caterina II ma si sarebbe limitato a raccogliere l'aneddoto che girava a corte a San Pietroburgo. A testimonianza di ci\u00f2 fu pubblicato da Romanov un documento d'archivio che indica la nomina ad ambasciatore di Helbig e il suo arrivo alla corte russa verso la fine del regno di Caterina II."}
{"id": "630262", "revid": "399", "url": "https://it.wikipedia.org/wiki?curid=630262", "title": "Musa appenninica", "text": ""}
{"id": "630264", "revid": "1529788", "url": "https://it.wikipedia.org/wiki?curid=630264", "title": "Politica agricola comune", "text": "La politica agricola comune (PAC) \u00e8 una delle politiche comunitarie di maggiore importanza, impegnando circa il 39% del bilancio dell'Unione europea.\n\u00c8 prevista dal Trattato istitutivo delle Comunit\u00e0.\nStoria.\nI sei paesi che costituirono il Mercato Europeo Comune erano appena usciti dalla guerra, in cui la popolazione aveva conosciuto situazioni di gravissima penuria alimentare. In Germania una situazione prossima alla fame si era perpetuata fino all'alba degli anni cinquanta. Quando i partner dell'accordo romano inviarono i propri ministri dell'agricoltura, circondati da stuoli di collaboratori tecnici, a Stresa, tra il 3 e l'11 luglio 1958, per decidere quale sarebbe stata la politica agraria del Mec, l'ordine dei governi era fondamentalmente uno: assicurare la certezza e l'abbondanza dei rifornimenti, qualunque situazione potesse attraversare il mercato mondiale. La durissima rivalit\u00e0 tra USA e URSS rendeva facilmente prevedibili, infatti, difficolt\u00e0 di transito marittimo: l'imperativo fu di assicurare il cibo a tutti gli europei. Della situazione approfitt\u00f2 la Francia, consapevole delle proprie immense risorse agrarie. Lucidamente, de Gaulle ordin\u00f2 al ministro Pisani di obbligare la Germania, che risentiva ancora, psicologicamente, della sconfitta, a pagare il conto del successo agricolo francese. Adenauer dovette ordinare al proprio ministro di accettare, per entrare nel consorzio, il diktat del Generale.\nUna delle misure consiste nella fissazione di livelli minimi di prezzo per i prodotti agricoli, che generano enormi eccedenze. La procedura usuale dell'Unione Europea \u00e8 pagare gli esportatori perch\u00e9 vendano tali prodotti all'estero.\nLa storia dell'agricoltura del Mercato comune, che diverr\u00e0 Comunit\u00e0 europea poi Unione europea, assorbendo, prima, la Grecia, l'Inghilterra, la Spagna e il Portogallo, poi tutti i paesi dell'est del Continente, \u00e8 la storia dell'immenso successo della politica varata a Stresa, coronata da quell'abbondanza che si \u00e8 tradotta, tra gli anni settanta e ottanta, in surplus di difficilissimo smaltimento (vedi Sovrapproduzione di burro nella CEE). Il Consiglio dei ministri europei ha dovuto combattere, negli anni, con difficolt\u00e0 sempre pi\u00f9 gigantesche, soprattutto contro un'opinione pubblica che ha dimostrato chiaramente di rifiutare di finanziare i surplus, e l'assedio concentrico di tutti gli esportatori mondiali, in primo luogo gli Stati Uniti, che pretendevano di esportare nel ricco mercato europeo.\nNel 1992 \u00e8 stato approvato il progetto di riforma McSharry con il quale si cerca di ridurre l'onere della politica agricola comunitaria, cos\u00ec pesante da compromettere lo sviluppo di altre politiche.\nNegli ultimi anni gli organi dell'Unione hanno radicalmente cambiato la politica tradizionale, i ministri dell'agricoltura possono vantare di avere assecondato gli impulsi dei media e dell'opinione pubblica. I nuovi regolamenti hanno drasticamente ridotto gli stimoli a produrre.\nMentre in precedenza il reddito degli agricoltori comunitari veniva sostenuto principalmente a mezzo di sussidi, dagli anni '90 si \u00e8 cominciato a dare maggiore applicazione al sistema delle \"quote\" di produzione, in modo da garantire agli agricoltori un livello minimo dei prezzi dei prodotti e di ripartire equamente tra i vari paesi comunitari una quota di produzione garantita. Tale politica ha per\u00f2 avuto un esito sostanzialmente negativo, in particolare per l'Italia che, non avendo saputo ottenere quote adeguate alla sua capacit\u00e0 produttiva e al suo fabbisogno interno, ha visto molto penalizzato il proprio settore agro-alimentare. \nCi\u00f2 \u00e8 dipeso anche dal fatto che i paesi mediterranei non hanno saputo fare fronte comune per difendere le loro esigenze specifiche nel settore agricolo, a differenza dei paesi dell'Europa settentrionale e della Francia che hanno saputo volgere la Politica Agricola Comunitaria a proprio favore attraverso un'azione pi\u00f9 incisiva e presente.\nDescrizione.\nTrattato di Roma.\nL'articolo 3 del Trattato di Roma afferma che la Comunit\u00e0 ha il compito di promuovere, mediante l'instaurazione di un mercato comune e il graduale riavvicinamento delle politiche economiche degli stati membri, uno sviluppo armonioso delle attivit\u00e0 economiche. Per raggiungere tale scopo, occorreva:\nLa PAC (Politica Agricola Comune o Comunitaria), fin dal suo inizio si era prefissata quattro obiettivi:\nA tal fine fu istituito il Fondo europeo di orientamento e garanzia agricola (FEOGA). Il mantenimento dei prezzi fu assicurato dalla CEE, grazie ad apposite aziende che si preoccupavano dell'acquisto delle eccedenze di produzione ad un prezzo d'intervento leggermente inferiore a quello indicativo. Le eccedenze venivano in seguito vendute a Paesi terzi con esportazioni sottocosto, utilizzate per la produzione di biocarburanti o, nel peggiore dei casi, tolte dal mercato e distrutte.\nA causa dei prezzi dei prodotti agricoli dei Paesi extracomunitari, troppo bassi rispetto a quelli della Comunit\u00e0 Europea, furono erette delle vere e proprie barriere doganali, che imponevano dazi sulle merci in ingresso, facendone crescere il prezzo e scoraggiandone, quindi, l'importazione. Il meccanismo utilizzato era quello dei \"prelievi variabili alla esportazioni\": il dazio si adeguava al variare del prezzo internazionale, raggiungendo sempre il livello del \"dazio proibitivo\". Questo spiazzava sistematicamente le importazioni nei Paesi Europei che vedevano le proprie produzioni protette dalla concorrenza estera. \nParallelamente, le esportazioni verso i Paesi dell'area extracomunitaria, furono incoraggiate con sovvenzioni (restituzioni) agli esportatori; tali restituzioni, compensavano la differenza tra prezzi comunitari pi\u00f9 alti e prezzi esterni, pi\u00f9 bassi. In tal modo, si ridussero le eccedenze che, altrimenti, sarebbero dovute essere acquistate dalle aziende incaricate dal FEOGA. Le esportazioni avevano per\u00f2, per effetto dei sussidi, prezzi molto bassi nel mercato internazionale, tanto bassi da spiazzare le produzioni degli altri Paesi che non si proteggevano con i dazi dalla concorrenza estera. L'effetto in questi Paesi, tipicamente i Paesi in via di sviluppo, \u00e8 stato quello di spiazzare totalmente la loro offerta domestica. Questo li ha trasformati da Paesi autonomi nella produzione agricola interna a Paesi cronicamente dipendenti dalle importazioni a basso costo dall'estero. I prezzi bassi hanno portato a fenomeni di abbandono delle campagne e alla perdita di conoscenze formali e informali.\nTutta questa serie di norme per\u00f2 sfavor\u00ec l'Italia poich\u00e9 i provvedimenti presi non tennero conto della particolare situazione italiana. Vennero inoltre favoriti i prodotti primari come grano e patate danneggiando cos\u00ec l'Italia che invece produceva prodotti come agrumi, olio d'oliva, vino, ecc.\nQueste problematiche vennero per\u00f2 risolte successivamente con le opportune modifiche.\nIl FEOGA.\nQuesto meccanismo mostr\u00f2 subito un difetto: l'obiettivo della garanzia prevalse su quello dell'orientamento, favorendo da parte delle aziende agricole una tendenza ad accontentarsi del profitto garantito dai prezzi di intervento e dai prelievi tariffari. Venivano favorite quindi, sia le aziende meritevoli, quelle dirette da imprenditori pi\u00f9 capaci, sia quelle meno efficienti, a scapito dell'ammodernamento, con grave costo sopportato dalla Comunit\u00e0 europea.\nA causa della crisi mondiale alimentare e del cambiamento climatico, la riforma della politica agricola comune \u00e8 stata recentemente oggetto di dibattito all'interno del Parlamento europeo.\nLa riforma della PAC dopo il 2013.\nLa Conferenza sulla Revisione del Bilancio organizzata dalla Commissione Europea nel Novembre 2008 rappresenta indubbiamente un punto iniziale di dibattito.\nInoltre, la pubblicazione nel Novembre 2009 di una dichiarazione realizzata da un gruppo di influenti economisti agrari provenienti da tutta Europa che sostengono \"Una Politica Agricola Comune per i beni pubblici europei\" ha alimentato ulteriormente tale dibattito. La dichiarazione propone di eliminare tutti quei sussidi che stimolano la produzione e sostengono il reddito degli agricoltori.\nDa aprile a giugno 2010, Dacian Ciolo\u015f, il Commissario Europeo responsabile dell'Agricoltura e dello sviluppo rurale, ha organizzato un dibattito pubblico sul futuro della PAC. Questo dibattito era aperto a tutti i settori della societ\u00e0. Secondo il Commissario europeo: \" La politica agricola europea non \u00e8 un dominio riservato ai soli agricoltori. \u00c8 la societ\u00e0 intera a beneficiare di questa politica comune europea, che investe aree come l'alimentazione, la gestione dei territori e la protezione dell'ambiente.\"\nPer questo dibattito \u00e8 stato creato un sito internet dove il pubblico generale, ma anche le organizzazioni agricole potevano mandare i loro contributi.\nIl dibattito era concentrato su 4 domande. Il pubblico poteva esprimere la sua opinione per ogni domanda:\nI singoli cittadini, gruppi di riflessione e parti interessate (agricoltori, ecc\u2026) hanno inviato quasi 6000 contributi. Si tratta dunque del pi\u00f9 grande dibattito dell'UE condotto dalla Commissione europea fino ad ora. Un organismo indipendente ha quindi redatto una sintesi dei contributi ricevuti.\nLa prospettiva di Ciolo\u015f sulla riforma della PAC.\nDacian Ciolo\u0219 ha elencato le sette sfide che secondo lui sta affrontando la PAC oggi: l'alimentazione, la globalizzazione, l'ambiente, la sfida economica, la sfida territoriale, la diversit\u00e0 dell'agricoltura e la semplificazione della politica. La sua visione per il futuro, usando le sue parole, \u00e8 la seguente: \"Vedo una PAC forte, fondata su due pilastri. Una PAC che sostiene la diversit\u00e0 di tutte le agricolture e dei territori rurali europei, una PAC che crea i beni pubblici che la societ\u00e0 europea attende.\"\nLe tappe successive.\nLe contribuzioni ricevute durante il dibattito daranno spunto per preparare un documento sulla comunicazione della PAC dopo il 2013 che sar\u00e0 pubblicato il 18 novembre 2010. Sulla base di questo documento, la Commissione Europea varer\u00e0 una consultazione con le parti interessate. Dai risultati della consultazione, la Commissione Europea preparer\u00e0 un abbozzo di legislazione che sar\u00e0 inviato al Consiglio dell'UE e al Parlamento Europeo. Per la prima volta, le due istituzioni europee decideranno insieme sulla futura politica agricola. \nIl Trattato di Lisbona, che \u00e8 in vigore dal Dicembre 2009 ha esteso i poteri del PE. Adesso sulle questioni di agricoltura, il PE e il Consiglio decidono insieme secondo la procedura di codecisione.\nLa Pac oggi.\nLa Pac ha come obiettivo di aiutare gli agricoltori a produrre quantit\u00e0 di cibo sufficienti per l'Europa, garantire cibi sicuri e di qualit\u00e0 a prezzi accessibili, assicurare un tenore di vita equo agli agricoltori, proteggendoli da una eccessiva volatilit\u00e0 dei prezzi, dalle crisi di mercato e dagli squilibri all'interno della filiera alimentare, investendo nell'ammodernamento delle loro fattorie, mantenere comunit\u00e0 rurali prospere in tutta la Ue, creare e conservare posti di lavoro nell'industria alimentare, tutelare l'ambiente, il benessere degli animali e la biodiversit\u00e0, mitigare i cambiamenti climatici, attraverso uno sfruttamento sostenibile delle risorse ambientali.\nIn sostanza, ci si ispira a criteri di sviluppo ecosostenibile, sostegno agli agricoltori riducendo le sperequazioni all'interno della Ue, concentrandosi in particolare sui giovani agricoltori, sugli operatori all'interno di mercati a basso reddito e su quelli che vivono in zone soggette a vincoli naturali.\nPer il settennato 2014-2020 sono stati stanziati 408.31 miliardi, il 38% del bilancio Ue.\nPrimo Pilastro.\nTali interventi vengono realizzati dal Fondo Europeo Agricolo di Garanzia, erede del Feoga, che non \u00e8 un fondo strutturale europeo bens\u00ec il braccio finanziario della Pac che agisce in regime di cofinanziamento con i Paesi membri, ai sensi del Regolamento UE 1290/05.\nSecondo Pilastro.\nIl FEASR assicura la realizzazione di questi obiettivi, affiancata dal FESR e dal Fondo Sociale Europeo.\nLa PAC e gli impegni di condizionalit\u00e0.\nTutti gli agricoltori beneficiari di pagamenti diretti sono soggetti al rispetto della condizionalit\u00e0, al fine di evitare riduzioni o esclusioni nell'erogazione dei contributi comunitari. La condizionalit\u00e0 si compone dei Criteri di Gestione Obbligatori, ovvero dei requisiti in materia di salute pubblica, benessere animale, sicurezza alimentare e delle Buone Condizioni Agronomiche ed Ambientali al fine di rendere pi\u00f9 verde e sostenibile la PAC.\nNorme di etichettatura.\nIn occasione del 17\u00b0 Forum Ambrosetti, svoltosi il 19 e 20 ottobre 2018 sul tema dell'Agricoltura e dell'Alimentazione, \u00e8 stato presentato un rapporto nel quale si stima che circa il 20% del cibo importato annualmente in Italia \u00e8 prodotto in violazione di norme nazionali e comunitarie, in particolare per l'impiego del lavoro minorile e di sostanze chimiche vietate. Ci\u00f2 riguarda ad esempio queste categorie di importazione: pesticidi per le banane e gli ananas provenienti da Ecuador e Costa Rica, metalli pesanti nei pesci e molluschi del Vietnam; pesticidi nei prodotti di Costa Rica nelle fragole egiziane, aflatossine nei pistacchi iraniani, ma anche nocciole e fichi secchi turchi; lenticchie americane trattate con glifosato nelle fasi precedenti la raccolta.\nTali fatti hanno indotto vari Stati membri ad adottare per alcune categorie di prodotti l'obbligo di indicare la provenienza degli alimenti in etichetta, e a sollecitare un intervento legislativo in merito da parte dell'Unione Europea."}
{"id": "630267", "revid": "1851848", "url": "https://it.wikipedia.org/wiki?curid=630267", "title": "Nicola Caricola", "text": "\u00c8 noto anche come Caricola II poich\u00e9 anche suo fratello maggiore Carmine ha giocato a calcio (Taranto, Bisceglie).\nCarriera.\nCresciuto nel , con cui gioc\u00f2 dal 1981 al 1983 in Serie B, fu chiamato in Nazionale Under-21, con cui esord\u00ec il 6 ottobre 1982 contro l'Austria, giocando poi in totale 10 partite con gli azzurrini.\nPass\u00f2 ventenne alla Juventus, con cui rimase fino al 1987, vincendo due scudetti. Esord\u00ec in Serie A l'11 settembre 1983 in Juventus- (7-0). In bianconero vinse anche la Coppa delle Coppe e la Supercoppa europea del 1984, Coppa dei Campioni e la Coppa Intercontinentale del 1985. Successivamente si trasfer\u00ec al Genoa, dove rimase sino al 1994, giocando anche la Coppa UEFA.\nEmigr\u00f2 nel 1996 negli Stati Uniti insieme a Roberto Donadoni con cui gioc\u00f2 nel New York Metrostars, prima di ritirarsi nel 1997."}
{"id": "630275", "revid": "599013", "url": "https://it.wikipedia.org/wiki?curid=630275", "title": "Caporalato", "text": "Il caporalato \u00e8 una forma illegale di reclutamento e organizzazione della mano d\u2019opera nel lavoro dipendente, sanzionata dagli ordinamenti di vari Stati del mondo.\nIl fenomeno \u00e8 cos\u00ec detto dalla denominazione gergale degli intermediari - detti appunto \"caporali\" - che assumono per breve periodo (giornaliero o al pi\u00f9 settimanale) operai senza rispettare le regole di assunzione e i diritti dei lavoratori. \nStoria.\nDalla seconda met\u00e0 del XX secolo, con lo sviluppo del diritto del lavoro, la pratica del caporalato \u00e8 progressivamente emersa come attivit\u00e0 della criminalit\u00e0 organizzata volta all'elusione della disciplina sul lavoro, mirante allo sfruttamento illegale e a basso costo di manodopera agricola. I salari elargiti ai lavoratori ('giornate') sono notevolmente inferiori rispetto a quelli del tariffario regolamentare e spesso privi di versamento dei contributi previdenziali.\nVa anche aggiunto, in relazione alla condizione femminile, che \"a volte il rapporto della donna con il caporale va oltre il lavoro in agricoltura e, in una sorta di complicit\u00e0 protettiva, il caporale spesso coinvolge le sue protette in giri illeciti e clandestini\".\nDiffusione in Italia.\nIl caporalato era diffuso su tutto il territorio italiano, in particolare nel settore ortofrutticolo del Mezzogiorno e nell'edilizia del Settentrione. Secondo la legge italiana attuale il caporale \u00e8 un mediatore illegale di manodopera e gestore dei lavori secondo le richieste dell'imprenditore agricolo.\nIl caporalato \u00e8 spesso collegato ad organizzazioni mafiose e malavitose. Esso generalmente trova grande riscontro nelle fasce pi\u00f9 deboli e disagiate della popolazione, ad esempio tra i lavoratori immigrati, come gli extracomunitari. Il fenomeno del caporalato si \u00e8 ancor pi\u00f9 diffuso con i recenti movimenti migratori provenienti dall'Africa, dalla Penisola balcanica, dall'Europa orientale e dall'Asia: infatti chi migra clandestinamente nella speranza di migliorare la propria condizione finisce facilmente nelle mani di queste persone, che li riducono in condizioni di schiavit\u00f9 e dipendenza. Inchieste giornalistiche del 2015 mostrano che il fenomeno continua ad aver diffusione anche nei confronti di donne italiane durante le campagne di raccolta dell'uva e delle fragole. I media hanno riportato, in un caso tragico che ha fatto scalpore, che l'azienda pagava regolarmente l'agenzia di lavoro interinale, mentre alla lavoratrice arrivava una retribuzione enormemente inferiore.\nItalia settentrionale.\n Lo sfruttamento della manodopera a basso costo in agricoltura \u00e8 prassi diffusa non solo al Sud, ma anche in Toscana,Emilia-Romagna, Piemonte, Lombardia.\nPuglia.\nIl caporalato \u00e8 apparso nelle cronache giornalistiche nel maggio del 1980: tre ragazze di Ceglie Messapica in Puglia persero la vita in un autobus dei caporali. Il 17 luglio alcuni caporali tentarono di investire lavoratori e sindacalisti di Villa Castelli durante una manifestazione contro il fenomeno, dopo aver rivolto loro minacce di morte. Il 21 luglio sempre a Villa Castelli otto caporali armati di pistola aggredirono i sindacalisti della CGIL e assaltarono la sede locale del sindacato. Nel 1982 un caporale prima di suicidarsi piazz\u00f2 11 ordigni a Villa Castelli nei pressi delle residenze di esponenti del movimento anti-caporalato. Il fenomeno non fu sradicato e il 5 giugno 2011 nell'ambito dell'operazione \"Little Castle\" la Guardia di Finanza sequestr\u00f2 beni per un milione e mezzo di euro.\nCalabria.\nNel gennaio 2010 i lavoratori extracomunitari di Rosarno in Calabria organizzarono una serie di manifestazioni contro i caporali, la tensione sfoci\u00f2 in una escalation di violenza tra braccianti e abitanti del piccolo centro calabrese. Il 26 aprile 2010 furono arrestati a Rosarno 30 caporali, i quali sfruttavano lavoratori extracomunitari costretti a lavorare in condizioni disumane nei campi, raccogliendo agrumi coltivati nel rosarnese, con turni di lavoro pari a 15 ore al giorno. L'inchiesta consent\u00ec inoltre di fare luce su un sistema di truffe perpetrate ai danni degli enti previdenziali. Sul piano patrimoniale, sono stati sequestrati duecento terreni e venti aziende agricole per un valore complessivo di 10 milioni di euro.\nIl contrasto del fenomeno.\nItalia.\nL'art. 12 del D.L. 13 agosto 2011, n. 138, convertito con modificazioni dalla legge 14 settembre 2011, n. 148 ha introdotto nel codice penale italiano il nuovo reato di \"intermediazione illecita e sfruttamento del lavoro\". Le pene previste per i cosiddetti \"caporali\" sono la reclusione da cinque a otto anni e una multa da 500 a 1.000 \u20ac per ogni lavoratore coinvolto. Il governo ha annunciato il ricorso a strumenti normativi per punire gravemente, fino alla confisca dei beni, le aziende che utilizzano manodopera tramite il \"caporalato\", mentre sui media si \u00e8 sottolineato che il problema risiede principalmente nell'intermediazione, mascherata da forme solo in apparenza con una rispettabilit\u00e0 legale (false cooperative, filiali \"inquinate\" di agenzie di lavoro interinale). Il 18 ottobre 2016 la Camera approva il disegno di legge per il contrasto al caporalato e al lavoro nero."}
{"id": "630278", "revid": "547992", "url": "https://it.wikipedia.org/wiki?curid=630278", "title": "Silvino Chiappara", "text": "Carriera.\nHa iniziato la carriera nel Sestri Levante per poi passare al Genoa, nei primi anni della guida tecnica di Luigi Simoni. Colleziona 29 presenze e una rete in prima squadra in tre annate, di cui 3 in Serie A nella stagione 1976-1977 (esordio il 24 ottobre 1976 in occasione della sconfitta interna col ).\nCeduto nella stagione 1977-1978 alla , passa poi al Trento per fare infine ritorno al Sestri Levante.\nRitiratosi dal calcio giocato, Chiappara ha allenato le giovanili del Sestri Levante."}
{"id": "630279", "revid": "45927", "url": "https://it.wikipedia.org/wiki?curid=630279", "title": "Frank Owen Gehry", "text": ""}
{"id": "630288", "revid": "35813", "url": "https://it.wikipedia.org/wiki?curid=630288", "title": "Scanavino Emilio", "text": ""}
{"id": "630290", "revid": "729019", "url": "https://it.wikipedia.org/wiki?curid=630290", "title": "Novell", "text": "Novell \u00e8 un'azienda statunitense che opera nel settore della produzione di software orientata particolarmente ai settori delle reti e della gestione dei gruppi di lavoro. Nell'aprile 2011 Novell \u00e8 stata acquisita dal gruppo Attachmate che mira alla suddivisione dell'aziende in business unit, a partire dal business Suse.\nStoria.\nLa societ\u00e0 viene fondata nel 1979 a Provo nell'Utah come Novell Data Systems Inc.. Inizialmente l'attivit\u00e0 consiste nello sviluppo di hardware basato sul sistema operativo CP/M.\nI fondatori sono George Canova, Darin Field, e Jack Davis. Il nome deriva da un suggerimento della moglie di Canova la quale credeva, erroneamente, che Novell significasse \"nuovo\" in francese (il termine corretto \u00e8 invece \"nouveau\", che diventa \"nouvel\" davanti a vocale e \"nouvelle\" al femminile).\nA causa delle iniziali difficolt\u00e0 sia Davis che Canova abbandonano la societ\u00e0.\nNetWare.\nNel gennaio del 1983 la societ\u00e0 accorcia il suo nome in Novell Inc., e Ray Noorda viene nominato amministratore delegato. Nello stesso anno viene realizzato il prodotto pi\u00f9 importante, il sistema operativo di rete Novell NetWare.\nL'utilizzo di schede Ethernet dal costo relativamente contenuto e la disponibilit\u00e0 di un client stabile e leggero per le varie piattaforme decretano il successo di questo prodotto che si impone come lo standard nel settore delle reti per tutti gli anni ottanta.\nNegli anni novanta inizia un declino dovuto a numerosi fattori. Nel 1993 Raymond Noorda abbandona la societ\u00e0, vengono effettuate numerose acquisizioni in un'ottica di diversificazione senza per\u00f2 raggiungere buoni risultati, inoltre la societ\u00e0 non investe sufficientemente in ricerca e sviluppo trovandosi a competere con un prodotto ormai \"vecchio\" nei confronti del neonato sistema di rete di Microsoft Windows NT.\nNel 2003 si assiste ad un importante svolta con l'acquisizione di Ximian e di SUSE e di conseguenza con ingresso nel mercato relativo al sistema operativo Linux.\nVicende Legali - Sentenza SCO.\nNovell e SCO Group in passato sono state coinvolte in vicende legali circa l'attribuzione dei diritti su Unix (caso SCO) e pare che la giuria abbia emesso un verdetto a favore di Novell affermando che i copyright di Unix non siano mai passati a Sco come questi ultimi avevano in passato reso pubblico.\nAttachmate e la fine dell'autonomia.\nNell'ottobre 2010 Attachmate, attraverso un fondo di private equity entra in possesso del pacchetto azionario di Novell oramai incentrata sul business Linux open-source, pagando 6,10 dollari per azione. L'accordo pari a 2,2 miliardi di dollari totali mira a scorporare il business SUSE e alla cessione di alcuni brevetti ad alcune aziende tra cui Microsoft.\nIn aprile 2011 viene concluso l'accordo, la storia di Novell come azienda autonoma fondata nel 1979 si conclude e il management lascia l'azienda. Il marchio Novell continuer\u00e0 ad esistere gestito dal Gruppo Attachmate.. Nel 2014 il gruppo Attachmate viene a sua volta acquisito da Micro Focus."}
{"id": "630302", "revid": "858648", "url": "https://it.wikipedia.org/wiki?curid=630302", "title": "Ucraina Nostra", "text": "L'Unione Popolare \"Ucraina Nostra\" (in ucraino: \u041d\u0430\u0440\u043e\u0434\u043d\u0438\u0439 \u0421\u043e\u044e\u0437 \u041d\u0430\u0448\u0430 \u0423\u043a\u0440\u0430\u0457\u043d\u0430, \"Narodnyj Sojuz Na\u0161a Ukrajina\", NSNU) \u00e8 un partito politico di centro-destra dell'Ucraina, di orientamento riconducibile al conservatorismo liberale e all'europeismo.\nLa sua iniziativa di maggiore impulso \u00e8 stata l'alleanza elettorale Blocco Viktor Ju\u0161\u010denko Ucraina Nostra (\"Blok Viktora Ju\u0161\u010denka Na\u0161a Ukrajina\"), nata formalmente il 5 marzo 2005 da un gruppo dei seguaci politici di Viktor Ju\u0161\u010denko, dopo la rivoluzione arancione contro i presunti brogli messi in atto da Viktor Yanukovich.\nNSNU \u00e8 incontestabilmente l'asse portante della coalizione moderata \"Blocco Ucraina Nostra\".\nIl congresso costituente di Kiev vede la partecipazione di 6.000 delegati provenienti da tutti gli oblast ed elegge Ju\u0161\u010denko (che ricevette la tessera numero 1) come Presidente onorario; il vice Primo ministro Roman Bezsmertnji divenne capo dei Presidium del partito e Jurij Jechanurov fu nominato capo del Comitato Esecutivo Centrale del partito.\nIl NSNU \u00e8 un osservatore all'interno del Partito Popolare Europeo (PPE).\nAlle elezioni parlamentari del 2007 l'alleanza Blocco Ucraina Nostra - Autodifesa Popolare ottenne 72 deputati su 450.\nHa sostenuto la rivoluzione ucraina del 2014 contro Yanukovich. Alle elezioni del 2014, dopo la rottura degli anni precedenti con Tymoshenko e la liberazione di quest'ultima (incarcerata sotto il precedente governo filorusso), Ucraina Nostra e Yuschenko hanno supportato Vitali Klitschko e il Blocco Petro Poroshenko \"Solidariet\u00e0\", considerando \"Patria\" (il partito della Tymoshenko) come una falsa opposizione in realt\u00e0 solidale con la Russia; non presentandosi alle elezioni, non ha eletto quindi alcun rappresentante."}
{"id": "630303", "revid": "4252", "url": "https://it.wikipedia.org/wiki?curid=630303", "title": "Kohoroxitari", "text": " \nI Kohoroxitari (Kohorosciwetari) sono un gruppo etnico del Brasile che ha una popolazione stimata in circa 1.032 individui. Parlano la lingua sanum\u00e1 (codice ISO 639-3 xsu) e sono principalmente di fede animista.\nVivono nello stato brasiliano dell'Amazonas, Prelazia Rio Negro. Sono correlati ai Baniwa."}
{"id": "630306", "revid": "834", "url": "https://it.wikipedia.org/wiki?curid=630306", "title": "Canali DMA", "text": ""}
{"id": "630307", "revid": "30610", "url": "https://it.wikipedia.org/wiki?curid=630307", "title": "Korubo", "text": "I Korubo sono un gruppo etnico del Brasile con una popolazione stimata in circa 200 individui nel 2010. Vivono in completo isolamento; i primi contatti pacifici ed ufficiali sono avvenuti solo dal 1996 in poi, con spedizioni del Funai. Un ramo del gruppo \u00e8 guidato da una donna di nome Maya. Questo gruppo scissionista conta circa 23 membri mentre si stima che il gruppo pi\u00f9 grande conti pi\u00f9 di 150 membri. I Korubo sono stati oggetto degli studi, alla fine degli anni novanta, dell'esploratore brasiliano Sydney Possuelo e del giornalista Paul Raffaele.\nLingua.\nParlano la lingua Korubo (codice ISO 639: QKF) che appartiene alla famiglia linguistica pano; \u00e8 una lingua molto simile alle lingue parlate dai Matis e dai Mats\u00e9s\nInsediamenti.\nVivono nello stato brasiliano dell'Amazonas, nella zona di confluenza dei fiumi Itu\u00ed e Itaqua\u00ed e nella valle dello Javari, nella parte pi\u00f9 occidentale dello stato, una regione di confine tra Brasile e Per\u00f9. La maggior parte della popolazione vive ancora in isolamento. Nel 1996, dopo diversi tentativi, il Funai ha contattato un piccolo gruppo di Korubo."}
{"id": "630308", "revid": "46931", "url": "https://it.wikipedia.org/wiki?curid=630308", "title": "Caceteiros", "text": ""}
{"id": "630311", "revid": "23117", "url": "https://it.wikipedia.org/wiki?curid=630311", "title": "Nestor Ruben Combin", "text": ""}
{"id": "630312", "revid": "599013", "url": "https://it.wikipedia.org/wiki?curid=630312", "title": "Krah\u00f4", "text": "I Krah\u00f4 sono un gruppo etnico del Brasile che ha una popolazione stimata in 2.463 individui (2010).\nLingua.\nParlano la lingua krah\u00f4, lingua che appartiene alla famiglia linguistica J\u00ea.\nInsediamenti.\nVivono nello stato brasiliano di Tocantins, nella riserva indigena di Kraol\u00e2ndia omologata ufficialmente solo nel 1990. La riserva si trova nei comuni di Goiatins e Itacaj\u00e1, tra il Alves Manoel Grande e Manoel Alves Pequeno, entrambi affluenti orientali del Tocantins, e il fiume fiume Vermelho a nord.\nStoria.\nI primi contatti con i Krah\u00f4 avvennero quando erano stanziati ancora vicino al fiume Balsas, un affluente del Parnaiba, all'inizio del XIX secolo in concomitanza con una serie di scontri che li videro coinvolti insieme agli agricoltori locali che cominciavano ad espandersi migrando dallo stato di Piau\u00ed nel sud del Maranh\u00e3o. Dopo aver attaccato un ranch, subirono la rappresaglia portoghese guidata da Manuel Jos\u00e9 de Assun\u00e7\u00e3o che fece pi\u00f9 di 70 prigionieri e trasfer\u00ec molti di loro a S\u00e3o Lu\u00eds. Dopo questi eventi, i Krah\u00f4 cominciarono a sviluppare contatti pacifici con i \"bianchi\", ma non con gli altri gruppi indigeni vicini. Spostandosi sempre pi\u00f9 vicino al fiume Tocantins, i Krah\u00f4 iniziarono ad aiutare gli allevatori a combattere e catturare gli indigeni vicini (forse tutti appartenenti al gruppo etnico Timbira) per conto delle autorit\u00e0 della citt\u00e0 di S\u00e3o Pedro de Alc\u00e2ntara, nel Maranh\u00e3o. Gli indigeni catturati venivano poi venduti come schiavi e inviati nelle regioni pi\u00f9 a nord. Tuttavia, quando i proprietari terrieri si furono liberati degli altri gruppi etnici, cominciarono a innervosirsi per i furto di bestiame ad opera dei Krah\u00f4, che in precedenza avevano accusato agli altri gruppi. Nel 1848, gli allevatori convinsero un missioanrio cappuccino, frate Rafael de Taggia, a trasferire i Krah\u00f4 nel comune di Pedro Afonso, situato in una zona in cui si incontravano i fiumi Sono e Tocantins. Il gruppo si insedi\u00f2 l\u00ec, vicino al popolo dei Xerente, fino alla fine del XIX secolo, quando si spostarono verso nordest, raggiungendo l'area dove abitano sino ad oggi. \nI conflitti ricominciarono solo dagli anni Quaranta quando un gruppo di allevatori locali si rese responsabile di un attacco omicida portato nei villaggi e della morte di 26 Krah\u00f4. La loro situazione cominci\u00f2 a migliorare negli anni sessanta quando fu istituito il nuovo FUNAI sulle ceneri del vecchio Servizio di Protezione degli Indiani che istitu\u00ec progetti di assistenza agricola. Negli anni ottanta cominciarono a fare forti richiesti per un riconoscimento della loro identit\u00e0 etnica. In questo contesto, nel 1986 si sono recati al Museu Paulista per chiedere la restituzione di un'ascia con una lama a forma di mezza luna, che avevano ceduto al museo molti anni prima considerata dai Krah\u00f4 un oggetto fondamentale per le loro tradizioni e i loro riti religiosi e che, secondo i racconti, era stata usata per uccidere il capo di un mitico popolo nemico noto con il nome di Cok\u00e3mkiere. La scure torn\u00f2 in mano Krah\u00f4 sopo molte discussioni con i funzionari dell'amministrazione dell'Universidade de S\u00e3o Paulo, molti dibattiti sui giornali e sui media, e una risoluzione a livello giuridico.\nI Krah\u00f4 hanno assorbito membri di vari altri gruppi etnici, soprattutto tra il XIX e il XX secolo e in special modo da altri gruppi Timbira, come i P\u00f5rekamekr\u00e1, che avevano combattuto nel 1814, coloro che restavano dei Kenkatey\u00ea, decimati dai proprietari terrieri all'inizio del XX secolo, alcuni Apinay\u00e9 e alcuni Apanyekr\u00e1."}
{"id": "630314", "revid": "486946", "url": "https://it.wikipedia.org/wiki?curid=630314", "title": "Cra\u00f4", "text": ""}
{"id": "630316", "revid": "767487", "url": "https://it.wikipedia.org/wiki?curid=630316", "title": "THE (sistema operativo)", "text": "Il THE fu il primo sistema operativo progettato a strati e venne realizzato alla \"Technische Hogeschool Eindhoven\" nei Paesi Bassi da Edsger Dijkstra e dai suoi studenti e pubblicato nel 1968.\nEdsger Dijkstra non gli ha mai dato un nome ufficiale, essendo THE semplicemente un acronimo dal nome dell'universit\u00e0 in cui \u00e8 stato creato.\nDescrizione.\nIl sistema THE era un semplice sistema batch per un computer olandese, l'Electrologica X8, che aveva 32 K di parole a 27 bit. Il sistema fu notato principalmente per il suo progetto semplice e lineare, soprattutto per la sua struttura a livelli, e per l'uso di un gruppo di processi concorrenti che impiegavano semafori per la sincronizzazione.\nIl sistema operativo stesso fu creato come un insieme di processi tra loro cooperanti.\nInoltre, furono creati cinque processi utente che servivano come agenti attivi per compilare, eseguire e stampare i programmi utente.\nQuando un job veniva concluso, il processo ritornava alla coda di input per selezionare un altro job.\nQuesto sistema utilizzava un algoritmo di schedulazione della CPU basato sulle priorit\u00e0, che venivano ricalcolate ogni 2 secondi ed erano inversamente proporzionali al tempo in cui la CPU era stata usata recentemente (negli ultimi 8-10 secondi).\nQuesto schema dava maggiore importanza ai processi I/O bound e a quelli nuovi.\nLa gestione della memoria era limitata dalla mancanza di supporto hardware.\nTuttavia, dato che il sistema era limitato e i programmi potevano essere scritti solo in ALGOL, veniva usato un sistema di paginazione software.\nIl compilatore ALGOL generava automaticamente chiamate alle routine di sistema, che assicuravano la presenza in memoria delle informazioni richieste, usando lo swapping, se necessario.\nIl dispositivo di immagazzinamento dei dati era una memoria a tamburo di 512 KB parole.\nVeniva utilizzata una pagina di 512 parole, con una strategia di sostituzione di pagina LRU (\"Least Recently Used\").\nUn'altra delle caratteristiche principali del sistema THE era il controllo degli stalli. Per evitare che si verificassero stalli, veniva usato l'algoritmo del banchiere.\nStruttura \"a strati\".\nIl sistema aveva 6 livelli ed era cos\u00ec strutturato:\nIn questa struttura detta \"a strati\" ogni livello aveva un compito ben preciso:\nUn'ulteriore generalizzazione del concetto di stratificazione era presente nel sistema Multics, progenitore di UNIX. Lo schema a strati del THE era in realt\u00e0 solo una convenzione progettuale, poich\u00e9 tutte le parti del sistema venivano alla fine collegate insieme in un unico programma oggetto."}
{"id": "630317", "revid": "287204", "url": "https://it.wikipedia.org/wiki?curid=630317", "title": "Nestor Sensini", "text": ""}
{"id": "630318", "revid": "599013", "url": "https://it.wikipedia.org/wiki?curid=630318", "title": "Panar\u00e1", "text": "I Panar\u00e1 sono un gruppo etnico del Brasile che ha una popolazione stimata in 374 individui (2008). Sono in gran parte coltivatori e agricoltori.\nLingua.\nParlano la lingua Kreen-akarore (codice ISO 639: KRE), lingua che appartiene alla famiglia linguistica J\u00ea. I Panar\u00e1 appartengono al gruppo di indigeni che parlano le lingue G\u00ea del Brasile centrale, un sottogruppo del G\u00ea settentrionale, che comprende le lingue Kayap\u00f3, Suy\u00e1, Apinay\u00e9 e Timbira.\nInsediamenti.\nVivono nello stato brasiliano di Mato Grosso, nella riserva dello Xing\u00fa.\nStoria.\nOrigini.\nI Panar\u00e1 sono gli ultimi discendenti dei Cayap\u00f3 del sud, un grande gruppo etnico che abitava nella zona del Brasile centrale nel XVIII secolo, noti soprattutto per la ferocia con la quale attaccavano chi si avventurava nel loro territorio e perch\u00e9 non facevano prigionieri.\nContatto.\nI Panar\u00e1 vivevano isolati fino al 1973, quando un progetto del governo port\u00f2 alla creazione della strada BR-163 (Cuiab\u00e1-Santar\u00e9m) che passava attraverso il loro territorio. A causa di ci\u00f2 la trib\u00f9 \u00e8 stata decimata da malattie quali influenza e diarrea. 250 dei 350 membri della trib\u00f9 morirono nel primo anno di contatto con la civilt\u00e0 dei bianchi. .\nVita nello Xingu.\nIl 12 gennaio 1975 i 79 membri sopravvissuti della trib\u00f9 vennero trasferiti dal governo nella riserva del Parco Indigeno dello Xingu, e obbligati a vivere a contatto con trib\u00f9 nemiche sotto la supervisione dello stato. Una squadra della Escola Paulista de Medicina esamin\u00f2 27 dei 29 nuovi arrivati, tutti adulti oltre 20 anni di et\u00e0. L'altezza media era intorno a 167 centimetri, che corrispondeva all'altezza media degli indigeni appartenenti al macro-gruppo G\u00ea, un poco pi\u00f9 alti degli indigeni dell'Alto Xingu.\n20 anni dopo, i Panar\u00e1 iniziarono a trattare per lo spostamento della trib\u00f9 nel loro territorio originario. La maggior parte del loro territorio era stato degradato dai cercatori d'oro, dai coloni, e dagli allevatori di bestiame: sei degli otto villaggi vecchi erano stati distrutti. Nel 1994 gli anziani della trib\u00f9 si incontrarono con i direttori del parco Xingu e del FUNAI per chiedere che i loro diritti venissero rispettati. A loro vennero concessi 4.950\u00a0km quadri di territorio originale lungo il fiume Iriri situato sul confine tra Mato Grosso e Par\u00e1.\nTra il 1995 e il 1996, i Panar\u00e1 si spostarono gradualmente verso un nuovo villaggio chiamato N\u00e3sepotiti, nella loro terra tradizionale, e il primo novembre 1996 il Ministro della Giustizia dichiar\u00f2 la Terra Indigena dei Panar\u00e1 come \"possessione indigena permanente\". Nel 2003 il numero di individui contava 250 unit\u00e0, cresciuto a 374 nel 2008."}
{"id": "630319", "revid": "486946", "url": "https://it.wikipedia.org/wiki?curid=630319", "title": "Kren Akarore", "text": ""}
{"id": "630322", "revid": "287204", "url": "https://it.wikipedia.org/wiki?curid=630322", "title": "Ormone di rilascio della tireotropina", "text": "L'ormone di rilascio della tireotropina o TRH (acronimo dall'inglese \"thyrotropin releasing hormone\") o TRF (\"thyrotropin releasing factor\") \u00e8 la sigla con cui \u00e8 indicato l'ormone secreto dai nuclei sopraottico e paraventricolare dell'ipotalamo che, convogliato all'ipofisi attraverso l'asse ipotalamo-ipofisi (sistema portale), ne stimola la secrezione di tireotropina (TSH). Oltre ad esso, stimola la secrezione di prolattina e dell'ormone della crescita (GH), sempre da parte dell'ipofisi anteriore (adenoipofisi)."}
{"id": "630336", "revid": "919135", "url": "https://it.wikipedia.org/wiki?curid=630336", "title": "Numero negativo", "text": "Un numero negativo \u00e8 un numero minore (pi\u00f9 piccolo) di zero, come ad esempio formula_1.\nNell'immagine seguente si vede, ad esempio, la retta dei numeri reali, su cui sono stati segnati gli interi: in rosso sono evidenziati i numeri negativi.\nSe il numero \u00e8, in particolare, intero o razionale, si parla, pi\u00f9 specificatamente, di \"numero intero negativo\" o \"numero razionale negativo\".\nI numeri negativi vengono descritti nella notazione decimale con un segno meno davanti alle cifre. \nI numeri negativi sono utili a descrivere molte quantit\u00e0 di uso comune come temperatura, debito, carica elettrica.\nOperazioni con i numeri negativi.\nLa notazione con il segno meno \u00e8 coerente con il fatto che la somma di un primo numero con un secondo numero negativo \u00e8 equivalente alla differenza tra il primo numero ed il valore assoluto del secondo:\nformula_2\n\"Nelle immagini seguenti, esplicative dei segni risultati dalle operazioni, i cerchi pi\u00f9 grandi significano banalmente che l'operando in questione (o il risultato) \u00e8 pi\u00f9 grande.\"\nAddizione.\nLa somma di due numeri negativi d\u00e0 come risultato un numero negativo:\nQuesta somma \u00e8 equivalente all'opposto della somma dei due numeri presi entrambi in valore assoluto:\n\"Questa operazione si pu\u00f2 descrivere come la somma di due debiti, che quindi risulta essere un debito maggiore.\"\nLa somma di un numero positivo con un numero negativo, come gi\u00e0 detto, pu\u00f2 essere trasformata nella differenza tra il numero positivo e quello negativo in valore assoluto:\nMoltiplicazione.\nL'operazione di moltiplicazione tra un numero positivo ed uno negativo risulta essere un numero negativo, se invece viene effettuata tra due numeri negativi dar\u00e0 come risultato un numero positivo.\nSottrazione.\nLa differenza tra due numeri positivi pu\u00f2 restituire come risultato un numero negativo:\n\"Quindi ad esempio se io possiedo 2 cose ma ne devo dare 3 a te, ti comincio a dare le 2 che ho e rimango con un debito di 1 verso di te.\"\nLa sottrazione di un numero positivo equivale alla somma del suo opposto:\nIn egual modo la sottrazione di un numero negativo equivale alla somma del suo opposto (ossia dello stesso in valore assoluto). In altre parole la \"perdita\" di un debito equivale al \"guadagno\" di un credito.\nTenendo in considerazione quanto detto precedentemente per l'operazione di moltiplicazione, se si deve sottrarre ad un primo numero un secondo numero negativo, ci\u00f2 equivale alla somma del primo numero con il secondo moltiplicato per \u22121, ossia cambiato di segno (perch\u00e9 il prodotto dei valori assoluti \u00e8 uno e ci sono 2 numeri negativi da moltiplicare).\nDivisione.\nPer quanto riguarda il rapporto di un primo numero per altri \"n\" numeri (positivi e negativi), vale la seguente regola (simile a quella della moltiplicazione): il quoziente di questa operazione \u00e8 un numero che ha come valore assoluto il rapporto ordinato dei valori assoluti, e segno positivo se vi \u00e8 un numero pari di numeri negativi (tra dividendo e divisori), negativo se dispari.\nOperazioni non consentite.\nRadice quadrata.\nNel campo formula_12 dei numeri reali la radice quadrata di un numero negativo non esiste. Infatti la radice quadrata di un numero negativo formula_13 \u00e8 un numero formula_14 per cui formula_15. Non esistono per\u00f2 numeri reali formula_14 che soddisfano questa propriet\u00e0: il numero formula_17 \u00e8 infatti sempre non negativo (anche se formula_14 \u00e8 negativo), e quindi non pu\u00f2 essere uguale ad formula_13.\nQuesta mancanza ha contribuito all'introduzione dei numeri complessi, in cui \u00e8 possibile estrarre la radice quadrata di un numero negativo.\nLogaritmo.\nNel campo formula_12 dei numeri reali il logaritmo di un numero negativo non \u00e8 definito.\nNel campo formula_21 dei numeri complessi \u00e8 possibile calcolare il logaritmo complesso di un numero negativo, ma non univocamente."}
{"id": "630339", "revid": "121040774", "url": "https://it.wikipedia.org/wiki?curid=630339", "title": "Krenak", "text": " \nI Krenak sono un gruppo etnico del Brasile che ha una popolazione stimata in circa 230 individui. Parlano la lingua Krenak (codice ISO 639: KQQ) e sono principalmente di fede animista.\nVivono sul margine sinistro del Rio Doce, ad est dello stato brasiliano di S\u00e3o Paulo. La maggior parte dei Krenak parla anche il portoghese."}
{"id": "630342", "revid": "1452073", "url": "https://it.wikipedia.org/wiki?curid=630342", "title": "Kreye", "text": "I Kreye (o anche Krem-Ye) sono un piccolo gruppo etnico, vicino all'estinzione, del Brasile che ha una popolazione stimata in circa 30 individui nel 1995. Parlano la lingua Kreye (codice ISO 639: XRE) e sono principalmente di fede animista. Sono anche detti Krem-Ye, Crenge, Crange, Creye, Crenye, Taze e Tage.\nVivono nello stato brasiliano del Maranh\u00e3o. "}
{"id": "630344", "revid": "46931", "url": "https://it.wikipedia.org/wiki?curid=630344", "title": "Krem-Ye", "text": ""}
{"id": "630346", "revid": "439868", "url": "https://it.wikipedia.org/wiki?curid=630346", "title": "Ghibellino", "text": ""}
{"id": "630347", "revid": "226458", "url": "https://it.wikipedia.org/wiki?curid=630347", "title": "Business Critical System", "text": "I Business Critical System sono sistemi la cui correttezza e integrit\u00e0 sono essenziali per la buona riuscita di un'operazione di mercato o di impresa. \nEsempi di business critical systems sono internet commerce systems, i call center, i sistemi di pagamento di pensioni e assegni."}
{"id": "630353", "revid": "1543377", "url": "https://it.wikipedia.org/wiki?curid=630353", "title": "Priene", "text": "Priene () era una citt\u00e0 greca dell'Asia minore sita sulle anse del fiume Meandro.\nLe sue rovine, ben conservate, si trovano attualmente in territorio turco.\nStoria.\nSecondo la tradizione venne fondata da coloni Ioni e possedeva templi dedicati alle divinit\u00e0 di Poseidone, Atena e Demetra.\nFu conquistata prima dai Lidi e quindi dai Persiani nel 546 a.C.\nEssa partecip\u00f2 alla rivolta delle citt\u00e0 ionie. Nel 450 a.C. ader\u00ec alla lega di Delo e rimase sotto l'influenza ateniese fino al IV secolo a.C. Il conflitto aperto contro la citt\u00e0 di Samo ebbe termine nel 442 a.C. per l'intermediazione di detta lega.\nL'era ellenistica vide la conquista dell'Anatolia da parte di Alessandro Magno che diede inizio alla rifondazione della citt\u00e0 liberandola dalla schiavit\u00f9 persiana. Nel 334 a.C. Alessandro sost\u00f2 a Priene, durante l'assedio alla citt\u00e0 di Mileto, e fece un'offerta al tempio della dea Atena. Successivamente la citt\u00e0 cadde sotto l'influenza dei lagidi e quindi della citt\u00e0 di Pergamo.\nNel 155 a.C. la citt\u00e0 fu attaccata e distrutta dal re di Cappadocia Ariarates V che s'impossess\u00f2 del tesoro di Priene.\nGli accordi del 196 a.C. e del 188 a.C. con la citt\u00e0 di Samo furono inefficaci.\nNel 135 a.C., con l'aiuto dei romani, la citt\u00e0 si liber\u00f2 dai conflitti in corso. Ma nel 133 a.C., alla morte del re di Pergamo Attalo III, Priene venne attaccata come tutte le altre alleate di Roma.\nLa citt\u00e0 attravers\u00f2 un lungo periodo di difficolt\u00e0 legate alla pirateria e ritrov\u00f2 la sua tranquillit\u00e0 soltanto nel I secolo a.C. al tempo di Augusto.\nPrivata dell'accesso al mare dopo che le anse del fiume Meandro caddero in secca, la citt\u00e0 cominci\u00f2 a perdere importanza commerciale e si spopol\u00f2 perdendo molti abitanti.\nArcheologia.\nL'importanza archeologica di Priene \u00e8 dovuta al fatto che, per sfuggire alle inondazioni del fiume Meandro, fu completamente ricostruita verso la met\u00e0 del IV secolo a.C., secondo i criteri urbanistici di Ippodamo di Mileto: i suoi resti sono ben conservati e danno una chiara idea della pianificazione di una citt\u00e0 ellenistica.\nLa citt\u00e0 venne costruita su quattro terrazze tagliate sul fianco del monte Micale, con una pianta composta da isolati rettangolari di dimensioni rigorosamente identiche; anche le vie principali e secondarie rispettavano al centimetro la larghezza fissata per le due categorie. L\"'agor\u00e0\" era situata al centro della citt\u00e0, pi\u00f9 in alto il tempio di Atena Poliade, celebre nel mondo antico.\nAltri edifici notevoli erano: il teatro, i ginnasi e l' (il locale di riunione dell'assemblea cittadina)."}
{"id": "630354", "revid": "58775", "url": "https://it.wikipedia.org/wiki?curid=630354", "title": "Mission Critical System", "text": ""}
{"id": "630357", "revid": "767487", "url": "https://it.wikipedia.org/wiki?curid=630357", "title": "Orazio Sorbello", "text": "Carriera.\nGiocatore.\nHa giocato per compagini quali l', di cui \u00e8 stato anche allenatore, il Campania, il Padova, l'Avellino, il Palermo, il Catania. Ha concluso la sua carriera militando nel campionato maltese di Serie A con l'\u0126amrun Spartans, che ha allenato nel 1997.\nRicevette l'appellativo di \"mister miliardo\" in quanto nel 1983, all'epoca della militanza nel Campania, l'Avellino fece un'offerta di un miliardo di lire per aggiudicarselo. Nel periodo d'oro del Campania Ponticelli, squadra della periferia napoletana contribu\u00ec sfiorare la Serie B per un punto.\nCon l'Acireale ottenne una promozione a tavolino in Serie B e nella successiva stagione 1993-1994 si salv\u00f2 dopo lo spareggio con il Pisa.\nNel 1986 fu coinvolto nello scandalo calcioscommesse rimediando una squalifica di un mese.\nAllenatore.\nDopo l'esperienza maltese, in Italia esordisce sulla panchina del , per poi trascorrere un biennio sulla panchina del Rosarno ed infine approdare alle giovanili del , allenando prima gli Allievi nazionali e poi la Primavera.\nNel 2004 arriva all', al 2005 \u00e8 al Sapri e nel 2006 al Gela, tutte esperienze terminate anzitempo.\nDal 2003 gestisce insieme ad altre persone la scuola calcio dell'Associazione Sportiva Dilettantistica Junior Calcio Acireale, di cui \u00e8 anche istruttore.\nDirigente.\nA fine 2012 ricopre, seppur per poche settimane, il ruolo di Direttore sportivo dell'."}
{"id": "630359", "revid": "812251", "url": "https://it.wikipedia.org/wiki?curid=630359", "title": "Tadorna tadorna", "text": "La volpoca (\"Tadorna tadorna\", Linnaeus 1758) \u00e8 un uccello della famiglia degli Anatidae.\nMorfologia.\nLe differenze tra le volpoche e le casarche sono, dal punto di vista strutturale, poco significative: il becco del maschio si distingue per una gobba che compare al tempo della propagazione e sparisce completamente dopo di essa, nonch\u00e9 per la maggior ampiezza della mascella superiore; le ali delle volpoche sono inoltre un po' pi\u00f9 corte di quelle delle affini, e le loro zampe pi\u00f9 piccole. Per quanto riguarda i colori del piumaggio, testa e collo sono di una lucente tonalit\u00e0 verde-scura, sulle spalle spiccano due grandi macchie nere, il centro del dorso, le copritrici delle ali, uno spazio sul petto, i lati del corpo e una parte delle remiganti sono d'un bianco abbagliante; mentre il centro del petto ed il ventre sono nero-grigi, un largo collare e le remiganti dell'omero rosso-cannella, il sottocoda gialliccio e le altre remiganti grigio-nere. La volpoca ha gli occhi di color bruno-noce scuro, il becco rosso-carminio e il piede carnicino; la sua lunghezza \u00e8 di circa sessanta centimetri, la coda di dieci, le singole ali di trentacinque e l'apertura alare di novanta.\nDistribuzione.\nSulle coste del Mare del Nord e del Baltico quest'anatra \u00e8 tra le specie pi\u00f9 comuni della famiglia; verso nord essa arriva all'incirca fino al centro della Svezia e verso sud fino al Nordafrica, dove durante l'inverno s\u2019incontra nell'area mediterranea, a volte in moltitudini incalcolabili; la si \u00e8 inoltre osservata sulle coste della Cina e del Giappone, in tutti i maggiori laghi della Siberia e del centro dell'Asia. In Italia \u00e8 stanziale in Sardegna.\nAlimentazione.\nAttratta soprattutto dalle acque marine e salmastre in genere, la volpoca cerca tra i vegetali che crescono in loro prossimit\u00e0 la base della propria alimentazione; ha per\u00f2 bisogno di una certa dose di cibo animale per mantenersi in buona salute.\nRiproduzione.\nIl nido viene posto sempre ed esclusivamente nelle cavit\u00e0 del terreno. A questo proposito, \u00e8 proprio a questa sua abitudine che \u00e8 legato il suo nome; difatti la volpoca \u00e8 solita utilizzare le vecchie tane di volpi e di altri mammiferi per la deposizione delle uova (volp-oca).\nLe covate comprendono, di norma, da sette a dodici uova; se l'uomo, come spesso succede, non interviene a sottrarle man mano che vengono deposte per cibarsene o darle a covare in cattivit\u00e0, esse possono raggiungere il limite di venti o trenta unit\u00e0. L'incubazione dura all'incirca per ventisei giorni, dopo di che la madre conduce i suoi piccoli verso la pi\u00f9 vicina zona acquitrinosa per insegnar loro a muoversi nell'acqua ed a procacciarsi il cibo."}
{"id": "630360", "revid": "1610933", "url": "https://it.wikipedia.org/wiki?curid=630360", "title": "Volpoca", "text": ""}
{"id": "630361", "revid": "599013", "url": "https://it.wikipedia.org/wiki?curid=630361", "title": "Krikati", "text": "I Krikati sono un gruppo etnico del Brasile che ha una popolazione stimata in 682 individui (2005).\nLingua.\nParlano la lingua Krikati-timbira (codice ISO 639: XRI), lingua che appartiene alla famiglia linguistica J\u00ea. Il termine auto-identificativo del gruppo \u00e8 \"Kr\u0129catij\u00ea\" che significa letteralmente \"quelli del grande villaggio\".\nInsediamenti.\nVivono nello stato brasiliano di Maranh\u00e3o nei comuni di Montes Altos e S\u00edtio Novo, un territorio circondato da fiumi e ruscelli dei bacini dei fiumi Tocantins (Lajeado, Arraial, Tapuio) e Pindar\u00e9. Nel 2005, anno del censimento della Funda\u00e7\u00e3o Nacional de Sa\u00fade, i Krikati vivevano in due villaggi: San Jose, il pi\u00f9 grande e pi\u00f9 antico, e Raiz, un secondo villaggio fondato solo nel 1999 dopo l'omologazione del loro territorio indigeno."}
{"id": "630362", "revid": "46931", "url": "https://it.wikipedia.org/wiki?curid=630362", "title": "Krikati-Timbira", "text": ""}
{"id": "630363", "revid": "599013", "url": "https://it.wikipedia.org/wiki?curid=630363", "title": "Timbira", "text": " \nI Timbira sono un macro-gruppo etnico del Brasile che ha una popolazione stimata in circa 8.000 individui (2010).\nLingua.\nParlano la lingua Timbira, lingua che appartiene alla famiglia linguistica J\u00ea, con varianti dialettali da gruppo a gruppo. Da alcuni studiosi, questi dialetti sono riconosciuti come lingue distinte (ad esempio vedi Ethnologue.com).\nGruppi.\nCon il termine \"Timbira\" ci si riferisce ad un insieme di gruppi e sottogruppi etnici: gli Apanyekr\u00e1, gli Apinay\u00e9, i Canela, i Gavi\u00e3o Parkat\u00eaj\u00ea, i Krah\u00f4, i Krinkat\u00ed e i Gavi\u00e3o Pykopj\u00ea. Altri gruppi non sono considerati gruppi autonomi ma sottogruppi o etnie dissoltesi nel tempo nei precedenti gruppi: i Kreny\u00ea e Kukoikatey\u00ea che parlano una l\u00edngua Tupi-Guarani (Tenetehara), i Kenkatey\u00ea, i Krepumkatey\u00ea, i Krorekamekhr\u00e1, i P\u00f5rekamekr\u00e1 e i Txokamekr\u00e1.\nInsediamenti.\nVivono negli stati brasiliani di Maranh\u00e3o, Par\u00e1 e Tocantins.\nVoci correlate.\n^Lingue timbira"}
{"id": "630364", "revid": "187240", "url": "https://it.wikipedia.org/wiki?curid=630364", "title": "Segno di Argyll-Robertson", "text": ""}
{"id": "630367", "revid": "486946", "url": "https://it.wikipedia.org/wiki?curid=630367", "title": "Nasha Ukrayina", "text": ""}
{"id": "630369", "revid": "834", "url": "https://it.wikipedia.org/wiki?curid=630369", "title": "Gbyte", "text": ""}
{"id": "630374", "revid": "599013", "url": "https://it.wikipedia.org/wiki?curid=630374", "title": "Birdland", "text": ""}
{"id": "630379", "revid": "599013", "url": "https://it.wikipedia.org/wiki?curid=630379", "title": "Alessandro Bastrini", "text": "Caratteristiche tecniche.\nDifensore centrale, bravo nella copertura nella fase di possesso palla dell'avversario.\nCarriera.\nClub.\nGli inizi alla Sampdoria e i vari prestiti.\nCresciuto nelle giovanili dell'Inter, nel 2001, all'et\u00e0 di 14 anni, viene dirottato nelle giovanili del , dove rimane per quattro anni. Le sue buone prestazioni fruttano un interessamento da parte della Sampdoria, che lo acquista e lo inserisce nella formazione principale delle giovanili \"blucerchiate\", dove viene allenato da Attilio Lombardo. Nel corso della stagione 2005/06, per volere dell'allenatore Walter Novellino, comincia ad allenarsi regolarmente con la prima squadra, fino ad esordire in Serie A il 7 maggio 2006, contro il Livorno.\nNella stagione 2006/07, complici alcune defezioni in difesa, viene schierato dall'allenatore in 6 occasioni, dimostrando di potere giocare ad alti livelli, e durante la stagione successiva esordisce anche nelle coppe europee, giocando la gara casalinga di Coppa UEFA contro l'Aalborg. Nel gennaio del 2008 passa in prestito al , disputando 13 gare nella seconda parte della stagione del campionato cadetto.\nTornato alla Sampdoria per fine prestito al termine della stagione, l'8 luglio viene girato al Sassuolo neopromosso in serie B, con la formula del prestito con diritto di riscatto e controriscatto. Il 4 agosto 2009 viene ufficializzato il suo passaggio in prestito alla , con la quale disputa un discreto campionato, terminato tuttavia con la retrocessione in Lega Pro del club campano.\nVicenza, Novara e la parentesi al Cagliari.\nIl 5 agosto 2010 si trasferisce al in compropriet\u00e0, che viene rinnovata anche per la stagione seguente. Il 22 giugno 2012 viene acquistato l'intero cartellino del giocatore da parte del . Ma il 20 agosto seguente viene ceduto al Novara in seguito ad uno scambio con il portiere Achille Coser. Il 31 gennaio 2014 si trasferisce in prestito con diritto di riscatto al Cagliari. Esordisce con la maglia \"rossobl\u00f9\" nell'ultima partita della stagione, che vede il Cagliari sconfitto per 3-0 dalla . A fine stagione non viene riscattato e fa quindi ritorno al Novara.\nTernana.\nPer la stagione 2014-2015 passa in prestito con diritto di riscatto alla , fa il suo esordio nella prima partita di stagione l'incontro di Coppa Italia contro il vinto per 2-1. Terminata la stagione con gli umbri vantando un totale di 23 presenze in campionato non viene esercitato il riscatto facendo cos\u00ec ritorno al Novara.\nCatania.\nIl 28 Agosto 2015 viene ceduto in presto con obbligo di riscatto al Catania dove collezioner\u00e0 23 presenze in una stagione e mezza.\nCremonese e Reggiana.\nIl 18 Gennaio 2017 approda, a titolo definitivo, alla Cremonese dove, in sei mesi colleziona solamente 4 presenze, in cui ha comunque contribuito alla promozione dei grigiorossi in Serie B.\nNella stagione 2017/2018 milita, in prestito, nella Reggiana.\nNel Settembre 2018 rescinde il contratto che lo legava alla societ\u00e0 di Cremona.\nMonopoli e Lecco.\nNel mese di Febbraio 2019 firma un contratto semestrale col Monopoli. Il 19 Settembre dello stesso anno viene annunciato come un nuovo calciatore del Lecco.\nNazionale.\nIl 5 ottobre 2007 \u00e8 stato convocato per la prima volta dal C.T. Pierluigi Casiraghi per gli impegni della Nazionale Under-21 contro i pari et\u00e0 della e della , validi per le qualificazioni al Campionato Europeo di categoria del 2009 in Svezia, ma non viene impiegato.\nStatistiche.\nPresenze e reti nei club.\n\"Statistiche aggiornate al 16 dicembre 2020.\""}
{"id": "630381", "revid": "44939", "url": "https://it.wikipedia.org/wiki?curid=630381", "title": "Lipofuscine", "text": ""}
{"id": "630384", "revid": "256896", "url": "https://it.wikipedia.org/wiki?curid=630384", "title": "GRTN", "text": ""}
{"id": "630396", "revid": "33689", "url": "https://it.wikipedia.org/wiki?curid=630396", "title": "Ethical hacking", "text": ""}
{"id": "630397", "revid": "486946", "url": "https://it.wikipedia.org/wiki?curid=630397", "title": "Lirillo", "text": ""}
{"id": "630400", "revid": "298229", "url": "https://it.wikipedia.org/wiki?curid=630400", "title": "Campionati europei di atletica leggera 1974", "text": "Gli XI campionati europei di atletica leggera si svolsero a Roma, in Italia, dal 2 all'8 settembre 1974 allo stadio Olimpico. Parteciparono 745 atleti in rappresentanza di 29 nazioni. Vennero disputate complessivamente 39 gare: 24 maschili e 15 femminili.\nNazioni partecipanti.\nTra parentesi, il numero di atleti partecipanti per nazione."}
{"id": "630403", "revid": "287204", "url": "https://it.wikipedia.org/wiki?curid=630403", "title": "Felce", "text": ""}
{"id": "630405", "revid": "298055", "url": "https://it.wikipedia.org/wiki?curid=630405", "title": "Yama (Tex)", "text": ""}
{"id": "630412", "revid": "599013", "url": "https://it.wikipedia.org/wiki?curid=630412", "title": "Monte Ermada", "text": "Il monte Ermada (esiste anche la grafia \"Hermada\", altri nomi \"Monte Cerreto\" o \"Monte Querceto\"; \"Grmada\" in sloveno) \u00e8 una modesta collina del Carso posta a cesura della provincia di Trieste nella sua parte nord-occidentale, all'interno del comune di Duino-Aurisina. Nella sua massima altezza di 323 metri, \u00e8 in realt\u00e0 composta da una serie di cime tra loro vicine, che formano un massiccio blocco facilmente riconoscibile dalla pianura monfalconese e dal mare del golfo di Trieste. Le sue propaggini orientali sono in territorio sloveno.\nDalla punta pi\u00f9 alta procedendo in senso antiorario si trovano le cime Jastreb (289\u00a0m), Goljak (278\u00a0m), Monte Ermada di Nord Ovest (\"Gri\u017enik\") (225\u00a0m), Ermada di Sud Ovest (\"Vrh Gri\u017ee\", 280\u00a0m), Cocco (\"Na Kokem\", 280\u00a0m), Fr\u0161\u010dak (che rappresenta la propaggine pi\u00f9 meridionale, 235\u00a0m), Ter (281\u00a0m), Castelliere del Monte Ermada Inferiore (\"Gabrnjak\") (297\u00a0m), Dosso Petrinia (\"Veliki \u0160krnjak\") (201\u00a0m), Dosso Petrinia inferiore (\"Mali \u0160krnjak\") (167\u00a0m) e Lisi\u010dji Vrh (294\u00a0m). Tali cime racchiudono al loro interno una piccola zona valliva caratterizzata da alcune doline, anche di grandi dimensioni come quella detta \"del Principe\". Nell'area si trovano anche alcuni stagni carsici. Pi\u00f9 isolata la cima Ermada di Nord Est/Castelliere di Ceroglie (\"Ostri Vrh\" 215\u00a0m).\nAi piedi del monte Ermada sorge l'abitato di Ceroglie.\nStoria.\nNella valle, che si trova tra il monte Ermada e il monte Gredina (246\u00a0m), giaceva la strada romana via Gemina che, passando per San Giovanni di Duino e Medeazza, collegava Aquileia e Lubiana. Posto di osservazione ideale verso la pianura friulana, l'Alto Adriatico e il Carso, la sua cima venne abitata gi\u00e0 in epoche remote. Testimonianza di queste presenze sono i resti dei castellieri rinvenuti sulle sue propaggini.\nDurante le battaglie dell'Isonzo della prima guerra mondiale fu baluardo inespugnabile dell'esercito austro-ungarico a difesa di Trieste.\nI resti delle trincee e dei camminamenti militari sono ancora oggi visibili lungo i suoi fianchi.\nAlcune delle battaglie che qui si svolsero sono descritte nel libro di Fritz Weber \"Tappe della disfatta\".\nIntitolazioni.\nLa citt\u00e0 di Torino ha intitolato una piazza al monte Hermada nella zona precollinare torinese. Lo stesso hanno fatto le citt\u00e0 di Cagliari, Civitanova Marche Genova, Mantova, Milano, Pisa, Varese, Trieste, Pesaro, Venezia, Sassuolo, Prato e Fiumicino, con intitolazione di vie all'interno dei rispettivi comuni.\nUna delle frazioni del comune di Terracina, in provincia di Latina, \u00e8 stata chiamata Borgo Hermada in memoria dei combattimenti durante la Grande guerra."}
{"id": "630414", "revid": "1610933", "url": "https://it.wikipedia.org/wiki?curid=630414", "title": "Bigia grossa", "text": ""}
{"id": "630415", "revid": "818367", "url": "https://it.wikipedia.org/wiki?curid=630415", "title": "Sylvia hortensis", "text": "La bigia grossa (\"Sylvia hortensis\", Gmelin 1789) \u00e8 un uccello facente parte della famiglia dei Sylviidae.\nSistematica.\nLa bigia grossa non ha sottospecie, \u00e8 monotipica.\nAspetti morfologici.\nHa dimensioni di un passero, con becco sottile, ali di media lunghezza e coda ad apice tronco, pu\u00f2 essere confusa con la\ncomune Capinera (leggermente pi\u00f9 piccola e di forme pi\u00f9 esili).\nIl maschio \u00e8 grigio con parti inferiori e lati della coda bianchi, capo nero su cui spiccano gli occhi biancastri; la femmina presenta una livrea simile, ma meno contrastata.\nDistribuzione e habitat.\nLa Bigia grossa \u00e8 diffusa nelle regioni europee che si affacciano sul Mediterraneo e nelle regioni dell'Africa del nord. Nidifica in ambienti molto variati, con un mosaico di alberi sparsi, cespuglieti, alte siepi e coltivi; caratteristica di molti siti rurali mediterranei, raggiunge con popolazioni isolate e composte da pochissimi individui: le vallate alpine pi\u00f9 calde e assolate, quali la Valle d'Aosta e il Vallese.\nBiologia.\nCibo ed Alimentazione.\nLa bigia grossa si nutre di piccoli insetti.\nRiproduzione.\nNidifica dalla primavera, fino ad estate inoltrata."}
{"id": "630417", "revid": "125476246", "url": "https://it.wikipedia.org/wiki?curid=630417", "title": "Storia del pensiero economico", "text": "La storia del pensiero economico \u00e8 la disciplina che si occupa dello sviluppo dell'economia politica dalle origini ai giorni nostri, con le sue varie teorie o visioni del sistema economico. In prima approssimazione, si possono individuare le seguenti fasi:\nGli storici del pensiero economico valutano in modi diversi sia le singole scuole, sia il loro succedersi. Vi \u00e8 un punto di vista \"cumulativo\", secondo il quale si \u00e8 avuto e continua un progressivo avvicinamento alla verit\u00e0 e, pertanto, la storia del pensiero economico deve essere \u00abstoria delle verit\u00e0 economiche\u00bb.\nVi \u00e8 anche un punto di vista \"competitivo\", secondo il quale l'esistenza di diverse scuole mostra che sono possibili approcci diversi allo studio dei fenomeni economici, nessuno dei quali nettamente preferibile agli altri.\nQualsiasi teoria economica, quindi, pu\u00f2 essere criticata o perch\u00e9 migliorata da altre successive, o perch\u00e9 basata su un approccio non condiviso da altre. La sintetica esposizione che segue \u00e8 ricca di riferimenti ad altre voci, alle quali si rinvia per approfondimenti e valutazioni critiche. Le varie correnti di pensiero della storia economica hanno influenzato profondamente le relative politiche economiche adottate dai vari Stati nazionali nel corso della storia moderna e contemporanea.\nAntichit\u00e0 e Medioevo.\nIl termine economia deriva dal greco - \"oikos\" - (\"\"casa\", inteso anche come \"beni di famiglia\"\") e - \"nomos\" - (norma, legge) e denotava, in origine, le regole per la buona amministrazione della casa. Diversi autori dell'antichit\u00e0 trattarono comunque argomenti inerenti all'economia in senso pi\u00f9 ampio.\nConcetti di economia sono ravvisabili, ad esempio, nelle opere di Esiodo (VIII secolo a.C. \u2013 VII secolo a.C.), \"Teogonia\" e \"Le opere e i giorni\". In Teogonia, nel racconto del Mito di Pandora, tra i mali che vengono liberati dal vaso di Pandora vi \u00e8 anche la scarsit\u00e0. Senza la scarsit\u00e0 non vi sarebbero neppure lo scambio e i prezzi. In \"Le opere e i giorni\", con riferimento alla gestione di un'impresa agricola, compare il concetto di efficienza.\nSenofonte (430 a.C. circa \u2013 355 a.C. circa), in contrasto con Platone (427 a.C. \u2013 347 a.C.), nella sua opera \"Economico\" sottolinea l'importanza dell'aspetto economico, non solo con riferimento alla gestione familiare, ma estendendo tale concetto ad entit\u00e0 collettive quali l'esercito e lo stato. Egli aveva inoltre capito che la suddivisione del lavoro nei campi portava ad un incremento della produttivit\u00e0 dei terreni.\nAristotele (384 a.C. - 322 a.C.) si occup\u00f2 dello scambio suddividendolo in \"naturale\" e \"non naturale\", dove il primo riguardava la soddisfazione dei bisogni umani primari, e quindi fisicamente limitati, mentre il secondo aveva una funzione finanziaria e quindi carattere potenzialmente illimitato. Aristotele esprimeva un giudizio etico, considerando giusto il commercio e l'uso della moneta solo se riferiti all'ambito \"naturale\" della soddisfazione dei bisogni primari.\nLe riflessioni di Aristotele vennero riprese dalla Scolastica, in particolar modo con Tommaso d'Aquino (1225-1274). Nel medioevo prevalse quindi il dibattito teologico su argomenti quali l'usura (i prestiti ad interesse) e la giusta ricompensa del venditore. Pi\u00f9 tardi (XVI secolo) gli insegnamenti di Tommaso d'Aquino vennero ripresi e sviluppati dalla scuola di Salamanca.\nIl protestantesimo, per parte sua, contribu\u00ec con una prima formulazione del libero scambio, pi\u00f9 tardi compiutamente formulato in termini normativi da Hugo de Groot o Ugo Grozio (1583-1645).\nNel Medioevo anche gli arabi si occuparono di economia. In particolare, Ibn Khaldun di Tunisi (1332-1406) scrisse di teoria politica ed economica nei suoi \"Prolegomena\", mostrando, ad esempio, come la densit\u00e0 della popolazione fosse collegata alla divisione del lavoro, che produceva crescita economica, causa a sua volta dell'aumento della popolazione e cio\u00e8 della creazione di un circolo virtuoso. Khaldun introdusse anche il concetto oggi noto come curva di Laffer-Khaldun (ossia della funzione a forma di u rovesciata che pone in relazione il gettito fiscale con le aliquote).\nGli albori del Pensiero economico moderno.\nNon \u00e8 possibile indicare con esattezza quando, o ad opera di chi, nacque l'economia politica in senso moderno.\nCon la formazione degli Stati nazionali si ebbe infatti un graduale affrancamento della politica dall'etica, ben espresso da Niccol\u00f2 Machiavelli (1469-1527) nella sua Opera \"Il Principe\": non ci si chiedeva pi\u00f9 se l'agire politico fosse \"giusto\", ma solo se fosse idoneo al conseguimento dell'unico fine politico, il mantenimento dello Stato. Fu questo il contesto in cui presero forma le prime riflessioni economiche in senso moderno, caratterizzate dalla ricerca della via migliore per assicurare la floridezza degli Stati.\nI mercantilisti (XVI-XVIII secolo), ad esempio, sostennero che, per conseguire potere economico e politico, lo Stato doveva agire in modo da assicurarsi un saldo positivo della bilancia commerciale, incentivando le esportazioni e limitando le importazioni, in quanto ci\u00f2 avrebbe provocato un aumento della disponibilit\u00e0 dei metalli preziosi usati nei pagamenti internazionali. Tale impostazione presupponeva una concezione della ricchezza come \"stock\", come un \"fondo\" dato e immutabile (incarnato dai metalli preziosi), e che quindi la ricchezza di un Paese non potesse aumentare se non a scapito di un altro.\nContestualmente, William Petty (1623-1687) contrapponeva al metodo logico-deduttivo della Scolastica una \u00abaritmetica politica\u00bb basata sulla misurazione quantitativa dei fenomeni rilevanti ai fini della potenza dell'Inghilterra (popolazione, produzione, prelievo fiscale, spesa pubblica).\nLe politiche mercantiliste vennero adottate in Francia da Jean-Baptiste Colbert (1619-1683), con scarso successo. Fran\u00e7ois Quesnay (1694-1774), anticipato per molti aspetti da Richard Cantillon (1680-1734), si contrappose espressamente a Colbert e richiam\u00f2 l'attenzione sui rapporti tra citt\u00e0 e campagna, tra commercio ed agricoltura; insieme ai suoi seguaci, i fisiocratici, propose che la Francia privilegiasse l'agricoltura rispetto al commercio internazionale. Ci\u00f2 comportava anche l'abolizione delle pratiche protezionistiche tipiche del mercantilismo; i fisiocratici furono i primi a designare con l'espressione \"laissez-faire\" il principio cardine del liberismo.\nSoprattutto, Quesnay pose al centro della riflessione economica non pi\u00f9 una ricchezza (stock) data e immutabile, ma un reddito (flusso) in grado di aumentare la ricchezza; sosteneva, inoltre, che solo l'agricoltura (pi\u00f9 in generale il settore primario) pu\u00f2 dare vita ad un surplus (l'eccedenza del raccolto sulle sementi, i minerali estratti dalle miniere ecc.), mentre artigianato e commercio possono solo trasformare e trasportare alimenti, materie prime e prodotti finiti. Per illustrare le sue tesi, Quesnay costru\u00ec un Tableau \u00e9conomique in cui esaminava la circolazione del surplus (detto \u00abprodotto netto\u00bb) fra tre classi sociali (la classe dei proprietari terrieri, la classe degli addetti al settore primario, detta \u00abproduttiva\u00bb, la classe di artigiani, commercianti e altri prestatori di servizi, detta \u00absterile\u00bb) che costitu\u00ec il primo modello di sistema economico ed ha poi ispirato gli schemi di riproduzione di Karl Marx e le tavole input-output di Wassily Leontief.\nL'economia politica classica.\nCon Adam Smith inizi\u00f2 l'economia classica. In Smith, come poi in Ricardo, rimaneva dominante il tema della prosperit\u00e0 dello Stato, con particolare attenzione alla politica fiscale: il libro V della \"Indagine sulla natura e le cause della ricchezza delle nazioni\" di Smith \u00e8 dedicato al \u00abreddito del sovrano o della repubblica\u00bb e si articola in tre capitoli sulle spese, le loro fonti (imposte e tasse) e i debiti pubblici; l'opera principale di Ricardo si intitola \"Principi dell'economia politica e della tassazione\". L'analisi economica, inoltre, si basava sull'esame degli interessi e del comportamento di tre classi sociali: i proprietari terrieri, i capitalisti (o imprenditori) ed i lavoratori.\nAdam Smith.\nAdam Smith (1723-1790) complet\u00f2 la svolta inaugurata da Quesnay (dalla ricchezza al reddito di una nazione) ponendo fin dall'inizio al centro dell'attenzione il reddito procapite, che faceva dipendere sia dalla produttivit\u00e0 del lavoro, sia dalla quota dei lavoratori produttivi sul totale della popolazione. Per Smith era produttivo il lavoro che produce beni, non erano produttivi il commercio e gli altri servizi. Differenziandosi da Quesnay, afferm\u00f2 che anche la trasformazione di materie prime produce un surplus, in quanto crea \u00abvalori d'uso\u00bb prima inesistenti. Cerc\u00f2 inoltre di determinare il \u00abvalore di scambio\u00bb (il prezzo) di un bene sulla base del tempo di lavoro necessario a produrlo; ci\u00f2 sia nel senso pi\u00f9 immediato (\u00ablavoro contenuto\u00bb), sia in un senso meno diretto (il valore di un bene pari al \u00ablavoro comandato\u00bb, cio\u00e8 al tempo di lavoro richiesto per produrre altri beni con cui esso pu\u00f2 essere scambiato).\nSmith, inoltre, segu\u00ec e svilupp\u00f2 le tesi di Quesnay in materia di libero commercio; non solo critic\u00f2, come lui, le posizioni mercantiliste, ma sostenne che il singolo, perseguendo liberamente il proprio personale interesse, opera in modo utile all'intera societ\u00e0 come se fosse indotto a ci\u00f2 da una \u00abmano invisibile\u00bb. Pur affermando la necessit\u00e0 di un intervento dello Stato in alcuni settori, quali l'istruzione primaria, sostenne che, in generale, \u00e8 preferibile la ricerca privata dell'interesse personale a regolamentazioni quali premi alle esportazioni o restrizioni alle importazioni.\nRicardo, Malthus e Say.\nIn un'epoca caratterizzata sia dal pieno affermarsi della rivoluzione industriale, sia dalla scarsit\u00e0 e dal conseguente alto prezzo del grano indotti dalle guerre napoleoniche, Ricardo sosteneva che la necessit\u00e0 di produrre grano utilizzando terre via via meno fertili ne avrebbe aumentato il prezzo e, con ci\u00f2, i salari a detrimento dei profitti. All'epoca, infatti, i salari assicuravano solo la semplice sussistenza dei lavoratori e non potevano quindi scendere sotto un livello minimo, determinato in buona parte (circa met\u00e0, secondo i calcoli di Ricardo) dal prezzo del grano.\nQuando Ricardo scriveva, vigevano leggi che impedivano la libera importazione di grano e ne tenevano alto il prezzo; emanate in tempo di guerra, rimasero poi in vigore su pressione dei proprietari terrieri. Ricardo sosteneva che l'abolizione di tali leggi (abrogate poi nel 1846) avrebbe consentito di contenere la quota dei salari sul surplus a vantaggio dei profitti e, quindi, dello sviluppo economico. Per sostenere la necessit\u00e0 del provvedimento, sottoline\u00f2 che l'ammontare dei profitti pu\u00f2 aumentare solo se diminuiscono il prezzo del grano e, con esso, i salari, non in altro modo, in particolare non grazie al commercio internazionale; svilupp\u00f2 a tale riguardo la teoria dei vantaggi comparati, che trova ancora oggi posto nei manuali di economia internazionale.\nThomas Robert Malthus (1766-1834), contemporaneo di Ricardo, contribu\u00ec per aspetti importanti allo sviluppo del suo pensiero (teoria della rendita differenziale, teoria del valore-lavoro). Malthus \u00e8 comunque ricordato soprattutto per la sua teoria secondo la quale l'aumento della popolazione avrebbe vanificato qualsiasi tentativo di aumentare il reddito procapite.\nNello stesso periodo, Jean-Baptiste Say (1767-1832) formul\u00f2 la legge che reca il suo nome, detta anche legge degli sbocchi, e che venne ampiamente discussa da economisti successivi, secondo la quale l'offerta crea sempre la propria domanda e, pertanto, non sono possibili crisi di sovrapproduzione.\nKarl Marx.\nKarl Marx (1818-1883) rielabor\u00f2 le tesi di Smith e di Ricardo, sostenendo che il valore di scambio delle merci dipende dal tempo di lavoro necessario alla loro produzione e che \u00e8 merce anche la \u00abforza lavoro\u00bb, remunerata col salario. Il capitalista, secondo Marx, impiega \u00abcapitale costante\u00bb e \u00abcapitale variabile\u00bb. Il primo \u00e8 costituito dai mezzi di produzione (impianti, macchinari, materie prime ecc.) e si limita a trasferire il proprio valore nel prodotto finito; il secondo \u00e8 costituito dal lavoro umano, che genera valore. Ma il lavoratore, secondo Marx, \u00e8 occupato per un tempo di lavoro superiore a quello necessario per riprodurre il valore dei beni necessari alla sua sussistenza; il capitalista si appropria del tempo di lavoro eccedente, del \u00abpluslavoro\u00bb, da cui ricava un plusvalore che \u00e8 all'origine del profitto. In ci\u00f2, secondo Marx, consiste lo sfruttamento dei lavoratori da parte dei capitalisti.\nAl tempo stesso, Marx sosteneva che i continui investimenti in capitale costante (impianti e macchinari), diminuendo la quota del lavoro sul capitale complessivamente impiegato, avrebbero determinato sia una sempre maggiore concentrazione industriale, sia una riduzione del capitale variabile, quindi della base stessa dei profitti. Da ci\u00f2 dedusse una legge della \u00abcaduta tendenziale del saggio di profitto\u00bb. La concentrazione industriale, inoltre, avrebbe favorito l'organizzazione dei lavoratori come classe, al punto da consentire loro di appropriarsi dei mezzi di produzione e di dar vita ad un nuovo sistema economico, il comunismo.\nLa rivoluzione marginalista.\nNegli anni 1871-1874 vennero pubblicate le opere di tre economisti (Carl Menger, William Stanley Jevons e L\u00e9on Walras) che cambiarono radicalmente il corso della teoria economica.\nL'attenzione si spost\u00f2 dalle classi sociali al singolo individuo (cosiddetto \u00abindividualismo metodologico\u00bb), alla soddisfazione dei suoi bisogni procurata da beni che posseggono un valore in quanto sia utili che scarsi. Concetto cardine della nuova impostazione, detta marginalismo, \u00e8 l'andamento decrescente di tale soddisfazione all'aumentare della quantit\u00e0 consumata. Il prezzo di un bene non viene pi\u00f9 ricondotto al suo costo di produzione, ma alla disponibilit\u00e0 dei singoli a pagare per ottenerlo, una disponibilit\u00e0 che diminuisce all'aumentare del consumo.\nWalras e Pareto.\nL\u00e9on Walras (1834-1910) si propose di descrivere il meccanismo di formazione dei prezzi mediante un sistema di equazioni che esprimessero l'incontro di domanda e offerta in un sistema economico nel suo complesso. Individu\u00f2 a tale scopo:\nIn totale, 2\"m\"+2\"n\" equazioni, che si riducono tuttavia a 2\"m\"+2\"n\"-1 equazioni indipendenti, in quanto la legge di Walras consente di esprimere i prezzi in termini del prezzo di un unico bene, posto pari a 1 (i prezzi, cio\u00e8, sono prezzi relativi), quindi di eliminare una delle equazioni.\nLe incognite sono anch'esse 2\"m\"+2\"n\"-1: \"m\" quantit\u00e0 di servizi produttivi offerti, \"n\" quantit\u00e0 di beni finali domandati, \"n\" prezzi dei servizi produttivi, \"m\"-1 prezzi dei beni finali. Sulla base di tale uguaglianza, Walras sostenne che il suo sistema di equazioni \u00e8 compatibile e determinato, ovvero che \u00e8 possibile una situazione di equilibrio espressa da prezzi determinati dall'uguaglianza tra domanda e offerta dei beni e dei servizi produttivi.\nVilfredo Pareto (1848-1923) prosegu\u00ec l'opera di Walras, aggiungendovi una nuova definizione di benessere. Prima di lui prevaleva la definizione di Jeremy Bentham, che si basava sulla somma dei benesseri individuali, ben difficilmente misurabili. Pareto defin\u00ec invece \u00abottima\u00bb, quindi desiderabile, la situazione in cui \u00e8 impossibile che un individuo stia meglio senza che un altro stia peggio, dimostrando che essa \u00e8 conseguibile solo in regime di libera concorrenza.\nMarshall e Pigou.\nIl lavoro di Walras e di Pareto non ricevette, inizialmente, grande attenzione. Tra la fine del XIX secolo e i primi decenni del XX secolo risult\u00f2 invece dominante l'insegnamento di Alfred Marshall (1842-1924), che applic\u00f2 sistematicamente i principi del marginalismo sia alla teoria del consumatore, sia a quella dell'impresa, preferendo la statica comparata (confronto tra diverse situazioni di equilibrio) e l'analisi degli equilibri parziali (domanda e offerta di un singolo bene) alla teoria dell'equilibrio economico generale.\nDefin\u00ec i surplus del consumatore e del produttore; dette inizio ad uno studio dell'equilibrio dell'impresa che, attraverso suoi seguaci quali Arthur Cecil Pigou (1877-1959) e Jacob Viner (1892-1970), assunse a fondamento l'ipotesi delle curve a U dei costi medio e marginale; sottoline\u00f2 l'importanza delle esternalit\u00e0. Pigou, inoltre, riformul\u00f2 l'economia del benessere nei termini del surplus del consumatore, mostrando che esso \u00e8 massimo in concorrenza perfetta; previde peraltro apposite imposte (dette pigouviane) per correggere le esternalit\u00e0 negative.\nPer il primo terzo del XX secolo furono Marshall e Pigou, pi\u00f9 che Walras e Pareto, gli autori di riferimento di una scuola di pensiero che, per distinguerla dall'economia classica, venne definita neoclassica.\nVa ricordata, per quanto segu\u00ec, la teoria di Pigou sulla disoccupazione: egli sosteneva che in presenza di disoccupazione e di un basso livello di prezzi e salari, si sarebbe avuto un aumento del valore delle scorte monetarie (grazie al minor prezzo dei beni), quindi un aumento della ricchezza ed una ripresa dei consumi, fino a riassorbire la disoccupazione (cosiddetto \"effetto Pigou\", o \"effetto ricchezza reale\").\nLa scuola austriaca.\nCarl Menger (1840-1921), per quanto iniziatore del marginalismo, privilegi\u00f2 l'aspetto soggettivo (secondo cui il valore di un bene dipende dalla sua capacit\u00e0 di soddisfare un bisogno) al punto da rifiutare l'approccio matematico di Walras e di Marshall; secondo Menger l'approccio matematico era errato in quanto \"I dati che gli economisti studiano - gli esseri umani - hanno scopi individuali e quindi renderanno la realt\u00e0 complessa e non precisa. Tutte le scienze hanno gradi di precisione\". \nL'approccio matematico, adatto a descrivere fenomeni fisici e chimici, ipotizza agenti economici che seguano regole fisse invece di perseguire scopi individuali. Questo approccio non permette di distinguere tra causa ed effetto (le equazioni sono atemporali) e nega la componente temporale dell'azione umana/economica e quindi l'importanza dell'incertezza e della conoscenza nell'azione economica. Fra i suoi collaboratori e seguaci vanno ricordati Friedrich von Wieser (1851-1926, il primo ad utilizzare l'espressione \u00abutilit\u00e0 marginale\u00bb) e Eugen von B\u00f6hm-Bawerk (1851-1914; a lui si deve, tra l'altro, un'originale teoria dell'interesse). Con essi nacque la cosiddetta scuola austriaca, di cui furono poi esponenti anche Ludwig von Mises (1881-1973) e Friedrich von Hayek (1899-1992).\nTra gli allievi di B\u00f6hm-Bawerk non appartenenti alla Scuola Austriaca, vanno ricordati: lo svedese Knut Wicksell e Joseph Schumpeter. Knut Wicksell (1851-1926), detto l'\"Economista degli Economisti\", che fond\u00f2 la scuola di Stoccolma; influenz\u00f2 fortemente il pensiero di John Maynard Keynes e dei premi Nobel Friedrich von Hayek, Gunnar Myrdal, Bertil Ohlin, James M. Buchanan. Joseph Schumpeter (1883-1950), a sua volta maestro di Paul Samuelson ( 1915-2009), Paul Sweezy (1910-2004), Paolo Sylos Labini (1920-2005). Schumpeter ha proposto una teoria dello sviluppo economico basata sulle innovazioni introdotte dagli imprenditori ed ha scritto una fondamentale \"Storia dell'analisi economica\".\nLa rivoluzione keynesiana.\nLa Grande depressione del 1929 pose a dura prova la teoria economica neoclassica, in quanto il suo perdurare sembrava smentire la capacit\u00e0 di un'economia di mercato di ritrovare un equilibrio di piena occupazione delle risorse e di benessere.\nJohn Maynard Keynes (1883-1946), che ha dominato il pensiero economico dagli anni '30 agli anni '60 del XX secolo, propose una sostanziale deviazione dalla scuola neoclassica.\nIn una prima fase (fino alla crisi del 1929), affront\u00f2 il problema dell'incertezza, distinguendo tra eventi per i quali \u00e8 possibile esprimere un giudizio probabilistico (\u00abprobabilit\u00e0 conosciuta\u00bb) e eventi per i quali ci\u00f2 non \u00e8 possibile (\u00abprobabilit\u00e0 sconosciuta\u00bb);; consider\u00f2 il rischio insito nell'attivit\u00e0 imprenditoriale come elemento essenziale dell'instabilit\u00e0 monetaria e rifiut\u00f2 la prospettiva di equilibrio automatico, nel lungo periodo, della teoria neoclassica, obiettando che \u00abnel lungo periodo siamo tutti morti\u00bb; critic\u00f2 il socialismo, ma consider\u00f2 il liberismo una risposta insufficiente.\nIn una seconda fase (fino alla seconda guerra mondiale), argoment\u00f2 che la crisi del 1929 era dovuta al fatto che la domanda aggregata risente di vari fattori tra i quali non esiste un meccanismo di equilibrio automatico: la propensione marginale al consumo, dipendente dal livello del reddito, gli investimenti, dipendenti sia dal tasso di interesse che dalle aspettative degli imprenditori, il livello del tasso di interesse, fortemente influenzato dalla preferenza per la liquidit\u00e0. Sostenne quindi che, in un'economia funestata da una debole domanda aggregata, il settore pubblico ha la possibilit\u00e0 di incrementare la domanda aggregata tramite la spesa pubblica per l'acquisto di beni e servizi, rendendo cos\u00ec possibile un aumento dell'occupazione. La sua opera principale, la \"Teoria generale dell'occupazione, dell'interesse e della moneta\" (1936), pose i grandi aggregati economici (consumo, risparmio, investimenti ecc.) al centro dell'analisi economica, dando vita ad una disciplina detta \"macroeconomia\" per distinguerla dall'approccio individualista dell'economia neoclassica (\"microeconomia\").\nDopo la seconda guerra mondiale, infine, partecip\u00f2 passivamente alla definizione di un nuovo assetto economico internazionale, anche guidando la delegazione inglese nella conferenza di Bretton Woods.\nGli anni dell'alta teoria.\nNei decenni centrali del XX secolo si ebbero anche sia approfondimenti notevoli dell'economia neoclassica, sia la proposta di approcci alternativi che andavano oltre le critiche di Keynes.\nLa teoria dell'equilibrio economico generale.\nLa teoria di Walras sull'equilibrio economico generale venne ripresa negli anni '30 dal \"Mathematisches Kolloquium\", un seminario periodico organizzato dal matematico Karl Menger (figlio di Carl). Si consider\u00f2 che l'uguaglianza tra numero delle equazioni e numero delle incognite non \u00e8 sufficiente, come invece riteneva Walras, a garantire l'esistenza di soluzioni economicamente significative, in quanto potrebbero risultare quantit\u00e0 o prezzi nulli o negativi. Si avvi\u00f2 quindi un intenso lavoro di ricerca finalizzato a dimostrare in primo luogo l'esistenza di soluzioni. Ai lavori iniziali di Abraham Wald (1902-1950), John von Neumann (1903-1957) e Oskar Morgenstern (1902-1977), seguirono poi i contributi di altri, soprattutto John Hicks (1904-1989), Kenneth Arrow (1921-2017) e G\u00e9rard Debreu (1921-2004).\nUna volta dimostrata l'esistenza, sotto alcune condizioni, si tratt\u00f2 di dimostrare anche l'unicit\u00e0 e la stabilit\u00e0 della soluzione, essenziali per le analisi di statica comparata. Il compito si \u00e8 rivelato pi\u00f9 arduo, al punto che alcuni ritengono che si sia dimostrato piuttosto che l'equilibrio \u00e8 instabile e che vi sono molteplici equilibri. Si tratta di un argomento ancora dibattuto.\nLa teoria delle forme di mercato.\nNel 1933 Joan Robinson (1903-1983), sviluppando alcune considerazioni contenute in un articolo di Piero Sraffa (1898-1983) del 1926, enunci\u00f2 una teoria della \u00abconcorrenza imperfetta\u00bb; nello stesso anno, Edward Chamberlin (1899-1967) propose una teoria della \u00abconcorrenza monopolistica\u00bb. Entrambi gli autori, pur se in modo diverso, considerarono il caso di imprese che si confrontino ognuna con curve di domanda decrescenti, come avviene nel monopolio. In particolare, Chamberlin sosteneva che le imprese non operano, in realt\u00e0, in un mercato perfettamente concorrenziale, ma, come se fossero \"piccoli monopoli\", possono imporre il prezzo ciascuna in un proprio mercato, grazie alla differenziazione di prodotto ed alla pubblicit\u00e0. Nasceva cos\u00ec una teoria dei mercati che non sono n\u00e9 di concorrenza perfetta n\u00e9 di monopolio.\nPochi anni dopo, nel 1939, venne pubblicata una ricerca condotta dal gruppo di economisti di Oxford sul comportamento delle imprese. Da essa risultava che le imprese non cercano di massimizzare i profitti come supposto dalla teoria marginalista, tenendo conto di un prezzo \"dato\" e del costo marginale, ma usano fissare il prezzo aggiungendo al costo variabile una percentuale tale da coprire il costo fisso e da garantire un profitto (cosiddetto principio del costo pieno). Successivamente sono state formulate diverse teorie che tenessero conto di tali risultati; da un lato una teoria dell'oligopolio (Joe Bain, Paolo Sylos Labini), dall'altro teorie manageriali e comportamentistiche dell'impresa (William Baumol, Robin Marris, Herbert Simon).\nLa controversia sul capitale.\nSecondo la teoria neoclassica, i fattori produttivi (lavoro e capitale) vengono remunerati secondo la loro produttivit\u00e0 marginale: il salario \u00e8 posto uguale alla produttivit\u00e0 marginale del lavoro, il saggio del profitto uguale a quella del capitale. Inoltre, se aumenta il costo di un fattore, gli viene preferito l'altro; quindi, se aumentano i salari si ha meno impiego del fattore lavoro (meno occupazione) e maggior impiego di capitale.\nJoan Robinson e Piero Sraffa osservarono che risulta arduo misurare il capitale come base di calcolo per il saggio del profitto e che esso, in quanto aggregato di merci eterogenee, pu\u00f2 essere misurato solo nel suo valore monetario, ma ci\u00f2 richiede che sia noto il saggio del profitto. Nel suo \"Produzione di merci a mezzo di merci\", inoltre, Sraffa aveva mostrato che sono possibili situazioni in cui l'aumento del salario comporta maggiore impiego di lavoro invece che di capitale (cosiddetto \"ritorno delle tecniche\").\nNe nacque una vivace controversia tra le due Cambridge, ovvero tra la Cambridge inglese (Robinson e Sraffa, poi Pierangelo Garegnani e Luigi Pasinetti) e la Cambridge americana (Paul Samuelson e Robert Solow). Vi fu una sorta di \"vittoria anglo-italiana\" sul piano teorico, a cui i neoclassici reagirono sia costruendo modelli in cui il capitale \u00e8 un unico bene omogeneo (Samuelson), sia proponendo modelli di equilibrio in cui compare espressamente la moneta (Frank Hahn).\nLa controrivoluzione monetarista.\nIn passato i periodi di stagnazione o di recessione erano accompagnati da riduzioni del livello generale dei prezzi. A partire dalla fine degli anni '60, tuttavia, inflazione e stagnazione iniziarono a presentarsi congiuntamente, una novit\u00e0 tale che per essa fu coniato il termine stagflazione. Il nuovo scenario si concretizz\u00f2 mentre si stavano consolidando alcuni risultati della teoria economica precedente, anche keynesiana, ma dette vita a proposte di diverso segno.\nLa sintesi neoclassica.\nFin dagli anni '30 si era cercato di reinterpretare la teoria keynesiana nei termini della teoria neoclassica. Gi\u00e0 nel 1937, John Hicks aveva proposto un modello, divenuto poi noto come modello IS-LM, in cui individuava un meccanismo di equilibrio simultaneo dei mercati dei beni e della moneta. Si astraeva dalle aspettative degli imprenditori (gli investimenti venivano visti come funzione solo del tasso d'interesse) e la teoria keynesiana diveniva solo un'eccezione, riservata al caso di \"trappola della liquidit\u00e0\" (tasso d'interesse cos\u00ec basso che nessuno presta denaro).\nSuccessivamente Franco Modigliani (1918-2003) estese il modello aggiungendovi il mercato del lavoro. Nel suo modello l'equilibrio macroeconomico pu\u00f2 essere raggiunto con qualsiasi livello dell'occupazione e, come nella tradizione neoclassica, esiste un livello dell'occupazione per ogni livello del salario. Ne seguiva che l'intervento pubblico in economia si giustifica solo per smorzare oscillazioni di breve periodo.\nIn tal modo si riconduceva Keynes nell'alveo neoclassico, secondo un approccio denominato \"sintesi neoclassica\".\nMilton Friedman e la scuola di Chicago.\nMilton Friedman (1912-2006) fu pi\u00f9 radicale. Secondo la teoria neoclassica i prezzi sono solo prezzi relativi, mentre il livello generale dei prezzi dipende dalla quantit\u00e0 di moneta (teoria quantitativa della moneta). Friedman ha sviluppato tale tesi, sostenendo che un aumento dell'offerta di moneta pu\u00f2 influire sul reddito e sull'occupazione solo nel breve periodo, mentre nel lungo il livello di equilibrio del reddito dipende da fattori reali (risorse disponibili, tecnologia, preferenze ecc.) e un aumento della quantit\u00e0 di moneta pu\u00f2 produrre solo inflazione.\nHa poi aggiunto che, in ogni caso, gli interventi di politica monetaria e fiscale volti a sostenere la domanda aggregata sono inefficaci, e rischiano di rivelarsi controproducenti, in quanto soggetti nella pratica a ritardi e incertezze nella valutazione della situazione, nel passaggio da tale valutazione alla scelta degli interventi, nell'attuazione degli interventi e nel dispiegarsi dei loro effetti. Da tutto ci\u00f2 seguiva che le autorit\u00e0 dovrebbero solo far crescere l'offerta di moneta al ritmo richiesto dalla crescita economica reale, lasciando al mercato gli aggiustamenti di breve periodo.\nL'insegnamento di Friedman a partire dagli anni '50 ha implementato una vera e propria scuola, la \"Chicago School of Economics\", con esponenti come George Stigler, che ha esercitato notevole influenza dagli anni '70.\nLa nuova macroeconomia classica.\nRobert Lucas (n. 1937), prima studente poi docente a Chicago, \u00e8 andato ancora oltre, affermando che i soggetti economici sono guidati da aspettative sostanzialmente uguali alle previsioni ricavabili dalla teoria economica. Da ci\u00f2 segue che le misure di politica economica sono inefficaci, in quanto i singoli ne scontano in anticipo gli effetti; ad esempio, una spesa pubblica in disavanzo (non finanziata mediante un aumento delle imposte) viene vanificata da una riduzione dei consumi, attuata per accantonare i risparmi necessari a pagare le imposte che prima o poi verranno richieste. Lucas, Prescott (n. 1940) ed altri hanno dato vita ad una scuola detta nuova macroeconomia classica.\nDa tale impostazione Arthur Laffer (n. 1940) ha dedotto che sono ammissibili solo politiche dell'offerta (\"supply-side economics\"), tese a ridurre gli ostacoli al libero funzionamento del mercato.\nIl presente.\nLa teoria neoclassica recava in s\u00e9 una teoria del benessere che, a partire dal 1951, \u00e8 stata sottoposta ad una profonda revisione. La diffusione delle teorie keynesiane e l'aumento del ruolo dello Stato in economia portavano con s\u00e9 il problema della scelta, da parte dell'intera collettivit\u00e0, tra diverse alternative di impiego delle risorse. In quell'anno Kenneth Arrow pubblic\u00f2 il libro \"Social Choice and Individual Values\", in cui dimostrava che non esiste alcuna funzione di scelta sociale in grado di soddisfare un insieme di criteri di coerenza e moralit\u00e0 (Teorema dell'impossibilit\u00e0 di Arrow). Amartya Sen (n. 1933), prendendo spunto da tali conclusioni, ha dimostrato l'impossibilit\u00e0 del liberismo paretiano.\nDalla sintesi neoclassica \u00e8 invece scaturita una \"nuova economia keynesiana\", che cerca di individuare le cause microeconomiche delle rigidit\u00e0 che, a livello macro, determinano i cosiddetti fallimenti del mercato, disoccupazione compresa. Principale esponente \u00e8 Joseph Stiglitz (n. 1943), cui si deve la teoria delle asimmetrie informative.\nSono forse questi gli aspetti pi\u00f9 interessanti, o almeno pi\u00f9 noti, degli sviluppi recenti della teoria economica. Accanto ad essi potrebbero esserne ricordati altri (neoistituzionalismo, scuola neo-austriaca, teorie del disequilibrio ecc.) che, tuttavia, appartengono pi\u00f9 allo studio dell'economia nel suo stato attuale che a quello del suo passato."}
{"id": "630419", "revid": "287204", "url": "https://it.wikipedia.org/wiki?curid=630419", "title": "Blerim Dzemaili", "text": ""}
{"id": "630424", "revid": "71155", "url": "https://it.wikipedia.org/wiki?curid=630424", "title": "Tiamat (Dungeons &amp; Dragons)", "text": "Tiamat \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 minore del pantheon faer\u00fbniano. Il suo nome \u00e8 preso da Tiamat (\ud808\udc2d\ud808\udefe\ud808\udea9\ud808\uddb3), una dea nell'antica mitologia mesopotamica.\nTiamat \u00e8 la divinit\u00e0 dei draghi malvagi. Ha l'aspetto di un gigantesco drago a cinque teste, ciascuna del colore di una delle razze dei draghi cromatici, e la coda da viverna.\nIl suo simbolo \u00e8 un drago a cinque teste.\nLa sua arma preferita \u00e8 la testa di un drago (piccone pesante).\nIn D&amp;D Terza Edizione i suoi domini sono: legge, male, rettili, tirannia.\nAnticamente Tiamat ha divorato Tchazzar, un drago rosso che, preso l'aspetto di un umano, unific\u00f2 il Chessenta e, dopo averlo governato a lungo, scomparve misteriosamente. In seguito cominci\u00f2 ad essere adorato come una divinit\u00e0, e lo divent\u00f2 effettivamente.\nA Tiamat \u00e8 stata dedicata una carta di \"\" dell'espansione \"D&amp;D: Avventure nei Forgotten Realms\"."}
{"id": "630428", "revid": "125178666", "url": "https://it.wikipedia.org/wiki?curid=630428", "title": "Herbert Hoover", "text": "Si trov\u00f2 a fronteggiare la fase acuta della grande depressione, ovvero immediatamente successiva ai fallimenti che colpirono gli istituti finanziari e le imprese all'indomani del gioved\u00ec nero. Dapprima favorevole a un approccio \"psicologico\" alla crisi, convinto che i problemi del paese dipendessero dalla scarsa fiducia nell'avvenire (e poi da cause esogene agli USA), essendosi speso in annunci rassicuranti sulla situazione economica, matur\u00f2 in seguito, nell'inverno 1931-1932 con l'aggravamento della crisi, la convinzione in un progetto di intervento pi\u00f9 complesso.\nLa sua reazione, tuttavia, fu volta pi\u00f9 che al sostegno diretto alle classi disagiate, ad una strategia di supporto ai gruppi finanziari e alle amministrazioni, negando sempre l'aumento dell'assistenza sociale ai disoccupati e gli interventi volti a mitigare gli effetti della crisi a beneficio delle famiglie e delle classi lavoratrici.\nBiografia.\nNato in Iowa, figlio di Jesse, un agricoltore e maniscalco dell'Iowa di origine tedesca (cognome originario Huber, poi anglicizzato in Hoover) e Hulda Hoover, studi\u00f2 da geologo presso l'Universit\u00e0 di Stanford. Fu in Cina insieme alla moglie, dove, ingegnere minerario di una societ\u00e0 privata, si trov\u00f2 coinvolto nel 1900 nella rivolta dei Boxer. Divenuto milionario gi\u00e0 in giovane et\u00e0 con la sua attivit\u00e0 di gestore di miniere, durante la prima guerra mondiale, gi\u00e0 presidente della \"Belgian relief commission\" (1914-1917), organizzazione per la fornitura delle derrate alimentari nel Belgio occupato, fu nominato dal presidente Wilson commissario della \"United States Food Administration\", agenzia per il rifornimento dei viveri agli alleati europei (poi \"American Relief Administration\").\nQuando nel 1928 Calvin Coolidge (vice presidente di Harding, subentrato alla morte di quest'ultimo alla presidenza) declin\u00f2 una seconda candidatura, i repubblicani ripiegarono su Herbert Hoover, gi\u00e0 Segretario del Commercio (1921-1928), venendo proposto come uomo pragmatico e esperto nell'attivit\u00e0 di soccorso umanitario, di cui aveva dato prova gi\u00e0 in Cina, poi come capo dell'US Food e poi anche durante l'alluvione del Mississippi del 1927. La campagna elettorale fu facilmente vinta da Hoover sull'onda di una bolla finanziaria che faceva sperare in un'epoca di prosperit\u00e0 e di ricchezza, e sui temi del proibizionismo e dell'isolazionismo americano.\nPrima di entrare in carica comp\u00ec un lungo viaggio in America latina durante il quale consolid\u00f2 le relazioni con i paesi visitati. Famosa la frase pronunciata nel discorso di accettazione della candidatura presidenziale, in cui affermava di essere \"vicini in America, oggigiorno, al trionfo finale sulla povert\u00e0, come mai era accaduto prima nella storia di qualsiasi paese\".\nLa presidenza.\nEntrato in carica nel 1929, dovette affrontare gi\u00e0 da quell'autunno la crisi economica seguita al crollo della Borsa valori di Wall Street. Liberista ortodosso, pur favorevole a un intervento moderato del governo in campo economico attraverso la mediazione tra i vari interessi dell'industria, la sua strategia di contrasto alla crisi economica del paese si rivel\u00f2 inefficace a risollevare gli Stati Uniti. I numerosi proclami volti all'ottimismo e l'approccio \"liquidatorio\" verso il sistema bancario del Segretario del tesoro Andrew Mellon, si fondavano sull'idea di un'imminente ripresa dopo il disastro.\nGli slogan votati all'ottimismo mirarono a convincere gli americani che la crisi si sarebbe rapidamente riassorbita, nonostante i danni, anche se tali rassicurazioni apparivano velleitarie di fronte al peggioramento della situazione economica. Il suo rifiuto a concedere sussidi federali ai disoccupati e ad attuare provvedimenti diretti a mitigare gli effetti negativi sulle classi popolari, ne fecero una figura, per tutto il mandato, nettamente impopolare.\nLa moratoria del giugno 1931 sulla dilazione del recupero dei prestiti europei, tesa a favorire le esportazioni statunitensi (dopo aver alzato i tassi doganali l'anno prima), non sort\u00ec effetti rilevanti. Nel gennaio 1932 fu istituito il Reconstruction Finance Corporation (RFC), un ente creato col compito di prestare denaro alle strutture finanziarie, alle banche, alle ferrovie e alle compagnie assicurative. Il \"Relief and Construction Act\" diede al RFC la facolt\u00e0 di allargare l'intervento anche alle amministrazioni statali. Sul fronte estero opt\u00f2 per il non intervento contro i movimenti rivoluzionari che imperversarono nel biennio 1930-1931 in Brasile, Cuba e Panama, avviando una politica di disimpegno militare in Sud America (ritiro dal Nicaragua e da Haiti). Si pronunci\u00f2 per la non applicazione di sanzioni al Giappone in occasione dell'occupazione della Manciuria cinese.\nRicandidato alle elezioni presidenziali del 1932 per la sfiducia del Partito repubblicano in una qualche possibilit\u00e0 di vittoria, affront\u00f2 una delle campagne elettorali pi\u00f9 difficili della storia delle competizioni elettorali americane, data anche la sempre pi\u00f9 critica situazione sociale americana: la disoccupazione nel 1932 riguardava circa un quarto della popolazione attiva; . Hoover, recatosi a Detroit per una manifestazione elettorale, verso la fine della campagna, \"[...] sfil\u00f2 tra due ali di gente cupa e silenziosa; quando si alz\u00f2 a parlare, la sua faccia era terrea, le mani gli tremavano. Verso la fine della campagna era ormai una figura patetica, un uomo stanco, avvilito, fischiato dalla folla come nessun presidente era mai stato\". Dalla competizione risult\u00f2 vincitore nettamente il candidato democratico Franklin Delano Roosevelt.\nDopo la presidenza.\nCritico nei confronti del piano del New Deal (1934), nel 1937 fu direttore delle operazioni di aiuto alla Cina e nel 1938 divenne un convinto assertore dell'intervento degli Stati Uniti negli affari europei. Nel 1939 organizz\u00f2 operazioni di aiuto e soccorso alla Finlandia, successivamente, durante la seconda guerra mondiale, si oppose anche alla legge sugli affitti e prestiti (\"Lend-lease Act\") del 1941 e alla politica bellica statunitense, criticando l'interventismo di Roosevelt ed il principio della resa incondizionata deciso dagli Alleati.\nNel dopoguerra fu consigliere di Truman, e nel gennaio 1947 fu a capo di un'apposita commissione che studi\u00f2 un programma di aiuti per la popolazione tedesca, e fino al 1949 presiedette la commissione Hoover per la riforma dell'amministrazione pubblica. Fu sostenitore di John Fitzgerald Kennedy (cui sopravvisse) e, seppur divenuto una delle bandiere dell'anticomunismo, fu contrario alla partecipazione degli Stati Uniti nella guerra di Corea. Hoover mor\u00ec nel 1964 e venne sepolto presso il cimitero municipale di West Branch, in Iowa."}
{"id": "630435", "revid": "174925", "url": "https://it.wikipedia.org/wiki?curid=630435", "title": "Gigabit", "text": "Il gigabit \u00e8 l'unit\u00e0 di misura che rappresenta un miliardo di bit e viene abbreviata con la sigla Gbit o Gb (da non confondere con \"gigabyte o GB\", dove un byte corrisponde a 8 bit).\nQuesta unit\u00e0 di misura \u00e8 spesso utilizzata, assieme al megabit ed al kilobit, in rapporto al tempo (in secondi) per il calcolo della velocit\u00e0 di trasmissione di segnali digitali, usata soprattutto per calcolare la velocit\u00e0 di un dato download.\nAl giorno d'oggi, il Gbit/s \u00e8 una unit\u00e0 di misura molto usata, insieme al Mbit/s, per indicare la velocit\u00e0 di trasmissione dati nelle reti informatiche. Un tipico esempio \u00e8 la Gigabit Ethernet."}
{"id": "630438", "revid": "599013", "url": "https://it.wikipedia.org/wiki?curid=630438", "title": "Claudio Desolati", "text": "Carriera.\nCresciuto calcisticamente nelle giovanili del Genoa, passa poi alla Fiorentina, vincendo per due volte il Torneo di Viareggio.\nA 17 anni esord\u00ec in Serie A con la maglia della Fiorentina, disputando 10 campionati (152 presenze in campionato con 43 reti). Perse la finale 1971-72 di Coppa Mitropa contro il \u010celik Zenica (squadra dell'attuale Bosnia). Nel 1974-75 vinse la Coppa Italia e la Coppa di Lega Italo-Inglese.\nNel corso della sua carriera ha vestito la maglia azzurra di tutte le giovanili e della Nazionale militare.\n\u00c8 uno dei pi\u00f9 prolifici cannonieri nella storia della Fiorentina. La sua migliore stagione nelle file della formazione viola \u00e8 stato il 1975-1976, con 10 marcature in 21 incontri disputati.\nNell'estate 1981 viene ceduto alla appena retrocessa in Serie B, e nelle file della formazione toscana riesce a disputare quasi tutti gli incontri in calendario contribuendo con 9 realizzazioni alla salvezza della squadra coinvolta nella lotta per non retrocedere. Passa poi nelle file del , con il quale retrocede in Serie C1, e del . Chiude la carriera nel 1988 in Serie D nelle file dell'."}
{"id": "630439", "revid": "154639", "url": "https://it.wikipedia.org/wiki?curid=630439", "title": "Best seller", "text": "Per best seller (o bestseller) s'intende principalmente un'opera narrativa o saggistica venduta in un numero di copie notevolmente elevato in un delimitato arco di tempo (letteralmente l'espressione inglese significa \"che vende meglio di tutti gli altri\"). Il termine in senso lato pu\u00f2 altres\u00ec designare qualsiasi tipo di merce con elevati tassi di vendita in un dato e limitato periodo.\nLo sviluppo di tale fenomeno \u00e8 collegato soprattutto alla diffusione dei mezzi di comunicazione di massa, che attraverso la pubblicit\u00e0 diretta e indiretta permettono di diffondere rapidamente l'interesse per un'opera. In assenza di questo fattore si possono avere vendite consistenti distribuite su lunghi lassi di tempo (persino secoli); si parla allora di long seller (appartengono a questa categoria classici come \"Moby Dick\" di Herman Melville o testi sacri come la \"Bibbia\").\nTra qualit\u00e0 e diffusione.\nSecondo Vittorio Spinazzola si possono distinguere due tipologie di \"best seller\":\nTale distinzione non ha lo scopo di gettare fango sui \"best seller\" di consumo, bens\u00ec di affermare il fatto che i saggi e i romanzi di alta tiratura ma di qualit\u00e0 siano possibili. L'italianista scrive infatti che:\nIn Italia il fenomeno dei \"best seller\" si \u00e8 affermato a partire dagli inizi degli anni sessanta del XX secolo, con i cosiddetti \"\"best seller\" all'italiana\" (ad esempio \"Il giardino dei Finzi-Contini\" di Bassani). Celebri \"best seller\" italiani divenuti tali anche in molti Paesi esteri sono stati \"Il Gattopardo\" di Giuseppe Tomasi di Lampedusa, \"Il nome della rosa\" di Umberto Eco e, negli anni novanta, \"Va' dove ti porta il cuore\" di Susanna Tamaro."}
{"id": "630444", "revid": "767487", "url": "https://it.wikipedia.org/wiki?curid=630444", "title": "Oostkamp", "text": "Oostkamp \u00e8 un comune belga di 23.024 abitanti, situato nella provincia fiamminga delle Fiandre Occidentali.\nIl territorio comprende le localit\u00e0 di Hertsberge, Oostkamp propriamente detta, Ruddervoorde e Waardamme. Il 1\u00ba gennaio 2012 Oostkamp contava una popolazione di 21,796 cittadini. La superficie del territorio comunale \u00e8 79.65 km\u00b2, la densit\u00e0 di popolazione di 286 abitanti per km\u00b2. Il nome \"Oostkamp\" viene dal nome medievale della citt\u00e0 \"Orscamp\" 'luogo degli orsi'.\nOostkamp durante la Seconda Guerra Mondiale.\nLe truppe canadesi liberarono il villaggio nel settembre del 1944 durante la Battaglia di Moerbrugge.\nPresso il Canale di Gand si trova un monumento eretto in onore dei 41 soldati canadesi caduti nello scontro."}
{"id": "630447", "revid": "37401", "url": "https://it.wikipedia.org/wiki?curid=630447", "title": "Shar-kali-sharri", "text": " \nFiglio di Naram-Sin, regn\u00f2 dal 2217 al 2193 a.C. (secondo la cronologia media): fu il quinto re dell'impero di Akkad. Sembra che questo re si sia mosso contro l'Elam, forse in chiave difensiva, e nel Luristan, dove \u00e8 stata rintracciata una sua iscrizione.\nNella Lista reale sumerica, a Shar-kali-sharri si fa seguire un periodo di caos (\"chi era re? chi non era re?\"), che va dal 2192 al 2190.\nFu poi Dudu (2189-2169) ad ascendere al potere sul trono di Akkad."}
{"id": "630449", "revid": "121135205", "url": "https://it.wikipedia.org/wiki?curid=630449", "title": "Circondario federale degli Urali", "text": "Il circondario federale degli Urali () \u00e8 il pi\u00f9 occidentale dei tre circondari federali della Russia asiatica, della quale fa parte anche una piccola parte di territorio del circondario federale del Volga che si trova al di l\u00e0 del fiume Ural, al confine col Kazakistan.\nSuddivisioni.\n(*) Amministrativamente parte dell'oblast' di Tjumen'."}
{"id": "630451", "revid": "1543377", "url": "https://it.wikipedia.org/wiki?curid=630451", "title": "Java User Group", "text": "Java User Group (JUG) \u00e8 una comunit\u00e0 che ha come scopo diffondere e confrontare le sue competenze sul linguaggio di programmazione Java. La maggior parte dei JUG sono legati ad una determinata area geografica.\nTipicamente i membri di un JUG si aiutano a vicenda attraverso:\nCome altri gruppi basati sulle tecnologie molti JUG coprono i costi incontrandosi in spazi concessi dagli enti culturali o pubblici (es. universit\u00e0, scuole) e/o facendo sponsorizzare gli incontri da aziende locali.\nEditori come O'Reilly e Apress spesso inviano copie grautite da distribuire ai JUG in cambio di recensioni dei libri su spazi pubblici.\nNel 2006 sul modello del Linux Day alcuni tra i JUG italiani pi\u00f9 attivi hanno collaborato per la realizzazione del JavaDay, una manifestazione itinerante, un roadshow che tocca diverse citt\u00e0 italiane in tutta la penisola, portando la tecnologia Java anche in ambiti geografici normalmente esclusi dai circuiti dei grandi eventi.\nNel 2011 il JavaDay diventa Codemotion, sia per problemi di copyright legati all'utilizzo della parola Java, che perch\u00e9 ormai venivano trattati anche altri linguaggi.\nAnalogamente viene creata la Devoxx che organizza eventi in Belgio, Francia e Regno Unito.\nI Java User Group possono partecipare al Java Community Process per influenzare l'evoluzione del linguaggio.\nNelle conferenze JavaOne viene ritagliato uno spazio apposito per le Java User Group, le quali possono anche beneficiare di sconti.\nIl sito JUG Events.\nUn sito molto usato per organizzare gli eventi dei vari Java User Group sparsi nel mondo \u00e8 JUG events, sviluppato principalmente da membri del JUG Padova. Attraverso il sito \u00e8 possibile diffondere un prossimo incontro del JUG indicando i relatori e gli argomenti delle esposizioni ed avere una stima del numero dei partecipanti."}
{"id": "630460", "revid": "120542050", "url": "https://it.wikipedia.org/wiki?curid=630460", "title": "Circondari autonomi della Russia", "text": "I circondari autonomi della Russia (o anche \"okrug autonomi\"; ; al singolare \u0430\u0432\u0442\u043e\u043d\u043e\u043c\u043d\u044b\u0439 \u043e\u043a\u0440\u0443\u0433, \"avtonomnyj okrug\") suddivisioni di primo livello, sono quattro soggetti federali autonomi della Federazione Russa. A partire dal 2014, la Russia ha quattro circondari autonomi sui suoi ottantacinque soggetti federali. Il circondario autonomo della \u010cukotka \u00e8 l'unico okrug che non \u00e8 subordinato a un'oblast'.\nCronologia.\nOriginariamente chiamati okrug nazionali, questo tipo di unit\u00e0 amministrativa fu creata negli anni '20 e ampiamente implementati nel 1930 per fornire autonomia alle popolazioni indigene del Nord. Nel 1977, la nuova Costituzione sovietica cambi\u00f2 il termine \"okrugs nazionali\" in \"okrugs autonomi\" al fine di sottolineare che si trattava effettivamente di autonomie e non semplicemente di un altro tipo di divisione amministrativa e territoriale. Mentre la Costituzione del 1977 stabiliva che gli okrug autonomi erano subordinati alle oblast' e ai krai, questa clausola fu rivista il 15 dicembre 1990, quando venne specificato che gli okrug autonomi sono subordinati direttamente al Repubblica Socialista Federativa Sovietica Russa, sebbene potessero ancora rimanere nella giurisdizione di un krai o di un oblast' a cui erano sottoposti in precedenza.\nEvoluzione storica.\nAl momento della separazione della Russia dall'Unione Sovietica esistevano 10 circondari autonomi. Molti di essi hanno poi mutato il loro status."}
{"id": "630464", "revid": "41035849", "url": "https://it.wikipedia.org/wiki?curid=630464", "title": "Luminara san ranieri", "text": ""}
{"id": "630467", "revid": "37401", "url": "https://it.wikipedia.org/wiki?curid=630467", "title": "Manishtushu", "text": "Biografia.\nManishtushu (il cui nome significa \"Chi \u00e8 con lui?\") \u00e8 il figlio di Sargon di Akkad e il padre di Naram-Sin. Succedette al fratello, probabilmente gemello, Rimu\u0161 (il cui nome significa \"Suo dono\", \"Suo amato\"), a seguito di una congiura di palazzo. Il suo fu regno di pace e tranquillit\u00e0 e ci\u00f2 \u00e8 deducibile dal fatto che egli pot\u00e9 allontanarsi molto dalla citt\u00e0 di Akkad e affrontare delle spedizioni sia nell'Elam che nel Golfo Persico. Quest'ultima spedizione \u00e8 stata confermata dal ritrovamento di \"tombe\" di circa 180 uomini che sono stati uccisi in modo violento e poi per\u00f2 sepolti in modo ordinato. Egli abbandon\u00f2 il titolo di \"Re di Accad\" e di lugal-kalam-ma, \"Re del paese\" (Sumer), e prese il nome di lugal-ki\u0161, da interpretare come \"re della totalit\u00e0\" e non re della citt\u00e0 di Ki\u0161."}
{"id": "630469", "revid": "67571", "url": "https://it.wikipedia.org/wiki?curid=630469", "title": "Barbiturico", "text": ""}
{"id": "630471", "revid": "1702319", "url": "https://it.wikipedia.org/wiki?curid=630471", "title": "Puli", "text": "Il puli \u00e8 una razza canina ungherese riconosciuta dalla FCI (standard n. 55, gruppo 1, sezione 1).\nStoria.\nLa parola \"puli\" significa \"conduttore\", \u00e8 da pi\u00f9 di un millennio un cane da pastore ungherese. Da sempre oltre che ottimo pastore, si \u00e8 rivelato efficientissimo anche per il riporto in acqua, tanto che viene definito cane d'acqua ungherese. \nNei secoli scorsi, oltre che per la custodia del bestiame, era spesso impiegato nella caccia. A differenza dei cani da pastore ungheresi a pelo bianco, utilizzati in particolar modo per il lavoro notturno, il puli lavorava quasi esclusivamente di giorno, probabilmente perch\u00e9 il suo colore scuro era pi\u00f9 visibile alla vista delle pecore. Nel 1921 viene redatto il suo standard, ma solo pi\u00f9 tardi si videro i primi esemplari in esposizioni internazionali.\nDescrizione.\nLa coda \u00e8 portata ricurva sui reni. I colori ammessi variano a seconda della variet\u00e0 : nero, nero con sfumature rossastre, vari toni di grigio, bianco. \nIl pelo \u00e8 talmente folto da rendere difficile l'esame delle varie parti del corpo : la testa sembra piccola e rotonda per via del pelo che ricade sugli occhi, nascondendoli, vista di fianco, ellittica. Il cranio \u00e8 arrotondato, la canna nasale rettilinea e pi\u00f9 corta del cranio, lo stop ben marcato. Gli occhi sono di colore bruno, con sguardo vivace e attento. Le orecchie sono pendenti, a forma di \u201cV\u201d. \nIl mantello \u00e8 composto da un pelo grosso di tessitura, e da un sottopelo fine: la giusta proporzione tra grosso e fine determina la forma di feltratura \u201cstretta\u201d che \u00e8 quella desiderata per la razza. \nSe il pelo grosso \u00e8 eccessivo, il manto resta rado, aperto. Se c'\u00e8 invece \u00e8 troppo fine si ha una feltratura eccessivamente estesa. Il manto detto \u201ccordato\u201d \u00e8 composto di peli uniformi, discendenti e strettamente ondulati. I piccoli boccoli di tale forma, hanno tendenza a feltrarsi meno, formando piuttosto delle lunghe cordelle. \nIl pelo \u00e8 pi\u00f9 lungo, da 8 a 18\u00a0cm, sulla groppa, sui reni, sulle cosce, in certi casi tocca quasi il suolo quando il cane \u00e8 in stazione eretta, mentre quello pi\u00f9 corto si trova sulla testa e sui piedi. \nCarattere.\n\u00c8 un cane molto intelligente, vivace e docile. \u00c8 inoltre molto devoto al padrone. \u00c8 un buon compagno per i bambini e li tratta come propri cuccioli senza mai esagerare nel gioco. Con il passare degli anni \u00e8 diventato quasi esclusivamente un cane da compagnia e da esposizione, anche se mantiene le caratteristiche di pastore. Ha tuttavia una buona attitudine alla guardia. Molto coraggioso. Facile da addestrare anche se bisogna averne le competenze necessarie. Ama molto l'acqua; in passato era usato come cane da riporto. Cane rustico e robustissimo. Si pu\u00f2 tenere sia in casa che in giardino. Si adatta agli spazi piccoli ma rimane un pastore che ha bisogno di frequenti passeggiate.\nCure.\nIl pelo non \u00e8 facile da tenere pulito. Si consiglia sempre di evitare che il cane si sporchi, anche se questo accade con facilit\u00e0. Inoltre i parassiti si insediano facilmente nel suo foltissimo pelo. Necessita quindi di particolari cure per evitare lo sviluppo di malattie parassitarie anche gravi."}
{"id": "630476", "revid": "1745361", "url": "https://it.wikipedia.org/wiki?curid=630476", "title": "Apocalittici e integrati", "text": "Apocalittici e integrati \u00e8 un saggio pubblicato da Umberto Eco nel 1964.\nIn questo testo, il semiologo italiano analizza il tema della cultura di massa e dei mezzi di comunicazione di massa. Eco definisce \u201capocalittici\u201d gli intellettuali (in particolare Adorno e Zolla) che esprimono un atteggiamento critico e aristocratico nei confronti della moderna cultura di massa, e \u201cintegrati\u201d coloro che ne hanno una visione ingenuamente ottimistica. \nStruttura dell'opera.\nIl libro \u00e8 organizzato come una raccolta di saggi diversi sull'argomento: \nArgomentazioni pro e contro la cultura di massa.\nNel primo saggio dell'opera vengono esposte una serie di considerazioni pro e contro la cultura di massa.\nAspetti positivi.\nEco cerca di creare positivit\u00e0 in un termine spesso usato con accezione negativa. Se siamo inseriti in una societ\u00e0 industriale non ci si pu\u00f2 staccare dai media. L'industria culturale di per s\u00e9 non \u00e8 negativa, ma lo \u00e8 il consumismo, che vede il libro come oggetto di merce: quando per\u00f2 esso veicola dei valori diviene strumento efficace per la sua diffusione."}
{"id": "630480", "revid": "96558", "url": "https://it.wikipedia.org/wiki?curid=630480", "title": "Man-Ishtishu", "text": ""}
{"id": "630482", "revid": "112662744", "url": "https://it.wikipedia.org/wiki?curid=630482", "title": "Leucrotta", "text": "La leucrotta (o leocrota, o leucrocota) \u00e8 un animale mitologico abitante dell'Etiopia o comunque originario dell'India, che nasce dall'incrocio di una crocotta con un leone.\nDescrizione.\nTra i primi a descriverci questo animale fantastico fu Plinio il Vecchio (ca. 24-79):\n\"Leucrocotam, pernicissimam feram asini feri magnitudine, clunibus cervinis, collo, cauda, pectore leonis, capite medium, bisulca ungula, ore ad aures usque rescisso, dentium locis osse perpetuo: hanc feram humanas voces tradunt imitari\" \n(La leucrotta, animale selvaggio velocissimo, della taglia di un asino selvatico, che ha la parte posteriore di cervo, il collo, la coda e il petto di leone, la testa di tasso, gli zoccoli divisi in due parti, la bocca che si apre fino agli orecchi e al posto dei denti un osso continuo: dicono che questo animale sia capace di imitare la voce umana)In seguito viene descritto in vari bestiari medievali seguendo questa tradizione, anche se a volte si pu\u00f2 notare una confusione con la figura della Manticora\nNel Bestiario di Cambridge (XII secolo) possiamo leggere:\n\"Nasce in India un animale chiamato leucrota, imbattibile nella velocit\u00e0. Possiede dimensioni di asino, natiche di cervo, petto e zampe di leone, testa di cavallo, unghie divise in due parti e una bocca che si estende fino alle orecchie. Al posto dei denti ha un unico osso. Questa \u00e8 la sua forma; inoltre con la voce riesce a imitare le parole umane\"\nRappresentazioni medievali.\nLe rappresentazioni di questo animale seguono fedelmente la sua descrizione scritta, e la sua caratteristica principale \u00e8 facilmente distinguibile: l'animale presenta infatti una grande bocca che arriva fino alle orecchie, a volte aperta mettendo in mostra i denti dell'animale, e gli zoccoli divisi in due parti. \nSolo in una miniatura francese tarda, contenuta in un codice miscellaneo del 1450 (Hague, Museum Meermanno, ms. MMW. 10 B 25 fol. 12 v.), l'animale mostra una bocca di dimensioni normali, mentre la testa simile a quella di un asino prosegue con una folta criniera di cavallo che ricopre la bestia fino al petto."}
{"id": "630483", "revid": "122711910", "url": "https://it.wikipedia.org/wiki?curid=630483", "title": "Circondario di Aga Buriazia", "text": "Il circondario di Aga Buriazia , o Aga Buriazia, \u00e8 stato un circondario (\"okrug\") del Territorio della Transbajkalia. L'okrug ha un'area di 19.312\u00a0km\u00b2 e una popolazione di 72.213 persone (nel 2002). Il centro amministrativo del distretto \u00e8 Aginskoe.\nStoria.\nGi\u00e0 circondario autonomo, il 1\u00ba marzo 2008 il circondario si \u00e8 unito all'oblast' di \u010cita nel nuovo territorio della Transbajkalia.\nZona oraria.\nAga Buriazia si trova nella zona oraria jakuta (YAKT/YAKST). La posizione rispetto all'UTC \u00e8 +0900\u00a0(YAKT)/+1000\u00a0(YAKST).\nSociet\u00e0.\nEvoluzione demografica.\n\"Popolazione\" (2002): 72.213\nEtnie e minoranze straniere.\nMentre i residenti dell'okrug si identificano come appartenenti a 54 differenti gruppi etnici, la maggior parte di loro si considera di etnia buriata (45.149, 62,5%) o russa (25.366 o 35,1%), mentre i tatari sono solo 390 (0,5%)."}
{"id": "630487", "revid": "30300", "url": "https://it.wikipedia.org/wiki?curid=630487", "title": "Audiobook", "text": ""}
{"id": "630488", "revid": "125175223", "url": "https://it.wikipedia.org/wiki?curid=630488", "title": "Piva", "text": "Piva \u00e8 il termine usato in molte regioni italiane per designare la cornamusa , oppure la zampogna, o in senso stretto, il \"piffero\" e il gruppo di pifferi e bordoni che la compone. Il termine si ritrova nel detto \"Con le pive nel sacco\".\nPiva emiliana.\nLa piva o piva emiliana \u00e8 una cornamusa italiana in uso nell'Appennino parmense e piacentino. Nel Piacentino si diffuse prevalentemente nelle valli del Nure e dell'Arda, mentre nelle restanti vallate prese piede l'utilizzo della m\u00fcsa.\nL'uso di questo strumento venne abbandonato nel periodo immediatamente successivo alla Seconda guerra mondiale. Era uno strumento solista usato prevalentemente per il ballo. Dagli anni ottanta del secolo scorso \u00e8 iniziato un recupero dello strumento ad opera di numerosi gruppi musicali attivi nel Modenese e in altre zone dell'Emilia-Romagna. Illustrazioni e fonti scritte tendono a suggerire che uno strumento simile fosse utilizzato anche nel veronese.\nParti dello strumento.\nLa piva \u00e8 composta da una canna con fori digitali (\"chanter\" o \"s-cella\" in dialetto parmense), da due canne di \"bordone\" (maggiore e minore) e da una canna detta \"insufflatore\". Le tre canne sono inserite in un \"otre\" di pelle che costituisce il serbatoio dell'aria.\nL'otre \u00e8 in pelle conciata, tradizionalmente di capretto, cucito nella parte posteriore e dotato di aperture di collo e zampe anteriori per l'inserimento del chanter e dei bordoni e di un taglio per l'insufflatore.\nIl chanter, ad ancia doppia, \u00e8 costruito da un unico pezzo di legno, lavorato al tornio, con sette fori per le dita nella sua parte anteriore; il foro per il mignolo \u00e8 doppio per permettere l'uso dello strumento sia a destrimani che a mancini (quello non utilizzato viene tappato con cera). Possiede altri fori chiusi, detti di \"intonazione\".\nIl bordone minore, ad ancia semplice, \u00e8 costituito da due pezzi lavorati al tornio, produce un suono un'ottava sotto rispetto alla nota pi\u00f9 grave del chanter e viene tenuto appoggiato all'avambraccio. Il bordone maggiore, ad ancia semplice, \u00e8 costituito da tre pezzi e produce un suono due ottave sotto alla nota pi\u00f9 grave del chanter e viene tenuta appoggiata alla spalla. Il fatto che i bordoni siano composti da pi\u00f9 pezzi permette al musicista di accordarli prima di suonare, accorciando o allungando la lunghezza complessiva delle canne facendo scorrere avanti e indietro i singoli segmenti delle parti in innesto.\nLo strumento si suona soffiando nell'insufflatore per immettere l'aria nell'otre ed esercitando sull'otre una pressione con l'avambraccio, per distribuire l'aria in modo costante a chanter e bordoni.\nAlcune pive raccolte da Ettore Guatelli sono conservate al museo etnografico di Ozzano Taro (PR)."}
{"id": "630492", "revid": "287204", "url": "https://it.wikipedia.org/wiki?curid=630492", "title": "Albania Veneta", "text": "Albania veneta (in veneto \"Albania v\u00e8neta\", in albanese \"Arb\u00ebria Venedikase\", in croato \"Mleta\u010dka Albanija\", in montenegrino e serbo \"\u041c\u043b\u0435\u0442\u0430\u0447\u043a\u0430 \u0410\u043b\u0431\u0430\u043d\u0438\u0458\u0430\"/\"Mleta\u010dka Albanija\") \u00e8 il termine storico con cui ci si riferisce agli antichi dominii della Repubblica di Venezia nella Dalmazia meridionale e nella regione di Scutari, territori che oggi appartengono al Montenegro e all'Albania.\nOriginariamente questi territori erano per lo pi\u00f9 nell'Albania settentrionale (in particolare intorno a Scutari e Durazzo), ragion per cui presero il nome di \"Albania\" veneta, ma con la conquista turca del 1571 si ridussero all'area montenegrina. Dal 1420 al 1797 questo territorio rimase stabilmente in mano alla Serenissima e per vari secoli costitu\u00ec un baluardo contro le mire espansionistiche dell'Impero Ottomano.\nDal 1418 fu governata da un Conte e capitano veneto, dal 1420 fu amministrata dalla Repubblica di Venezia con il nome di \"Bocche di Cattaro\" e solo nel 1687 divent\u00f2 un'unit\u00e0 amministrativa autonoma sotto un \"Provveditore generale e ordinario di Dalmazia e Albania\", avente sede a Zara.\nGeografia.\nL'Albania veneta, che costituiva l'estremo dominio veneto di terra nell'Adriatico, corrispondeva grosso modo all'area delle Bocche di Cattaro e al tratto di costa tra queste e la foce del fiume Boiana. Il dominio veneziano non si estendeva in profondit\u00e0 nell'entroterra balcanico, in quanto l'economia della zona era tutta orientata verso le attivit\u00e0 marittime, ma comprendeva comunque le pi\u00f9 importanti citt\u00e0 costiere (Cattaro, Risano, Perasto, Teodo e Castelnuovo nelle munitissime Bocche, nonch\u00e9 Traste, Budua, Castellastua, Spizza, Antivari e Dulcigno verso sudest).\nOriginariamente l'Albania veneta confinava a nord con la Repubblica di Ragusa, finch\u00e9 nel 1699 i ragusei cedettero all'Impero ottomano un sottilissimo sbocco al mare nei pressi di Suttorina, rendendo l'Albania Veneta un\"exclave\" a tutti gli effetti. Anche il confine sud arretr\u00f2 col tempo attestandosi nel 1573 poco a sud di Castellastua, nella localit\u00e0 detta appunto Confin o Confino (l'attuale \"Kufin\" presso Buljarica).\nL'Albania Veneta era abitata nell'estremit\u00e0 meridionale (Dulcigno) da albanesi, mentre l'intera area delle Bocche, Budua e Antivari era invece abitata prevalentemente da popolazioni romanze e slave. L'aggettivo \"veneta\" era da intendersi in contrapposizione all'Albania ottomana, che includeva l'attuale Albania.\nStoria.\nLa presenza veneziana nei territori dell'Albania veneta risale al Medioevo, quando le citt\u00e0 costiere dalmate fungevano gi\u00e0 da avamposti commerciali per la repubblica marinara, pur essendo soggette a frequenti cambi di sovranit\u00e0. In via generale solo nel 1420 Venezia pot\u00e9 affermare definitivamente il suo dominio sull'Adriatico orientale, che seppe mantenere quasi inalterato fino alla caduta della Repubblica nel 1797; solo Antivari e Dulcigno furono cedute ai Turchi nel 1571 e non ritornarono pi\u00f9 in possesso di Venezia.\nNei secoli del dominio veneziano, pur essendo separata dal resto della Dalmazia dal territorio della Repubblica di Ragusa, l'Albania Veneta non costitu\u00ec una divisione amministrativa autonoma, in quanto con il resto della Dalmazia formava un'unica entit\u00e0 dipendente dal Provveditore Generale di Dalmazia e Albania avente sede a Zara. A causa della sua posizione strategica l'intera area fu nei secoli oggetto di ripetute incursioni turche, ma la Serenissima seppe sempre resistere agli attacchi dal continente.\nCon la Caduta della Repubblica di Venezia, Napoleone conquist\u00f2 i possedimenti della Repubblica di Venezia.L'ultima resistenza contro di lui si ebbe nell'area di Cattaro, dove fu seppellito (tra le lacrime della popolazione di Perasto) il \"Gonfalone di Venezia\", secondo Vittorio Giorgi.\nIn seguito al Congresso di Vienna (1815) la regione pass\u00f2 sotto il dominio austriaco (Regno di Dalmazia) assieme a tutti gli ex territori veneti della Dalmazia e a quelli della disciolta Repubblica di Ragusa. Risale a quel periodo la dizione alternativa, ma meno usuale, di \"Albania austriaca\". Nel 1878, per effetto del Congresso di Berlino, fu stabilito un piccolissimo incremento territoriale (40\u00a0km\u00b2) della Dalmazia austriaca, che inglob\u00f2 a sud il comune di Spizza (pochi km a nord di Antivari). L'antico confine cadde infine nel 1918 al termine della I guerra mondiale e non venne pi\u00f9 ripreso se non per l'effimera provincia di Cattaro durante l'occupazione italiana della Jugoslavia (1941- 1943).\nOggi i territori dell'ex Albania Veneta fanno parte del Montenegro e dell'Albania.\nStoria della popolazione di lingua veneta dell\"Albania Veneta\".\nSecondo lo storico dalmata Luigi Paulucci (nel suo libro \"Le Bocche di Cattaro nel 1810\") la popolazione dell\"Albania Veneta\", nei secoli della Repubblica di Venezia, parlava principalmente la Lingua veneta (circa il 66%) nelle aree urbane (Cattaro, Perasto, Budua, ecc.) intorno alle \"Bocche di Cattaro\". \nMa nelle aree interne pi\u00f9 della met\u00e0 della popolazione era di lingua slava, specialmente nei primi anni del Settecento.\nPaulucci inoltre scrisse che vicino al confine con l'Albania vi erano grosse comunit\u00e0 di lingua albanese: Dulcigno era per met\u00e0 albanese, per un quarto veneziana e per il rimanente quarto slava..\nDurante l'occupazione francese di Cattaro, quando l'Albania Veneta - assieme a tutta la ex-Dalmazia veneziana - faceva parte del Regno d'Italia napoleonico, le scuole erano in lingua italiana.\nLo sloveno Marko Trogrli (nel suo scritto \"Il sistema scolastico nella Dalmazia francese\") scrisse che \"Vincenzo Dandolo, il governatore francese della Dalmazia e Bartolomeo Benincasa, un ufficiale del dalmato Dipartimento dell'Istruzione, pubblic\u00f2 nel Maggio 1807 un Piano educativo per la provincia dalmata del Regno d'Italia (\"Il Piano generale della pubblica istruzione in Dalmazia\"), che doveva essere collegato con l'istruzione scolastica fatta in tutto il Regno d'Italia napoleonico...L'insegnamento doveva essere fatto in Lingua italiana\".\nNell'Ottocento, secondo lo storico Marzio Scaglioni, le guerre d'indipendenza italiane crearono nell'Impero Austriaco una situazione di rigetto contro le comunit\u00e0 italiane in Istria, Dalmazia e nei territori dell'ex Albania Veneta. Questo cre\u00f2 una forte emigrazione di dalmati italiani, principalmente verso l'Italia.\nLa scomparsa della popolazione di Lingua italiana in Dalmazia fu quasi totale dopo la seconda guerra mondiale. Secondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata, mentre attualmente gli Italiani sono solo 400 circa nella Dalmazia croata e 500 circa nella costa del Montenegro.\nI 500 Italiani nel Montenegro si trovano principalmente a Cattaro, Perasto e Castelnuovo e sono rappresentati dalla \"Comunit\u00e0 degli Italiani del Montenegro\" con sede a Cattaro.\nLetterati dell'Albania Veneta.\nScrittori in lingua italica dal Quattrocento al Settecento:"}
{"id": "630501", "revid": "277118", "url": "https://it.wikipedia.org/wiki?curid=630501", "title": "Indirizzo di memoria", "text": "In informatica, un indirizzo di memoria \u00e8 un identificatore univoco della posizione, locazione o cella di memoria sulla quale il processore o un'altra periferica possono accedere per operazioni di lettura o scrittura, ad esempio salvare un dato per poterlo recuperare in seguito (nell'architettura di un processore basato su registri il registro MAR (\"Memory Address Register\") \u00e8 dedicato all'indirizzo di memoria cui il processore punta per accedere alla rispettiva cella di memoria).\nDescrizione.\nNell'\"indirizzamento a byte\" ogni indirizzo identifica un singolo byte di memoria. Dati troppo grandi per essere contenuti in un singolo byte possono risiedere in pi\u00f9 byte occupando una sequenza di indirizzi consecutivi. Alcuni processori furono costruiti per gestire l'\"indirizzamento a word\", cos\u00ec da rendere la pi\u00f9 piccola unit\u00e0 di spazio allocabile una word anzich\u00e9 un byte. Un esempio fu il Texas Instruments TMS9900 e il National Semiconductor IMP-16, entrambi i quali utilizzavano word di 16 bit.\nSia la memoria virtuale che la memoria fisica usano l'indirizzamento di memoria. Una delle differenze riguardanti l'indirizzamento di memoria tra memoria virtuale e memoria fisica \u00e8 il fatto che non necessariamente i due modi di gestire gli indirizzi siano uguali: ad esempio la memoria virtuale potrebbe contenere il doppio di indirizzi della memoria fisica. Per queste ragioni qualora vi sia scambio di dati tra le due memorie \u00e8 necessaria una conversione degli indirizzi.\nPer facilitare il fluire dei dati contenuti nelle memorie, il sistema operativo solitamente divide la memoria in \"pagine\", ognuna delle quali contiene un numero predefinito di indirizzi di memoria.\nLa conversione degli indirizzi non \u00e8 dipendente dal software, e permette ai programmi in esecuzione di operare in uguale maniera sia che i dati siano contenuti nella memoria fisica, sia che i dati risiedano nella memoria virtuale, lasciando al sistema operativo la libert\u00e0 di allocare e riallocare la memoria quando necessario per gestire efficacemente le memorie.\nPoich\u00e9 le dimensioni della memoria virtuale possono essere decisamente maggiori della quantit\u00e0 di memoria fisica (RAM) disponibile nel sistema, il sistema operativo pu\u00f2 utilizzare un file di paging e/o un file di swap per spostare temporaneamente alcune pagine di memoria alla memoria secondaria (hard disk) quando esse non siano utilizzate o quando il processo che ne usufruisce \u00e8 in uno stato di inattivit\u00e0.\nMolto spesso, quando si fa riferimento alla \"dimensione della word\" di un computer moderno, si definisce allo stesso tempo la dimensione degli indirizzi di memoria virtuale su quel computer. Ad esempio, un processore \"a 32 bit\" solitamente tratta gli indirizzi di memoria come numeri integer codificati su 32-bit.\nUn indirizzamento a 32 bit permette al computer di indirizzare formula_1 byte di memoria (o 4 gibibyte).\nTuttavia, i computer pi\u00f9 datati spesso supportavano indirizzi di memoria codificati su un numero di bit maggiore rispetto alla dimensione della word, altrimenti la capacit\u00e0 di memoria sarebbe stata drasticamente ridotta. Per esempio il 6502 a 8-bit supportava indirizzi a 16-bit, il processore Intel 8086 a 16-bit gestiva indirizzi a 20-bit permettendo cos\u00ec di avere accesso a 1 mebibyte piuttosto che 64 kibibyte.\nUn computer il cui indirizzamento \u00e8 a 64-bit pu\u00f2 gestire formula_2 byte (o 16 exbibyte), una dimensione che viene considerata praticamente illimitata.\nA seconda dell'architettura sottostante, la performance di un computer pu\u00f2 essere peggiorata da un accesso alla memoria non simmetrico. \nPer esemplificare, un computer a 16-bit con un bus di memoria a 16-bit come un Intel 8086, generalmente lavora in maniera pi\u00f9 efficace se il dato inizia su un indirizzo pari: in questo modo prelevare un valore di 16-bit richiede un singolo accesso alla memoria.\nNel caso contrario, se il dato iniziasse su un indirizzo dispari, il processore pu\u00f2 avere la necessit\u00e0 di effettuare l'accesso alla memoria due volte con un dispendio di tempo ulteriore."}
{"id": "630502", "revid": "13604", "url": "https://it.wikipedia.org/wiki?curid=630502", "title": "Quousque tandem, Catilina, abutere patientia nostra?", "text": ""}
{"id": "630503", "revid": "14691", "url": "https://it.wikipedia.org/wiki?curid=630503", "title": "Crocotta", "text": ""}
{"id": "630511", "revid": "88740", "url": "https://it.wikipedia.org/wiki?curid=630511", "title": "Eric Adams", "text": "\u00c8 il frontman del gruppo heavy metal Manowar dal 1980, anno della sua fondazione. Il suo pseudonimo deriva dalla fusione dei nomi dei suoi due figli.\nBiografia.\nLouis conobbe Joey DeMaio quando i due ragazzi, entrambi di Auburn, erano ancora alle scuole superiori. Quando il futuro bassista decise di fondare una band epic metal assieme al suo amico Ross Friedman (in arte Ross the Boss), conosciuto in Inghilterra durante un tour del gruppo francese Shakin' Street, la scelta per il cantante ricadde proprio su Louis, che Joey aveva sentito pi\u00f9 volte esibirsi, gi\u00e0 in occasione di recital scolastici. Accettato l'ingresso del gruppo, Louis ne divenne ben presto l'icona, grazie soprattutto alla sua grande voce e alla sua disponibilit\u00e0 con i \"fan\".\nLouis Marullo \u00e8 un ex \"enfant prodige\": infatti a 12 anni entr\u00f2 a far parte della band The Kids (un gruppo di ragazzi di et\u00e0 compresa fra i 10 e 13 anni) come cantante e chitarrista. La piccola band pubblic\u00f2 un 45 giri con le canzoni \"Flipped hair and lace\" e \"Loving everyday\" (Chroma Records 1965), chiaramente ispirate allo stile dei Beatles \nAd un certo punto della carriera Louis decise di cambiare il proprio nome d'arte, adottando una combinazione dei nomi dei suoi due figli \"Eric\" e \"Adam\", come ha affermato in una intervista poich\u00e9 il suo nome italoamericano \"suonava poco rocker\".\nVita privata.\nAdams \u00e8 un appassionato di caccia. Intervistato ha affermato che dopo un tour, quando finalmente pu\u00f2 godere di tempo libero, va nei boschi per cacciare. Afferma che preferisce andare a caccia ed uccidere gli animali di persona, piuttosto che mangiare carne colorata e non genuina che si trova nei negozi. \u00c8 istruttore di tiro e caccia con l'arco per lo stato di New York. Quando gli si \u00e8 chiesto dei rapporti coi membri del gruppo, attuali e precedenti, ha affermato che si mantengono in contatto e perfino che si aiutano l'un l'altro quando un'altra chitarra pu\u00f2 servire nella preparazione di un album. Con Ross, Adams ha detto di essere rimasto in buoni rapporti. Quando gli si chiede del suo allenamento musicale, dice di aver preso solo una lezione di canto, per il resto \u00e8 stato un autodidatta per la tecnica e il respiro.\nStile musicale.\nEric \u00e8 famoso per la sua voce estremamente versatile, ora graffiante ora melodica, per l'innata potenza vocale e per la sua capacit\u00e0 di variare vocalmente da note basse e rauche per arrivare a note simili a quelle dei cantanti d'opera lirica con estrema facilit\u00e0. Adams riesce a proporre tre o quattro differenti timbri vocali, variando dallo \"screaming\" al canto acuto, e a proporre tratti canori continui della durata superiore ai 35 secondi (grazie ai quali \u00e8 stato soprannominato \"Golden Voice\", Voce d'Oro).\nNel 1999 a Milano ha eseguito in omaggio ai fan italiani il \"Nessun Dorma\" di Giacomo Puccini (il brano verr\u00e0 poi riproposto nell'album \"Warriors of the World\" del 2002). Nel 2002 inoltre ha inciso un duetto con il soprano Sarah Brightman: si tratta della canzone \"Where Eagles Fly\", destinata ad entrare nell'album \"Harem\" della cantante, ma di fatto mai pubblicata ufficialmente. Eric Adams sa suonare la chitarra e la tastiera, ma non propone mai uso di tali strumenti nei live e nei vari album dei Manowar. Suona anche la batteria."}
{"id": "630519", "revid": "62748", "url": "https://it.wikipedia.org/wiki?curid=630519", "title": "Giovanni di Lapo Ghini", "text": "Formatosi a Firenze \u00e8 stato uno degli architetti che ha contribuito al completamento del corpo basilicale di Santa Maria del Fiore a Firenze.\nIl 20 dicembre 1344 subentr\u00f2 a Francesco Talenti nel ruolo di architetto e capomastro. Pi\u00f9 tardi (1366) il Talenti torn\u00f2 ad affiancarlo di nuovo. Durante la loro supervisione fu deciso di aggiungere una quarta campata alla cattedrale e di ampliare tutto lo schema delle absidi sul quale si sarebbe dovuta innalzare la cupola, progetto approvato definitivamente e messo in opera dal 1367. Santa Maria del Fiore diveniva cos\u00ec la pi\u00f9 grande chiesa fino ad allora costruita in Italia.\nA Firenze partecip\u00f2 anche all'ingrandimento di Palazzo Vecchio, in parte seguendo un desiderio di magnificenza del Duca di Atene Gualtieri VI di Brienne, e probabilmente prese parte anche all'altro grande progetto architettonico in corso di realizzazione che era l'ultima cerchia delle Mura di Firenze.\nA Prato, sempre con Francesco Talenti, complet\u00f2 il transetto della cattedrale. Suo figlio Simone di Giovanni Ghini fu un famoso scultore."}
{"id": "630527", "revid": "253269", "url": "https://it.wikipedia.org/wiki?curid=630527", "title": "George Arliss", "text": "Biografia.\nNato con il nome di battesimo di Augustus George Andrews, viene comunemente ricordato nelle biografie come George Augustus Andrews. Venne educato a Harrow, aiutando poi suo padre nelle sue attivit\u00e0 editoriali che, finiti gli studi, abbandon\u00f2 per dedicarsi al teatro.\nDebutt\u00f2 diciottenne nel 1886, recitando in provincia. Nei seguenti cinque anni raccolse molti consensi nel West End di Londra (il corrispettivo britannico di Broadway).\nNel 1901 si imbarc\u00f2 alla volta degli Stati Uniti per una tourn\u00e9e con la compagnia di Mrs Patrick Campbell. Era sua intenzione fermarsi in America solo per la durata di un tour, ma il successo che riscosse lo fece decidere di fermarsi oltreoceano. Inizi\u00f2 a interpretare i grandi personaggi storici sui palcoscenici di Broadway al fianco di sua moglie, Florence Arliss.\nArliss si avvicin\u00f2 al cinema quando aveva gi\u00e0 53 anni, debuttando sullo schermo in \"The Devil\" (1921) di James Young, un testo che aveva gi\u00e0 interpretato in teatro nel 1906. Conquist\u00f2 definitivamente il successo e la notoriet\u00e0 con la sua interpretazione di \"Disraeli\" (1929), film biografico sul primo ministro britannico Benjamin Disraeli, uno dei suoi cavalli di battaglia anche a teatro. L'interpretazione gli valse il premio Oscar al miglior attore. Tuttavia Arliss non comprese n\u00e9 apprezz\u00f2 pienamente il valore del premio vinto, disdegnando la cerimonia di consegna al Capitol Theatre di Los Angeles, cui prefer\u00ec una vacanza in Francia. Alla cerimonia fu Darryl F. Zanuck, il rappresentante della Warner Bros., la casa di produzione del film, a ritirare a suo nome la prestigiosa statuetta.\nArliss firm\u00f2 un contratto in esclusiva con la Warner Bros., per la quale gir\u00f2 circa una decina di film, pretendendo per\u00f2 nello stesso contratto di avere ampia decisionalit\u00e0 sulle sue scelte artistiche. Sebbene non fosse contemplato nel contratto, egli godette anche del privilegio di scegliere personalmente il cast delle sue pellicole, e in questo ebbe il merito di valorizzare e far debuttare l'attrice Bette Davis nella pellicola \"The Man Who Played God\" (1932).\nTornato in patria durante la Seconda guerra mondiale, mor\u00ec a Londra per una broncopolmonite, nel 1946, all'et\u00e0 di 77 anni.\nRiconoscimenti.\nNel 1930, ebbe due candidature agli Oscar per due film, \"Disraeli\" e \"La dea verde\": vinse l'Oscar al miglior attore con \"Disraeli\"."}
{"id": "630529", "revid": "842", "url": "https://it.wikipedia.org/wiki?curid=630529", "title": "Translation lookaside buffer", "text": ""}
{"id": "630530", "revid": "1299641", "url": "https://it.wikipedia.org/wiki?curid=630530", "title": "Partito Comunista dell'Ucraina", "text": "Il Partito Comunista dell'Ucraina (PCU; in ucraino: \"\u041a\u043e\u043c\u0443\u043d\u0456\u0441\u0442\u0438\u0301\u0447\u043d\u0430 \u043f\u0430\u0301\u0440\u0442\u0456\u044f \u0423\u043a\u0440\u0430\u0457\u0301\u043d\u0438\", \u041a\u041f\u0423, Komunisti\u010dna partija Ukrajiny, KPU) \u00e8 un partito politico ucraino.\nIl PCU \u00e8 un partito marxista-leninista, erede della sezione ucraina del Partito Comunista dell'Unione Sovietica che ha governato il Paese fino al 1991. Il PCU \u00e8 stato fondato nel 1993 ed \u00e8 guidato da Petro Symonenko.\nAlle elezioni politiche del 1998, il PCU ottenne il 24,7% dei voti ed elesse 123 deputati su 450. Il PCU fu di gran lunga il primo partito del paese; infatti, il secondo partito fu il Movimento Popolare d'Ucraina (attualmente in Ucraina Nostra), che raccolse il 9,4% dei voti ed elesse 46 seggi. Il sistema elettorale allora in vigore prevedeva l'elezione della met\u00e0 dei seggi con il sistema maggioritario uninominale a un turno e l'altra met\u00e0 con il proporzionale con sbarramento al 4%.\nNel 2000, sub\u00ec la scissione del Partito comunista dell'Ucraina (rinnovato).\nAlle politiche del 2002, il PCU segn\u00f2 un deciso calo scendendo al 19,9% dei voti ed eleggendo 66 deputati. I comunisti vennero superati da Ucraina Nostra, moderato e filo-occidentale, che ottenne il 23,65 dei voti ed elesse 112 seggi. Il leader di NU Viktor Ju\u0161\u010denko venne nominato primo ministro di un governo sostenuto anche dal Blocco Julija Tymo\u0161enko e dal Partito Socialista d'Ucraina.\nNel 2004, le proteste della popolazione costrinsero la Corte suprema ad annullare il risultato delle elezioni presidenziali e, dopo il nuovo voto, Ju\u0161\u010denko, sconfitto da Viktor Janukovy\u010d del PR nel voto annullato, venne eletto presidente. Le proteste di piazza non fecero altro che evidenziare la divisione del paese tra filo-occidentali (NU, BYT) e filo-russi (PR, PCU). In particolare Viktor Janukovy\u010d ed il Partito delle Regioni si fecero portatori delle istanze dei filo-russi.\nAlle elezioni politiche del 2006, Janukovy\u010d incentr\u00f2 la campagna elettorale sul fatto che le presidenziali erano state annullate dopo le critiche dei rappresentanti dell'OSCE. Il PR risult\u00f2, cos\u00ec, ampiamente il primo partito delle elezioni con il 32% dei voti. L'ottimo risultato del PR, per\u00f2, fu tutto a scapito del PCU che pass\u00f2 dal 19,9% del 2002 al 3,6%. In realt\u00e0 le posizioni dei due blocchi filo-occidentale e filo-russo rimasero sostanzialmente inalterate, si assistette solo ad una polarizzazione verso il PR nel campo filo-russo e verso il BYT nel campo filo-occidentale. I filo-occidentali poterono contare su 143 seggi su 450. Il governo guidato da Julija Tymo\u0161enko dur\u00f2, per\u00f2, appena 3 mesi a causa della fuoriuscita del PSU.\nIl presidente Ju\u0161\u010denko \u00e8 stato costretto a nominare Primo ministro il rivale Janukovy\u010d, che ha dato vita ad un governo sostenuto anche dal PCU. Il governo, per\u00f2, dur\u00f2 pochissimo e si ritorn\u00f2 al voto nel 2007. Nelle nuove consultazioni i comunisti ottennero il 5,4%, con un incremento dell'1,7, ed elessero 27 deputati, 6 in pi\u00f9. Ciononostante tornarono all'opposizione.\nAlle elezioni politiche del 2012 il PCU ottenne un forte aumento di voti giungendo al 13,2% (+7,8%) dei consensi e 32 seggi, risultato parzialmente penalizzato nell'assegnazione dei seggi dal passaggio da un sistema proporzionale ad uno misto proporzionale-maggioritario.\nAlle elezioni del 2014 il PCU ha ottenuto il 3,88%, risultando quindi escluso dal parlamento. Il partito \u00e8 stato ufficialmente messo al bando il 24 luglio 2015 dalla Corte Amministrativa Distrettuale di Kiev; il partito ha impungnato il bando davanti alla Corte Europea dei Diritti dell'Uomo."}
{"id": "630543", "revid": "22356", "url": "https://it.wikipedia.org/wiki?curid=630543", "title": "Barosaurus", "text": ""}
{"id": "630552", "revid": "2519", "url": "https://it.wikipedia.org/wiki?curid=630552", "title": "Lebesby", "text": "Lebesby \u00e8 un comune norvegese della contea di Troms og Finnmark."}
{"id": "630555", "revid": "124851050", "url": "https://it.wikipedia.org/wiki?curid=630555", "title": "Linea M3 (metropolitana di Milano)", "text": "La linea M3 \u00e8 una linea della metropolitana di Milano che collega la citt\u00e0 da nord, con capolinea Comasina (nel comune di Milano), a sud, attestandosi al capolinea di San Donato (nel comune di Milano, ai confini con quello di San Donato Milanese).\nLa linea 3 \u00e8 anche chiamata \"linea gialla\" per via del colore utilizzato per disegnarla nelle mappe, che \u00e8 anche il colore pi\u00f9 usato nell'arredo delle stazioni e nella livrea dei treni.\nIncrocia la linea M1 nella stazione Duomo, la M2 nella stazione Centrale FS e la M5 nella stazione Zara.\nStoria.\nLa linea M3 \u00e8 la terza linea, in ordine di costruzione, della metropolitana milanese.\nLa sua costruzione fu approvata da un ordine del giorno del consiglio comunale milanese, nel 1977, sulla base dei dati di traffico scaturiti da un'Indagine Origine-Destinazione riguardo agli spostamenti che si effettuavano a Milano fra il 1976 e il 1977.\nIl progetto di costruzione della linea M3 fu studiato da MM e fu presentato al Ministero dei trasporti in data 11 gennaio 1981. I lavori iniziarono l'8 settembre dello stesso anno.\nUna particolarit\u00e0 della linea fu lo scavo di una galleria a binari sovrapposti tra le stazioni di Repubblica e Porta Romana, per consentire il passaggio sotto le anguste strade del centro senza interferire con gli edifici. Lungo questa tratta vi sono cinque stazioni intermedie, costruite grazie all'esperienza acquisita nella stazione di Sant'Agostino della linea M2, di struttura analoga.\nLa prima tratta della linea, tra Centrale FS e Duomo, di 2,65\u00a0km di lunghezza e con cinque stazioni, fu aperta il 3 maggio 1990, in concomitanza con i campionati del mondo di calcio.\nPoich\u00e9 nella stazione Duomo i binari nelle due direzioni, posti su livelli diversi, non erano dotati di raccordi di collegamento, fu attivato un doppio servizio navetta, con due treni che viaggiavano alternativamente nei due sensi, ognuno sempre sullo stesso binario, con frequenza di nove minuti.\nPer gli sviluppi della linea in direzione nord, oltre la fermata Centrale FS, si scelse invece di posticipare i lavori e di realizzare i lavori su piccole tratte, aprendo una stazione per volta. Il progetto architettonico \u00e8 stato eseguito dall'architetto Claudio Dini e ha come elementi fondamentali l'aumento della luminosit\u00e0 rispetto alle linee precedenti e Il progetto si caratterizzava anche per la scelta di materiali pi\u00f9 costosi rispetto a quelli utilizzati in precedenza; ad esempio i pavimenti vennero realizzati in graniti di colore chiaro anzich\u00e9 in linoleum, scelta che sollev\u00f2 non poche polemiche anche nell'ambito dello scandalo giudiziario di Mani pulite, che esplose proprio in quegli anni e che nei lavori della Metropolitana Milanese riscontr\u00f2 ampi gradi di corruzione (secondo uno studio del settimanale \"Il Mondo\", pubblicato nel 1992, la linea M3 stava costando circa 192 miliardi a chilometro, contro i 45 della metropolitana di Amburgo).\nIl 16 dicembre 1990 fu raggiunta la stazione di Porta Romana, la quale, essendo dotata di croce di scambio, consent\u00ec l'abbandono del servizio a doppia navetta e l'istituzione della marcia dei treni con regolare regime di linea; il 12 maggio dell'anno seguente furono aperti all'esercizio i tronchi da da Centrale FS a Sondrio e da Porta Romana a San Donato, quest'ultimo comprendente l'importante stazione di Rogoredo FS.\nIl 16 dicembre 1995 fu attivato il prolungamento da Sondrio al nuovo capolinea Zara, senza stazioni intermedie.\nL'8 dicembre 2003 fu attivato il tronco Zara-Maciachini, anch'esso senza stazioni intermedie.\nIl 26 marzo 2011 venne attivato il prolungamento da Maciachini a Comasina, interamente sotterraneo e comprendente le tre fermate di Dergano, Affori Centro e Affori FN.\nRiqualificazioni in superficie.\nLa societ\u00e0 Metropolitana Milanese affid\u00f2 a diversi architetti la riqualificazione urbana delle porzioni della citt\u00e0 che erano interessate dai cantieri. \nFurono elaborati tre progetti, di Aldo Rossi per la stazione di Montenapoleone, di Ignazio Gardella per la piazza del Duomo e di Guido Canella per la stazione di Crocetta. Solo il progetto di Rossi a Montenapoleone venne effettivamente realizzato, mentre per le ulteriori stazioni previste non si arriv\u00f2 nemmeno alla redazione dei progetti.\nCaratteristiche tecniche.\nLa linea \u00e8 dotata di alimentazione elettrica tramite linea aerea (a pantografo) con tensione a 1500 V in corrente continua, \u00e8 composta in totale da 21 stazioni e si estende per 17,1\u00a0km.\nLa linea \u00e8 interamente sotterranea. Nella tratta centrale, fra Porta Romana e Repubblica, l'opera \u00e8 composta da due gallerie a binario unico sovrapposte, spesso a notevole profondit\u00e0. Il punto pi\u00f9 critico \u00e8 la stazione Duomo, in cui la canna in direzione San Donato \u00e8 il punto pi\u00f9 profondo della linea e si trova ad oltre 20 metri di profondit\u00e0, interamente immersa in acqua di falda e rivestita da tubo di PVC. L'impegno tecnico per la realizzazione di quest'opera \u00e8 stato notevole. Per 25 anni la fermata di Duomo lato San Donato \u00e8 stata la stazione pi\u00f9 profonda dell\u2019intera rete metropolitana, prima di essere superata nel 2015 dalla stazione Lotto della linea M5.\nSi tratta di una linea semiautomatica, infatti il conducente deve solo dare i comandi per aprire e chiudere le porte e far ripartire il treno.\nLa linea M3, insieme alla linea M5, \u00e8 una delle due linee della rete metropolitana di Milano completamente banalizzate (marcia a norma di segnale in entrambe le direzioni di marcia).\nIn caso di necessit\u00e0 per guasti o altro, i treni possono effettuare inversione di marcia nelle seguenti stazioni:\nMateriale rotabile.\nSerie 8000 - dal 1990 ad oggi\nSerie 8100 - dal 2003 ad oggi\nSerie 900 \"Meneghino\" - dal 2009 ad oggi\nDeposito.\nLa M3 ha un solo deposito, quello di Rogoredo (cos\u00ec chiamato malgrado si trovi fisicamente dopo il capolinea di San Donato e non nel confinante quartiere di Rogoredo), aperto nel 1991. Il deposito comprende anche un anello di prova interno, lungo 1.821\u00a0m e dotato di due stazioni, una in galleria e l'altra all'aperto, per meglio prestarsi alle simulazioni di guida condotte durante l'addestramento del personale.\nSistemi di sicurezza.\nLa linea 3 utilizza fin dalla sua costruzione i sistemi ATP (Automatic Train Protection) e ATO (Automatic Train Operation), consentendo la marcia dei treni in modo totalmente automatico senza la presenza di segnali di linea: partenza, arresto, mantenimento della distanza tra i convogli e regolazione della velocit\u00e0 sono eseguiti automaticamente dall'elettronica di bordo sulla base delle indicazioni ricevute via radio dai sistemi di terra. I macchinisti si limitano a dare i comandi di apertura e chiusura delle porte e di consenso alla partenza dopo la chiusura delle porte, rimanendo pronti ad intervenire in caso di situazioni non prevedibili dall'automatismo (ad esempio nel caso in cui si trovino persone o oggetti non autorizzati sui binari) o per guasti al sistema di segnalamento e/o al materiale rotabile che non rendono possibile la marcia automatica: in quest'ultimo caso gli operatori hanno il compito di condurre manualmente i treni."}
{"id": "630560", "revid": "339392", "url": "https://it.wikipedia.org/wiki?curid=630560", "title": "Linea 3 (metropolitana di Milano)", "text": ""}
{"id": "630568", "revid": "468892", "url": "https://it.wikipedia.org/wiki?curid=630568", "title": "Mishael Abbott", "text": "Inizia la sua carriera nei kart in Florida e diventa la prima ragazza a vincere il Superkarts! USA.\nSi diploma alla scuola per piloti di Lyn St. James e nel 2000 vince il Kara Hendrick Scholarship. La partecipazione nella Skip Barber Formula Dodge e alle USAC Midget series la portano all'automobilismo professionistico.\nNel 2001 effettua dei test con un'auto della Formula Mazda e ottiene tempi tanto buoni da guadagnarsi un ingaggio. Ad ottobre finisce, nella sua prima gara nella categoria, nei primi 5 alla Mid-Ohio Sports Car Course, in un campionato regionale SCCA.\nNel 2002 guida la sua prima auto ufficiale in Formula Mazda, correndo le corse dello Star Mazda Series North American Championship e le gare nazionali e regionali SCCA. Queste esperienze la proiettano verso la American Le Mans Series e la Indy Racing League (IRL).\nIl 2003 e il 2004 sono anni in cui la Abbott continua a gareggiare in Formula Mazda, nello Star Mazda Series East Championship e in eventi selezionati del circuito SCCA. Nel 2003 coglie tre podi e viene proclamate \"Pilota maggiormente progredito\" dello Star Mazda EAST Championship Series. Nel 2004 prende parte alla June Sprints e vince il suo primo evento nazionale SCCA alla Virginia International Raceway.\nNel 2005 Mishael ha guidato una Dallara per la Hemelgarn Johnson Motorsports nelle I Indy Racing League Menards Infiniti Pro Series. Diventa la prima donna a competere in quella categoria quando si qualifica con il quarto tempo allo Homestead-Miami Speedway in marzo. Diviene anche la prima donna a competere all'Indianapolis Motor Speedway. Disputa alcune gare anche in Formula Mazda nello Star Mazda East Championship. Vince poi il Sonoco Hard Charger Award all'SCCA Formula Mazda National Championship Runoffs."}
{"id": "630571", "revid": "1745361", "url": "https://it.wikipedia.org/wiki?curid=630571", "title": "Polesia", "text": "La Polesia o Polessia (in polacco \"Polesie\"; in bielorusso \"\u041f\u0430\u043b\u0435\u0441\u044c\u0441\u0435\", traslitterato \"Pale\u015bsie\"; in ucraino \"\u041f\u043e\u043b\u0456\u0441\u0441\u044f\", \"Polissja\"; in russo \"\u041f\u043e\u043b\u0435\u0441\u044c\u0435\", \"Poles'e\"; in tedesco \"Polesien\") \u00e8 una regione storico-geografica che ospita una delle aree paludose pi\u00f9 estese d'Europa. Si estende quasi esclusivamente entro i confini di Bielorussia e Ucraina, toccando in piccola parte anche la Polonia e la Russia occidentale. Praticamente le aree paludose della Polesia corrispondono alle cosiddette paludi del Prypjat' (dal fiume Pripjat') o di Pinsk.\nUn abitante della Polesia si chiama \"Pala\u0161uk\" in bielorusso, \"Poli\u0161\u010duk\" nel dialetto ucraino della regione, \"Poleszuk\" in polacco e \"Pole\u0161\u010duk\" in russo.\nGeografia.\nLa Polesia \u00e8 una regione paludosa che costeggia il fiume Prypjat' nella Bielorussia meridionale (Br\u0117st, Pinsk, Kalinkavi\u010dy, Homel'), nell'Ucraina settentrionale (nelle regioni di Volinia, Rivne, \u017dytomyr, Kiev, e \u010cernihiv), e parzialmente in Polonia (Lublino) e in Russia (Brjansk). \u00c8 una vallata compresa tra gli spartiacque dei fiumi Bug Occidentale e Prypjat'. I due fiumi sono collegati dal Canale Dnepr-Bug, costruito sotto il regno di Stanis\u0142aw August Poniatowski, l'ultimo sovrano della Confederazione Polacco-Lituana.\nI principali affluenti del fiume Pripjat sono il Horyn' (Goryn), lo Stochod (Stochod, Stochid), lo Styr, lo Pty\u010d, la Jaselda (Jasolda). Le maggiori citt\u00e0 nel bacino del Prypjat' sono Pinsk, Stolin, Davyd-Haradok. Tra gli anni '60 e '80 del Novecento vasti acquitrini furono trasformati in terreno coltivabile. Si ritiene che la bonifica abbia danneggiato l'ambiente lungo il corso del Pripjat'.\nLa regione fu duramente colpita dal disastro di \u010cernobyl'. Vaste aree furono inquinate da elementi radioattivi e sono considerate inadatte all'insediamento umano."}
{"id": "630574", "revid": "4239", "url": "https://it.wikipedia.org/wiki?curid=630574", "title": "IBM 801", "text": "IBM 801 \u00e8 un'architettura di processori RISC sviluppata dalla IBM negli anni 1970 e utilizzata fino agli anni 1980.\nJohn Cocke, uno dei progettisti, in seguito ricevette il premio Turing e la Presidential Medal of Science per lo sviluppo.\nStoria.\nIl progetto 801 inizi\u00f2 come progetto di ricerca diretto da John Cocke al Thomas J. Watson Research Center. Il progetto puntava a migliorare le prestazioni delle macchine IBM e per farlo studi\u00f2 il funzionamento dei programmi sui sistemi System/370 e analizz\u00f2 il codice compilato. Dalle analisi il gruppo di ricerca ipotizz\u00f2 che fosse possibile realizzare un core di calcolo molto veloce e molto semplice per poter eseguire il microcodice delle macchine.\nIl progetto si spost\u00f2 sulla realizzazione della CPU chiamata 801. La CPU fu pronta per l'estate del 1980 e venne implementata utilizzando la tecnologia Motorola MECL-10K e un ampio uso di progettazione custom. La CPU era progettata per funzionare a 66 ns (approssimativamente a 15.15 MHz) e generava una potenza di calcolo di circa 15 MIPS. Il prototipo venne progettato con una gestione a 24 bit senza supporto della memoria virtuale. L'architettura dell'801 fu inclusa in molti dispositivi IBM come i gestori dei canali per i sistemi 370, molti gestori di rete e nel mainframe a basso costo IBM 9370.\nAll'inizio degli anni '80 l'esperienza derivata dal progetto 801 venne utilizzata nel progetto America che port\u00f2 allo sviluppo dei processori POWER e dei minicomputer RS/6000."}
{"id": "630591", "revid": "1543377", "url": "https://it.wikipedia.org/wiki?curid=630591", "title": "Magnano (mestiere)", "text": "Magnano (dal latino parlato \"*manianus\", da \"manus\", \"mano\"), o stagnino o coccolinaro, era un antico mestiere itinerante.\nEra un saldatore che si stabiliva temporaneamente nelle piazze dei vari paesi, e dopo aver preparato il suo riparo e la sua fucinella portatile alimentata a carbone, attendeva le massaie che gli portassero secchi, padelle e pentole da aggiustare e da stagnare. Nella sua bottega realizzava tantissimi oggetti da casa e da lavoro (caffettiere, imbuti, secchi, ecc.), utilizzando la lamiera di ferro dolce, ma soprattutto il rame, duttile alla piegatura per far assumere all'oggetto la forma voluta. Le giunture si ottenevano sovrapponendo i lembi, per poi perforarli nel contorno e chiodarli con ribattini dello stesso metallo. Infine i bordi venivano riempiti con lo stagno che veniva fuso con l'apposito attrezzo arroventato nella fucina.\nVisto l'ampio uso di carboni e ferro, facilmente questi artigiani erano riconoscibili dalla fuliggine.\nAltra variante \u00e8 quella di fabbri specializzati nelle serrature e chiavi, da \"manua\" maniglia, che trova anche conferma nella forma catalana many\u00e0 e nella traduzione inglese locksmith e nella traduzione tedesca Schlosser.\nIl cognome.\nI cognomi Magnani (diffuso in Emilia con ceppi nel Lazio) e Magnano (in Piemonte, in particolare nella zona compresa tra Barge, Cavour e Bagnolo) prendono origine da questa antica professione."}
{"id": "630592", "revid": "22356", "url": "https://it.wikipedia.org/wiki?curid=630592", "title": "Coloradia", "text": ""}
{"id": "630593", "revid": "123014898", "url": "https://it.wikipedia.org/wiki?curid=630593", "title": "Kuvasz", "text": "Il kuvasz \u00e8 una razza canina ungherese riconosciuta dalla FCI (standard n. 54, gruppo 1, sezione 1).\nStoria.\nSecondo alcuni studiosi della razza sarebbe stato importato dai popoli ungarici nomadi primitivi, durante una delle loro migrazioni, o, secondo altri, arriv\u00f2 nel massiccio dei Carpazi dai Cumani, popolo di pastori nomadi di lingua turca, originario dei territori a nord del Mar Nero, arrivato in Ungheria nel corso del XIII secolo sotto la pressione dei Mongoli che attaccavano costantemente la zona. Le origini del Kuvasz devono dunque essere ricollegate ai cani da pastore originari dell'Oriente principalmente dal mastino del Tibet dal quale discendono tantissime razze oggi esistenti. Nel XV secolo, il re Mathias I utilizz\u00f2 il Kuvasz per la caccia, andando contro le sue ottime capacit\u00e0 di pastore. Fino al XIX secolo fu utilizzato come cane da guardia nelle greggi e si dimostr\u00f2 un validissimo apporto. In seguito fu impiegato quasi esclusivamente alla guardia delle grandi propriet\u00e0 (\"Kavas\" significa infatti sentinella). Al di fuori dell'Ungheria il suo allevamento all'estero resta poco sviluppato, tranne che negli Stati Uniti.\nDescrizione.\nLa coda \u00e8 inserita bassa, arriva fino al garretto. L'estremit\u00e0 si ripiega verso l'alto. L'unico colore ammesso \u00e8 il bianco. Il pelo \u00e8 corto, diritto, chiuso, fitto sulla testa e sulla parte anteriore degli arti. Su tronco, braccio, gamba e coda \u00e8 lungo e ampiamente ondulato e forma sovente creste e ciuffi. \u00c8 abbastanza ruvido, un po' rigido, mai feltrato. Il sottopelo \u00e8 fine e lanoso. Gli occhi sono obliqui, a mandorla, di colore bruno scuro. Le orecchie sono a forma di \u201cV\u201d. inserite alte e portate leggermente discoste dal cranio nel terzo superiore, per poi ricadere piatte e ben aderenti ai lati del cranio. La testa, nella sua totalit\u00e0, denota nobilt\u00e0 e forza. Il cranio \u00e8 di lunghezza media e di notevole lunghezza. La sua sommit\u00e0 \u00e8 larga. Il muso si restringe verso il tartufo senza appuntirsi. Lo stop \u00e8 poco accentuato; canna nasale diritta. In Italia \u00e8 spesso erroneamente confuso con il pastore maremmano.\nCure.\nPer quanto riguarda la salute \u00e8 un cane piuttosto rustico e molto resistente, il quale non d\u00e0 problemi particolari nemmeno durante la crescita. Le sue dimensioni non ne consentono la vita in casa o in appartamento. Il suo pelo va regolarmente spazzolato e tenuto pulito."}
{"id": "630594", "revid": "123396499", "url": "https://it.wikipedia.org/wiki?curid=630594", "title": "Gianluca Guidi (attore)", "text": "Biografia artistica.\nInizia la carriera come cantante, partecipando al Festival di Sanremo 1989 con il brano \"Amore \u00e8\", scritta da Alberto Testa per le parole e da Augusto Martelli per la musica. L'anno successivo ritorna al Festival di Sanremo (condotto in quell'edizione da suo padre Johnny Dorelli) con \"Secondo te\", sempre su musica di Martelli ma con il testo scritto da Giorgio Calabrese, classificandosi al 3\u00ba posto nella sezione \"Novit\u00e0\"; sempre nel 1990 pubblica il suo album di debutto, \"Eddy and me\".\nTeatro.\nEsordisce in teatro nel 1992 nella commedia musicale \"Parole d'amore parole\" con Nino Manfredi. In \"Gigi\" \u00e8 Gaston de Lachailles, accanto ad Ernesto Calindri. A Roma, nel 1995, \u00e8 in scena in un one-man show, \"Chiacchierata informale\", con la regia di Ennio Coltorti e la produzione di Gigi Proietti. Nel 1998 \u00e8 produttore musicale della versione italiana del musical \"My Fair Lady\" di Lerner e Loews. Dal 1998 al 2000 \u00e8 Vernon Gersch in \"Stanno suonando la nostra canzone\", regia di Gigi Proietti, raggiungendo le 280 repliche.\nNel 2000 fonda la Salieri Entertainment, societ\u00e0 di produzione; co-produce con Gigi Proietti \"Taxi a due piazze\", commedia di Ray Cooney, diretta dallo stesso Proietti e in cui Guidi interpreta il protagonista. Nel 2001 cura la regia e produce \"Serial killer per signora\" di Douglas J. Cohen; per questo musical riceve il premio IMTA per miglior regia e miglior produzione di musical. Dal 2002 al 2004 produce \"Promesse promesse\", la commedia di Neil Simon e Burt Bacharach, di cui cura la regia con il padre. Guidi ne interpreta anche il protagonista C.C. Baxter.\nNel 2003 collabora alla produzione di \"Lennon &amp; John\" di Giancarlo Lucariello, prodotto dal fratello Gabriele Guidi e con la regia di Massimo Natale, con Giampiero Ingrassia e Giuseppe Cederna. Nel 2004 interpreta Paul Bratter nella commedia di Neil Simon \"A piedi nudi nel parco\", recitando a fianco di Anna Falchi, commedia di cui \u00e8 produttore e regista e per cui ha composto anche le musiche.\nNell'estate 2005 al Globe Theatre di Roma interpreta Joseph Surface nell'opera di R. B. Sheridan \"Gossip \u2013 A scuola di maldicenza\" per la regia di Toni Bertorelli. Suoi recenti grandi successi sono gli spettacoli teatrali \"The Producers\" (versione italiana del famoso musical di Mel Brooks) insieme ad Enzo Iacchetti con la regia di Saverio Marconi e la produzione della Compagnia della Rancia, e \"E sottolineo se, ovvero la resistibile ascesa di Gianluca G\". Nel 2008 inizia a portare nei teatri la commedia \"Facciamo l'amore\" di Norman Krasna, della quale \u00e8 regista e protagonista, a fianco di Lorenza Mario ed Enzo Garinei.\nDal dicembre 2009 \u00e8 protagonista della quinta edizione di \"Aggiungi un posto a tavola\" in cui interpreta Don Silvestro, ruolo che fu reso famoso dal padre che lo interpret\u00f2 nelle prime 3 edizioni. Il successo di questa edizione (secondo soltanto alla prima edizione del 1974) ha fatto s\u00ec che la tourn\u00e9e fosse replicata anche per la stagione 2010/2011. Nel 2010 \u00e8 con Giampiero Ingrassia protagonista al Globe Theatre di Roma ne: \"I due gentiluomini di Verona\" di William Shakespeare, con la regia di Francesco Sala. Nella stagione 2011-2012 cura due messe in scena firmando la regia di \"Se devi dire una bugia dilla ancora pi\u00f9 grossa\" interpretata da Antonio Catania, Gianluca Ramazzotti, Miriam Mesturino la partecipazione straordinaria di Raffaele Pisu, e di \"Stanno Suonando la Nostra Canzone\" di Neil Simon con Giampiero Ingrassia e Simona Samarelli.\nNel 2011 riceve il riconoscimento speciale Leggio d'oro \"Alberto Sordi\".\nDal 12 ottobre 2017, torna in teatro con il celebre \"Aggiungi un posto a tavola\", nel ruolo di Don Silvestro e affiancato da Emy Bergamo nel ruolo di Consolazione e di Beatrice Arnera in quello di Clementina; mentre la voce di Dio \u00e8 di Enzo Garinei. \u00c8 stato il protagonista anche dell'edizione successiva del musical, dal novembre 2019 al marzo 2020. Nel 2019-2020, con Giampiero Ingrassia, \"Maurizio IV - Pirandello Pulp\" di Edoardo Erba.\nTelevisione.\nPer la televisione dal 1997 al 2000 \u00e8 l'Ispettore Giuliani nella fortunata serie televisiva \"Linda e il brigadiere\" accanto a Nino Manfredi e Claudia Koll.\nNel 2016 \u00e8 ospite del programma di Maurizio Costanzo \"Parliamone\" per ricordare i 65 anni di carriera del padre, Johnny Dorelli.\nNello stesso anno interpreta Padre Amatucci in \"The Young Pope\", serie televisiva creata e diretta da Paolo Sorrentino.\nRadio.\nPartecipa assiduamente, nelle vesti di ospite, al programma radiofonico \"Viva Radio 2\", condotto da Rosario Fiorello e Marco Baldini, dove si \u00e8 distinto per l'interpretazione di varie canzoni (soprattutto in lingua inglese) e per la trascinante risata che punteggia i vari personaggi interpretati da Fiorello e gli interventi degli ospiti. Nella puntata del 10 novembre 2006, che ha avuto come ospite Laura Pausini, ha avuto l'occasione di sostituire Marco Baldini accanto a Fiorello. Anche la trasmissione \"Gli spostati\" nel 2007 l'ha visto come ospite fisso per dieci puntate nel mese di settembre.\nNell'estate 2010 conduce su RadioUno \"Gianvariet\u00e0\", uno show di mezz'ora in onda da luned\u00ec a venerd\u00ec alle 13.30, con Claudio Pallottini e Massimiliano Giovanetti, con al pianoforte il Maestro Riccardo Biseo e la partecipazione di Valentina Cenni e Enzo Garinei. Nell'ultima puntata del programma il 10 settembre 2010 Guidi ospita suo padre Johnny Dorelli (cosa mai avvenuta prima). Il programma ha avuto un discreto successo, tanto da convincere la direzione di Radio 1 a prolungarlo di una settimana, compatibilmente con gli impegni teatrali di Guidi, di Garinei e della Cenni (tutti recitanti in \"Aggiungi un posto a tavola\").\nLa trasmissione \u00e8 stata confermata anche a partire dal 4 luglio 2011 con al pianoforte Andrea Rea al posto di Riccardo Biseo. Successivamente confermata, visto il successo, anche per tutto l'inverno 2011/2012 con al pianoforte il Maestro Andrea Bianchi al posto di Rea. L'orario della trasmissione viene spostato alle ore 14,45, sempre dal luned\u00ec al venerd\u00ec fino alle ore 15.30 con una durata di 45 minuti. Nell'edizione invernale canta dal vivo, insieme al Maestro Andrea Bianchi, i brani del suo repertorio swing. Inoltre a \"Gianvariet\u00e0\" a partire dal 12 settembre 2011 fino al 29 giugno 2012 canta la canzone \"Ne parliamo domani\" utilizzata come sigla finale, scritta da Marcello Marchesi e Augusto Martelli.\nVita privata.\n\u00c8 sposato dal 2004 con l'attrice Cristina Ginevri, dalla quale ha avuto due figli, Giacomo e Giulio."}
{"id": "630596", "revid": "92757", "url": "https://it.wikipedia.org/wiki?curid=630596", "title": "Opsonine", "text": ""}
{"id": "630608", "revid": "319559", "url": "https://it.wikipedia.org/wiki?curid=630608", "title": "Khalid Abdalla", "text": "Biografia.\nHa studiato alla King's College School e alla Cambridge University. Inizia a recitare a scuola, in diverse rappresentazioni, fra cui il Macbeth.\nDopo una buona carriera teatrale esordisce in TV nella serie televisiva Spooks nel 2005, ma il vero successo lo trova con il film \"United 93\", dove interpreta il ruolo del pilota dirottatore Ziad Jarrah.\nNel 2006 ha interpretato se stesso nel film tv .\nNel 2007 ha interpretato Amir da adulto nel film \"Il cacciatore di aquiloni\", tratto dall'omonimo libro di Khaled Hosseini, mentre nel 2010 recita al fianco di Matt Damon nel film \"Green Zone\".\nDal settembre 2011 \u00e8 sposato con la sua fidanzata di lunga data, Cressida Trew.\nDoppiatori italiani.\nNelle versioni in italiano dei suoi film, Klalid Abdalla \u00e8 stato doppiato da:"}
{"id": "630611", "revid": "5456", "url": "https://it.wikipedia.org/wiki?curid=630611", "title": "Cambridge University", "text": ""}
{"id": "630612", "revid": "44516", "url": "https://it.wikipedia.org/wiki?curid=630612", "title": "UCAID", "text": ""}
{"id": "630614", "revid": "287204", "url": "https://it.wikipedia.org/wiki?curid=630614", "title": "Assonometria trimetrica", "text": ""}
{"id": "630615", "revid": "110157", "url": "https://it.wikipedia.org/wiki?curid=630615", "title": "Kuruaya", "text": " \nI Kuruaya (o anche Caravare) sono un gruppo etnico del Brasile che ha una popolazione stimata in circa 155 individui. Parlano la lingua Kuruaya (codice ISO 639: KYR) e sono principalmente di fede animista.\nVivono nello Stato brasiliano di Par\u00e1, lungo gli affluenti del fiume Xing\u00fa. Denominazioni alternative: Caravare, Curuaia, Kuruaia. Molti Kuruaya parlano anche il portoghese."}
{"id": "630616", "revid": "46931", "url": "https://it.wikipedia.org/wiki?curid=630616", "title": "Caravare", "text": ""}
{"id": "630617", "revid": "46931", "url": "https://it.wikipedia.org/wiki?curid=630617", "title": "Kuruaia", "text": ""}
{"id": "630618", "revid": "46931", "url": "https://it.wikipedia.org/wiki?curid=630618", "title": "Curuaia", "text": ""}
{"id": "630619", "revid": "46931", "url": "https://it.wikipedia.org/wiki?curid=630619", "title": "Kuru\u00e1ya", "text": ""}
{"id": "630621", "revid": "599013", "url": "https://it.wikipedia.org/wiki?curid=630621", "title": "Manchineri", "text": "I Manchineri sono un gruppo etnico del Brasile che ha una popolazione massima stimata in 937 individui (2004).\nLingua.\nParlano la lingua Manchineri (codice ISO 639: MPD), lingua che appartiene alla famiglia linguistica Aruak.\nInsediamenti.\nVivono nelle zone meridionali dello stato brasiliano di Acre. Alcuni anche in Per\u00f9 e Bolivia. In Brasile sono presenti nel territorio indigeno Mamoadate e nel \"seringal\" (piantagione di alberi di caucci\u00f9) Guanabara. Altre comunit\u00e0 minori sono presenti sulle rive dei fiumi S\u00e3o Francisco e Macau\u00e3, e nella citt\u00e0 di Assis.\nStoria.\nL'esploratore del XIX secolo Ant\u00f4nio Loureiro identific\u00f2 i Manchineri nei pressi dei fiumi Macau\u00e3 e Caiat\u00e9 nel 1880. Essi erano considerati affini o un sottogruppo del gruppo etnico peruviano dei Piro. Secondo i racconti orali Manchineri, questa etnia, prima del massiccio contatto con i bianchi, in particolar modo estrattori di lattice, era divisa in molti sottogruppi o clan: Manchineri, Hijiuitane, Uinegeri, Cuchixineri, Hahamlineri e Iamhageri. Con le pressioni e i massacri sempre pi\u00f9 frequenti ad opera di spedizionieri, mercanti ed estrattori, le migrazioni si svolsero in due direzioni principalmente: dal Per\u00f9 verso il Brasile e dal Rio delle Amazzoni verso la Bolivia. Furono poi utilizzati come guide nelle foreste dagli estrattori di caucci\u00f9 e in seguito, con il forte calo dei prezzi della materia prima, furono utilizzati anche come forza lavoro, ossia come estrattori e trasportatori. I conflitti tra gli estrattori e i Manchineri, tuttavia, si fecero sempre pi\u00f9 aspri con i primi intenti nella distruzione dei villaggi e delle \"malocas\" (capanne) dei Manchineri. Nel 1975 il FUNAI opt\u00f2 per il trasferimento dei componenti del gruppo nel territorio indigeno, ufficialmente riconosciuto, di Mamoadate dove i Manchineri convivono pacificamente con i Jaminawa.\nAttivit\u00e0 produttive.\nI Manchineri vivono di caccia e di pesca. Alcuni rituali legati all'attivit\u00e0 della caccia prevedono lo spargimento sul corpo del \"tipi\" (una pianta da cui si estrae veleno utilizzato per avvelenare i pesci durante le battute di pesca) e del \"sanango\" (bevanda ricavata da piante) per dieci giorni. Con questa pratica il cacciatore si libera dalla maledizione del \"panema\", ossia la maledizione del cacciatore che torna al villaggio a mani vuote, grazie al vomito che lo purifica espellendo dal corpo ci\u00f2 che nuoce all'attivit\u00e0.\nPer l'attivit\u00e0 di pesca utilizzano ami, veleno e arpioni (quando l'acqua del fiume \u00e8 bassa) e praticano immersioni subacquee.\nSono inoltre coltivatori di riso, zucca, manioca, mais, papaia e patate."}
{"id": "630625", "revid": "125737813", "url": "https://it.wikipedia.org/wiki?curid=630625", "title": "Dreamachine", "text": "La dreamachine \u00e8 un dispositivo stroboscopico che produce stimoli visivi. . L'osservazione della dreamachine provoca nel soggetto che la \"guarda\" delle visioni colorate e, in alcuni casi, pu\u00f2 indurre uno stato simile a quello del sogno.\nDescrizione.\nConcepita dal pittore e scrittore Brion Gysin e dal suo amico Ian Sommerville all'inizio degli anni 1960, la dreamachine \u00e8 un semplice cilindro perforato, disposto su un giradischi a 78 giri, con una lampadina sospesa al centro. La rotazione del cilindro fa s\u00ec che la luce lampeggi ad una frequenza compresa tra 7 e 13 pulsazioni al secondo (Hertz). Questa gamma di frequenze corrisponde al cosiddetto \"ritmo alfa\", ovvero alle oscillazioni elettriche emesse dal cervello umano quando quest'ultimo si trova in stato di rilassamento, quando gli occhi sono chiusi, o in assenza di stimoli esterni. Dal 1989 al 2007, David Woodard ha realizzato delle repliche della Dreamachine.\nDreamachine \u00e8 il soggetto per il documentario \"FLicKeR\" di Nik Sheehan, nel National Film Board of Canada 2008.\nIl lampeggiamento della dreamachine stimola il nervo ottico ed altera l'attivit\u00e0 elettrica cerebrale. I fruitori dell'opera descrivono visioni colorate caleidoscopiche \"proiettate\" dietro le palpebre, che possono evolvere fino ad assumere forme concrete e dare l'impressione di stare sognando (da qui il nome dreamachine, ossia \"macchina dei sogni\")."}
{"id": "630631", "revid": "729019", "url": "https://it.wikipedia.org/wiki?curid=630631", "title": "Big Vin Records", "text": "La Big Vin Records \u00e8 un'etichetta discografica con sede a Dallas, in Texas creata nel febbraio 2006 dal batterista heavy metal e produttore Vinnie Paul. La Big Vin Records \u00e8 associata con la Fontana Records.\nStoria.\nVinnie Paul divenne famoso grazie alla band Pantera e successivamente Damageplan dove suonava con il fratello, Dimebag Darrell. Cre\u00f2 l'etichetta circa un anno dopo la morte di suo fratello a seguito della tragedia dell'Alrosa Villa dell'8 dicembre 2004. L'obiettivo di questa etichetta \u00e8 preservare la memoria di Dimebag e continuare a pubblicare e lanciare band metal."}
{"id": "630634", "revid": "135224", "url": "https://it.wikipedia.org/wiki?curid=630634", "title": "Pierrot Lunaire (Sch\u00f6nberg)", "text": "Pierrot Lunaire \u00e8 una composizione di Arnold Sch\u00f6nberg (op. 21) per voce femminile recitante (Sprechgesang), pianoforte, flauto (alternato con l'ottavino), clarinetto in la (alternato con il clarinetto basso in si bemolle), violino (alternato con la viola) e violoncello.\nScritta su commissione nel 1912 ed eseguita per la prima volta a Berlino il 16 ottobre del 1912, \u00e8 forse l'opera pi\u00f9 famosa di Sch\u00f6nberg ed \u00e8 considerata una sorta di manifesto dell'espressionismo musicale, che propone in musica le stesse tematiche di quello figurativo.\n\"Pierrot Lunaire\" \u00e8 basato su un ciclo di Lieder facenti parte di una raccolta di 50 poesie (Sch\u00f6nberg ne scelse 21) del simbolista Albert Giraud, musicate nella traduzione tedesca di Otto Erich Hartleben. Le poesie sono divise in 3 gruppi di 7. \nTrama.\nIl protagonista, il poeta virtuoso Pierrot, eroe malinconico e triste, si destreggia poeticamente esprimendo s\u00e9 stesso e il suo ambiguo carattere. L'immagine romantica \u00e8 deformata in smorfie e proiettata in immagini ora grottesche ora allucinate: canta alla luna che lo ispira, vive l'angoscia pi\u00f9 profonda, si immagina assassino, ed infine dopo tormenti e attimi di puro cinismo, torna alla sua patria, Bergamo, invocando nell'ultimo brano \u00abl'antico profumo dei tempi delle fiabe\u00bb.\nComposizione.\nIl \"Pierrot Lunaire\" \u00e8 composto da 21 liriche con i seguenti titoli:\nLa composizione.\nIn questa composizione l'autore utilizza per la prima volta la tecnica dello Sprechgesang, ovvero \"canto parlato\": uno stile vocale in cui si fondono le caratteristiche proprie del suono parlato e del suono cantato. L'autore stesso spiega che il cantante-recitante, pur mantenendo rigorosamente il ritmo notato, deve appena intonare la nota vera e propria e poi subito abbandonarla. Lo Sprechgesang deve essere a met\u00e0 strada tra la parola cantata e quella parlata. Scrive infatti nell'introduzione:\nA titolo esemplificativo, si potrebbero considerare le miss. 7-8 del primo Lied \"Mondestrunken\",sull'inflessione \"und eine Springflut\" , che imita rapido il movimento ascensionale immediatamente precedente del flauto. Qui si vede come Sch\u00f6nberg inserisca pienamente la recitazione, caratteristica del melologo, nel tessuto musicale. L'improvvisa impennata delle miss. 7-8 rende allucinata l'immagine dell'\"inondazione\" di luce lunare. Sui versi seguenti invece la voce declina rapidamente e infine sprofonda e quindi si distacca rispetto ai suoni acuti degli strumenti.\nDefinite con estremo rigore le norme dell'interpretazione, sin dalla prefazione alla partitura, l'orchestrazione \u00e8 assai varia e movimentata. Solo 6 dei 21 brani in cui l'opera si articola presentano l'organico completo, mentre negli altri brani gli strumenti sono impiegati a gruppi di 2, 3, 4; addirittura, nel settimo tempo (\"La luna malata\") la voce dialoga solo con un flauto.\nL'instabilit\u00e0 tonale estrema, dovuta alla mancanza di qualsiasi centro di attrazione armonica, \u00e8 utilizzata come specchio dell'estrema instabilit\u00e0 psicologica, ovvero dell'illogicit\u00e0 propria della dimensione onirica. Il principio \u00e8 dunque quello di escludere qualsiasi gravitazione tonale e ci\u00f2 si ottiene evitando l'uso delle scale diatoniche per servirsi il pi\u00f9 liberamente possibile dell'intera gamma dei dodici suoni cromatici.\nOpere di altri artisti ispirate a Pierrot Lunaire.\nIl gruppo rock italiano Litfiba, ne ha tratto ispirazione nella composizione di \"Pierrot e la luna\", inserito nell'album \"17 Re\".\nNel 1974 il trio di rock progressivo italiano formato da Gaio Chiocco, Vincenzo Caporaletti e Arturo Stalteri, assunse il nome Pierrot Lunaire titolando eponimamente il loro primo album pubblicato in quello stesso anno."}
{"id": "630635", "revid": "834", "url": "https://it.wikipedia.org/wiki?curid=630635", "title": "Europei di atletica leggera indoor 2005", "text": ""}
{"id": "630638", "revid": "272884", "url": "https://it.wikipedia.org/wiki?curid=630638", "title": "Repubblica Sociale Italiana", "text": "La Repubblica Sociale Italiana (RSI), anche conosciuta come Repubblica di Sal\u00f2, fu un regime collaborazionista della Germania nazista, esistito tra il settembre 1943 e l'aprile 1945, voluto da Adolf Hitler e guidato da Benito Mussolini, al fine di governare parte dei territori italiani controllati militarmente dai tedeschi dopo l'armistizio di Cassibile.\nLa sua natura giuridica \u00e8 controversa: \u00e8 considerata uno Stato fantoccio da gran parte della storiografia nonch\u00e9 dalla prevalente dottrina in materia di diritto internazionale; tuttavia alcuni storici e giuristi hanno problematizzato la portata di tale definizione attribuendole un qualche grado di sovranit\u00e0. Lo stesso Mussolini era comunque consapevole che i tedeschi considerassero il suo regime alla stregua di uno Stato fantoccio.\nL'attuale ordinamento italiano non le riconosce alcuna legittimit\u00e0; infatti nel decreto legislativo luogotenenziale 5 ottobre 1944, n. 249 sull'\"Assetto della legislazione nei territori liberati\" essa \u00e8 definita \u00absedicente governo della repubblica sociale italiana\u00bb.\nPur rivendicando tutto il territorio del Regno d'Italia, la RSI esercit\u00f2 la propria sovranit\u00e0 solo sulle province non soggette all'avanzata alleata e all'occupazione tedesca diretta. , ritirandosi progressivamente sempre pi\u00f9 a nord, in concomitanza con l'avanzata degli eserciti angloamericani. A nord, inoltre, i tedeschi istituirono due \"Zone di operazioni\" comprendenti dei territori che erano state parti dell'Impero austro-ungarico: le province di Trento, Bolzano e Belluno (Zona d'operazioni delle Prealpi) e le provincie di Udine, Gorizia, Trieste, Pola, Fiume e Lubiana (Zona d'operazioni del Litorale adriatico), sottoposte rispettivamente ai \"Gauleiter\" tedeschi del Tirolo e della Carinzia, \"de facto\" anche se non legalmente governate dal Terzo Reich, tranne la Carniola che fu sottoposta ad un regime speciale. L'exclave di Campione d'Italia fu inclusa nella Repubblica solo per pochi mesi, prima di essere liberata grazie ad una rivolta popolare appoggiata dai carabinieri.\nLa RSI fu riconosciuta da Germania, Giappone, Bulgaria, Croazia, Romania, Slovacchia, Ungheria, Repubblica di Nanchino, Manciuku\u00f2 e Thailandia, vale a dire da paesi alleati alle potenze dell'Asse o con truppe dell'Asse presenti al loro interno. Finlandia e Francia di Vichy, pur navigando nell'orbita nazista, non la riconobbero. Relazioni ufficiose furono mantenute con Argentina, Portogallo, Spagna e, tramite agenti commerciali, anche con la Svizzera. La Citt\u00e0 del Vaticano non riconobbe la RSI.\nLa strutturazione giuridico-istituzionale della RSI sarebbe dovuta essere demandata a un'assemblea costituente, come richiesto dal congresso del PFR (14-16 novembre 1943). Si sarebbe dovuta instaurare una \u00abrepubblica sociale\u00bb in linea con i principi programmatici, a cominciare dalla \u00absocializzazione delle imprese\u00bb, tracciati nel documento noto come \"Manifesto di Verona\" e approvato durante i lavori congressuali. Mussolini prefer\u00ec per\u00f2 rinviare la convocazione della Costituente al dopoguerra limitandosi a far approvare dal Consiglio dei ministri del 24 novembre la denominazione di RSI.\nL'avanzata angloamericana nella primavera del 1945 e l'insurrezione del 25 aprile 1945 determinarono la fine della RSI, la quale cess\u00f2 ufficialmente di esistere con la resa di Caserta del 29 aprile 1945 (operativa dal 2 maggio) sottoscritta dagli Alleati con il Comando Tedesco Sud-Ovest anche a nome dei corpi militari dello Stato fascista in quanto quest'ultimo non riconosciuto dagli Alleati come valido e autonomo.\nFondamenti ideologico-giuridico-economici della Repubblica Sociale Italiana furono il fascismo, il socialismo nazionale, il repubblicanesimo, la socializzazione, la cogestione, il corporativismo e l'antisemitismo.\nLa denominazione.\nLa creazione di uno Stato italiano fascista guidato da Mussolini fu annunciata dallo stesso il 18 settembre 1943 attraverso Radio Monaco. Tre giorni prima l'agenzia ufficiosa del Reich, la DNB, aveva comunicato che Mussolini assumeva \u00abnuovamente la suprema direzione del Fascismo in Italia\u00bb diramando i primi cinque fogli d'ordini del duce.\nIl 23 settembre veniva costituito presso l'ambasciata tedesca a Roma il nuovo governo Mussolini in assenza di quest'ultimo, ancora in Germania. In questa fase viene usata l'espressione \"Stato Fascista Repubblicano d'Italia\". Il 27 settembre il governo comunica che \u00absi d\u00e0 inizio al funzionamento del nuovo Stato Fascista Repubblicano\u00bb.\nIl 28 settembre nel suo primo Consiglio dei ministri alla Rocca delle Caminate, presso Forl\u00ec, viene usata la denominazione di \"Stato Nazionale Repubblicano\". La prima \"Gazzetta Ufficiale\" a non riportare le insegne e le intestazioni monarchiche fu quella pubblicata il 19 ottobre. Il 20 ottobre il ministro guardasigilli dispone \u00abche la denominazione \"Regno d'Italia\" negli atti e documenti e in tutte le intestazioni relative a questo Ministero e agli Uffici da esso dipendenti, sia sostituita dalla denominazione: \"Stato Nazionale Repubblicano d'Italia\"\u00bb.\nAl terzo Consiglio dei ministri del 27 ottobre Mussolini annuncia \u00abla preparazione della Grande Assemblea Costituente, che getter\u00e0 le solide fondamenta della Repubblica Sociale Italiana\u00bb, tuttavia lo Stato non cambia nome. Il 17 novembre il \"Manifesto di Verona\" approvato dal PFR delinea la creazione di una \u00abRepubblica Sociale\u00bb. Il 24 novembre il quarto Consiglio dei ministri delibera che \u00ablo Stato nazionale repubblicano prenda il nome definitivo di \u201cRepubblica Sociale Italiana\u201d\u00bb a partire dal 1\u00ba dicembre 1943.\nLa RSI fu ben presto nota anche come \"Repubblica di Sal\u00f2\", dal nome della localit\u00e0 sul lago di Garda sede del Ministero della cultura popolare con le agenzie di stampa e degli Esteri, onde per cui la maggior parte dei dispacci ufficiali recavano l'intestazione \"Sal\u00f2 comunica...\", o \"Sal\u00f2 informa\" o \"Sal\u00f2 dice\".\nLe origini.\nDurante la seconda guerra mondiale, dopo lo sbarco americano in Sicilia e l'ormai ritenuta inesorabile sconfitta dell'Italia, furono a molti livelli cercate soluzioni per uscire dalla crisi. Il 25 luglio 1943 il Gran Consiglio del Fascismo, organismo costituzionale e direttorio politico del PNF, con l'Ordine del giorno Grandi aveva invitato Mussolini\nNell'approvazione dell'ordine del giorno c'era stato il voto, se non decisivo almeno assai significativo, di Galeazzo Ciano, ex ministro degli Esteri e genero del Duce, e di Dino Grandi, importante politico e diplomatico che aveva rappresentato nel mondo il prestigio dell'Italia fascista.\nNel pomeriggio dello stesso 25 luglio, Mussolini era stato ricevuto dal Re nella sua residenza di Villa Savoia. Dopo un breve colloquio, che si era concluso con la richiesta delle dimissioni da Capo del Governo, Mussolini fu arrestato e condotto, con un'ambulanza della Croce Rossa, presso la caserma della \"Legione Allievi Carabinieri\" di via Legnano, a Roma-Prati, ove rest\u00f2 recluso per tre notti prima di essere trasferito altrove.\nNon presso la sua residenza di Rocca delle Caminate, come egli sperava. Il 28 luglio fu imbarcato a Gaeta sulla corvetta \"Persefone\" e trasferito prima a Ventotene, poi sull'isola di Ponza e, dal 7 agosto, con la corvetta \"Pantera\", sull'isola della Maddalena. Infine dal 28 agosto ai piedi del Gran Sasso, per poi salire il 3 settembre a Campo Imperatore dove rest\u00f2, controllato da 250 carabinieri e guardie di Pubblica sicurezza, sino alla sua liberazione da parte di un reparto di paracadutisti tedeschi guidati da Otto Skorzeny.\nAl posto di Mussolini il Re aveva nominato Pietro Badoglio, il quale subito aveva sedato l'euforia popolare, sorta alla notizia della caduta del capo del fascismo, e spento le speranze di pace con il famoso radiofonico caratterizzato dall'impegno: \"La guerra continua\". Dopo lunghe trattative, l'8 settembre si giunse alla proclamazione dell'armistizio di Cassibile con gli Alleati (gi\u00e0 firmato il 3 settembre). Ne segu\u00ec un generale sbandamento, durante il quale la famiglia reale fugg\u00ec da Roma insieme a Badoglio, rifugiandosi a Brindisi. Le autorit\u00e0 e i dirigenti dello Stato, compresi gli stati maggiori delle forze armate, si smembrarono, scomparvero, si resero irreperibili, mentre le truppe tedesche prendevano il controllo del Paese seguendo un preciso piano organizzato mesi prima (Operazione Achse). La penisola restava divisa in due, occupata dalle forze alleate al sud e dalle forze tedesche al centro nord, con Roma tenuta dai tedeschi sino al 4 giugno 1944.\nDal Gran Sasso al lago di Garda, passando per la Germania.\nLa nascita di un governo fascista nell'Italia occupata dai tedeschi era gi\u00e0 stata pianificata segretamente (Operazione Achse) dai vertici di Berlino prima della liberazione di Mussolini: inizialmente si pens\u00f2 ad un governo con Alessandro Pavolini, Vittorio Mussolini e Roberto Farinacci \u2013 esuli in Germania dopo il 25 luglio \u2013, ma nessuno dei tre sembrava dare sufficienti garanzie alla Germania, mentre Farinacci rifiut\u00f2 ogni incarico. Si ventil\u00f2 allora la possibilit\u00e0 di affidare il govern\u00f2 a Giuseppe Tassinari. La liberazione di Mussolini risolse il problema.\nLa liberazione di Mussolini era stata minuziosamente organizzata dai tedeschi, per diretto ordine di Hitler, e venne realizzata il 12 settembre da truppe scelte guidate da Kurt Student, Harald-Otto Mors e dal maggiore Otto Skorzeny, che dopo aver preso possesso dei luoghi e liberato il prigioniero, lo condusse a Monaco di Baviera. Qui Mussolini discusse della situazione del nord Italia in una serie di colloqui (durati due giorni) con Hitler dei quali non \u00e8 giunto alcun verbale. Inizialmente depresso e incerto, Mussolini fu convinto da Hitler, che sembra aver minacciato di ridurre l'Italia \"peggio della Polonia\", e accett\u00f2 di costituire un governo fascista al nord.\nIl 15 settembre furono emanate da Monaco le prime direttive per riorganizzare il partito fascista, che nel frattempo si stava ricostituendo spontaneamente dopo la dissoluzione sotto il peso degli avvenimenti dell'Armistizio, e della MVSN, in parte rimasta armi al piede. Riprendendo il programma dei Fasci italiani di combattimento del 1919, richiamandosi a Mazzini ed enfatizzando le origini e i contenuti repubblicani e socialisti, il 17 settembre Mussolini proclam\u00f2 attraverso Radio Monaco (un'emittente captata in buona parte dell'Italia settentrionale) la prossima costituzione del nuovo Stato fascista. Questa sarebbe stata formalizzata il giorno 23, insediando la prima riunione del Governo della Repubblica Sociale Italiana a Roma.\nA novembre fu istituita un'ambasciata della RSI in Germania: fu nominato ambasciatore Filippo Anfuso, che present\u00f2 le sue credenziali a Hitler il giorno 13. Il Reich ricambi\u00f2 inviando a Sal\u00f2 Rudolf Rahn, gi\u00e0 ambasciatore a Roma prima dell'armistizio, che si present\u00f2 a Mussolini l'11 dicembre, anniversario della firma del Patto Tripartito. Le sedi degli organi istituzionali, dei ministeri e delle forze armate della RSI vennero distribuite in tutto il nord Italia.\nIl circondario di Sal\u00f2, sede di alcuni dei maggiori uffici governativi, non era solo di grande bellezza paesaggistica, ma era anche strategicamente assai importante: oltre alla vicinanza con le fabbriche d'armi (ad esempio a Gardone Val Trompia, ove avevano sede la Beretta e altre fabbriche minori) e con le industrie siderurgiche, vantava la prossimit\u00e0 a Milano e alla frontiera tedesca e, oltre ad essere riparato dall'arco alpino, risultava equidistante dalla Francia e dall'Adriatico. Era nel cuore dell'ultima parte dell'Italia ancora in grado di svolgere la produzione e dunque capace di creare merci da poter vendere, ancorch\u00e9 sottoprezzo e soltanto alla Germania.\nIl governo della RSI.\nLa Repubblica Sociale Italiana ebbe un governo \"de facto\", ovvero un esecutivo che operava in mancanza di una Costituzione, la quale pur essendo stata redatta non venne mai discussa e approvata.\nTale organo, pur sembrando possedere tutte le prerogative essenziali per essere considerato sovrano (potere legislativo, autorit\u00e0 sul territorio, esclusivit\u00e0 della moneta e disponibilit\u00e0 di forze armate) le esercit\u00f2 \"de facto\", ma non \"de iure\". Benito Mussolini fu \u2013 sia pure mai proclamato \u2013 Capo della Repubblica (cos\u00ec il Manifesto di Verona definiva la figura del capo dello Stato, mentre nel citato progetto di Costituzione si parla di \"Duce della Repubblica\"), capo del Governo e ministro degli Esteri. Il Partito Fascista Repubblicano (PFR) fu retto da Alessandro Pavolini. Erede di ci\u00f2 che rimaneva al nord della MVSN, dell'Arma dei Carabinieri e della Polizia dell'Africa Italiana, fu creata la Guardia Nazionale Repubblicana (GNR) con compiti di polizia giudiziaria e di polizia militare, posta sotto il comando di Renato Ricci.\nIl 13 ottobre 1943 fu annunciata l'imminente convocazione di un'Assemblea Costituente, che avrebbe dovuto redigere una Carta costituzionale nella quale la sovranit\u00e0 sarebbe stata attribuita al popolo. Dopo la prima assemblea nazionale del PFR, svoltasi a Verona il 14 novembre 1943, questo annuncio fu annullato da Mussolini, avendo deciso di convocare detta Assemblea Costituente a guerra conclusa. Il 20 dicembre 1943 il Consiglio dei Ministri della Repubblica Sociale Italiana decise di soprastampare i francobolli con effigie di Vittorio Emanuele III affinch\u00e9 venissero usati nei propri territori. Solo alla fine del 1944 verr\u00e0 emessa una serie con vignette appositamente illustrate.\nLo Stato occulto.\nLa RSI fu in realt\u00e0 un protettorato tedesco, sfruttato dai nazisti per legalizzare alcune loro annessioni e per ottenere manodopera a basso costo.\nVoluto dal Terzo Reich come apparato per amministrare i territori occupati del Nord e Centro Italia, lo Stato della RSI era infatti una struttura burocratica non dotata di potere autonomo effettivo, che in realt\u00e0 era detenuto dai tedeschi. Con il funzionamento di uno Stato fantoccio i tedeschi potevano cos\u00ec riscuotere le spese di occupazione, stabilite nell'ottobre 1943 a 7 miliardi di lire, passate successivamente a 10 miliardi (17 dicembre 1943) e infine a 17 miliardi.\nL'intero apparato della Repubblica di Sal\u00f2 era infatti controllato dai militari tedeschi, memori del \"tradimento\" che gli italiani avevano consumato con l'armistizio dell'8 settembre. Il controllo non veniva esercitato solo sulla direzione della guerra e degli affari militari, ma spesso anche sull'Amministrazione della Repubblica. Le stesse autorit\u00e0 militari potevano avere infatti anche funzioni civili. In tal modo \u00ab... una vasta rete di autorit\u00e0 avente competenze militari ma anche civili fu stesa dai tedeschi nell'Italia da essi controllata...\u00bb.\nAlla Repubblica Sociale non fu consentito di riportare in patria i militari internati dai tedeschi in seguito all'8 settembre, ma solo di reclutare volontari fra di essi per la costituzione di divisioni dell'Esercito da addestrarsi in Germania. In Italia il volontariato fascista e la militarizzazione di organizzazioni esistenti dotarono la RSI di forze armate numericamente consistenti (complessivamente fra i 500 e gli 800.000 uomini e donne sotto le armi), ma queste furono impiegate, a volte anche contro il loro desiderio, soprattutto in operazioni di repressione, sterminio e rappresaglia contro i partigiani e le popolazioni accusate di offrire loro sostegno.\nUnit\u00e0 della X\u00aa Mas parteciparono comunque ai combattimenti contro gli Alleati a Anzio e Nettuno, in Toscana, sul fronte carsico e sul Senio; le divisioni addestrate in Germania si batterono sul fronte della Garfagnana (\"Monterosa\" e \"Italia\") e su quello francese (\"Littorio\" e \"Monterosa\"). Reparti singoli furono incorporati in grandi unit\u00e0 tedesche, mentre nelle retrovie battaglioni del genio italiani furono utilizzati dai comandi germanici per la costruzione di opere difensive, per le opere di riattamento delle vie di comunicazione danneggiate dall'offensiva aerea nemica e dai sabotaggi e come salmerie da combattimento. Contributi marginali alle operazioni militari contro gli Alleati furono compiuti dal naviglio sottile della Marina Nazionale Repubblicana e dai reparti di volo dell'Aeronautica Nazionale Repubblicana; pi\u00f9 intenso fu l'impiego dei reparti contraerei, inquadrati nella FlaK tedesca, e paracadutisti, sul fronte francese e laziale. Il grosso delle forze armate repubblicane fu impiegato soprattutto come presidio territoriale e guardia costiera.\nL'integrit\u00e0 territoriale della RSI non fu rispettata dai tedeschi. Il 10 settembre del 1943, con un ordine segreto firmato a poche ore di distanza dalla liberazione di Mussolini, Hitler concesse ai Gauleiter del Tirolo e della Carinzia di annettere ai rispettivi Reichsgau molte province del Triveneto. Con la liberazione di Mussolini e la proclamazione della RSI, Hitler non torn\u00f2 sulla propria decisione, ma la legittim\u00f2 con la costituzione delle due zone di Operazioni delle Prealpi (province di Trento, Bolzano e Belluno) e del Litorale Adriatico (province di Udine, Gorizia, Trieste, Pola, Fiume, Lubiana), ufficialmente con motivi militari, ma in pratica amministrate da funzionari civili tedeschi che ricevevano direttamente dal F\u00fchrer \"le indicazioni fondamentali per la loro attivit\u00e0\". Una decisione che serviva alla Germania per lasciare aperta la questione delle frontiere con l'Italia, da ridisegnarsi a guerra eventualmente vinta\nNei giorni successivi all'8 settembre 1943 la Croazia di Paveli\u0107 invase la Dalmazia, ma Hitler non le concesse anche il possesso di Fiume e Zara, sottoposte a comando militare tedesco (la prima nell'ambito dell'OZAK). Similmente, le Bocche di Cattaro furono sottoposte a comando militare tedesco, mentre l'Albania \u2013 unita dinasticamente dal 1939 all'Italia tramite la corona di Casa Savoia \u2013 fu dichiarata \"indipendente\". Il Dodecaneso rimase sotto nominale sovranit\u00e0 italiana, sebbene sottoposto a comando militare tedesco. Per la Provincia Autonoma di Lubiana (Provinz Laibach) il gauleiter Rainer imped\u00ec addirittura l'insediamento \u2013 ancorch\u00e9 solo formale \u2013 del capo-provincia (equivalente al prefetto) italiano nominato da Mussolini.\nDurante l'occupazione nazista numerose opere d'arte, quali dipinti e sculture, vennero trafugate dalle loro sedi italiane e trasferite in Germania: a tale scopo Hermann G\u00f6ring istitu\u00ec un apposito corpo militare nazista chiamato Kunstschutz (\"protezione artistica\").\nLa persecuzione degli ebrei.\nI rapporti tra Fascismo ed ebrei, gi\u00e0 resi difficili e precari dalle leggi razziali del 1938, subirono un ulteriore degrado dopo la costituzione della Repubblica Sociale Italiana. Il manifesto di Verona stabil\u00ec infatti all'articolo 7 che: \u00abGli appartenenti alla razza ebraica sono stranieri. Durante questa guerra appartengono a nazionalit\u00e0 nemica\u00bb.\nLa creazione della Repubblica Sociale Italiana sotto diretta tutela della Germania fu l'inizio della caccia all'ebreo anche in territorio italiano, cui contribuirono attivamente reparti e bande armate della RSI. Talvolta il movente era costituito da ricompense in denaro \u00ab... essendo a conoscenza che i tedeschi pagavano una certa somma per ogni ebreo consegnato nelle loro mani, vi furono elementi delle Brigate Nere, delle SS italiane, delle varie polizie che infestavano il nord, pronti a dedicarsi a questa caccia con tutto lo slancio possibile...\u00bb. Secondo Liliana Picciotto Fargion, risulta che del totale degli ebrei italiani deportati, il 35,49% venne catturato da funzionari o militari italiani della Repubblica Sociale Italiana, il 4,44% da tedeschi e italiani insieme e il 35,49% solo da tedeschi (il dato \u00e8 ignoto per il 32,99% degli arrestati).\nFra le retate completamente organizzate ed eseguite da italiani della RSI assume particolare rilievo il rastrellamento di Venezia effettuato tra il 5 e il 6 dicembre 1943: 150 ebrei furono arrestati in una sola notte. La stessa triste vicenda del rastrellamento e della deportazione degli ebrei romani (effettuata dai tedeschi sotto il comando di Herbert Kappler) vide l'attiva collaborazione delle autorit\u00e0 della Repubblica Sociale Italiana e in particolare del commissario Gennaro Cappa, responsabile del \"Servizio Razza\" della questura di Roma.\nIl 30 novembre 1943 fu emanato da Buffarini Guidi l\"'Ordine di polizia n\u00ba5\" secondo il quale gli ebrei dovevano essere inviati in appositi campi di concentramento. Il 4 gennaio 1944 gli ebrei vennero privati del diritto al possesso. Subito dopo iniziarono ad essere emessi i primi decreti di confisca che gi\u00e0 il 12 marzo successivo ammontavano a 6.768 (fra terreni, fabbricati e aziende); agli ebrei venivano sequestrati anche arti ortopedici, medicine, spazzole da scarpe e calzini usati. Nel frattempo iniziarono le deportazioni, effettuate dai nazisti con l'aiuto e la complicit\u00e0 della RSI come si \u00e8 gi\u00e0 avuto modo di segnalare. Guido Buffarini Guidi concesse ai tedeschi l'uso del campo di Fossoli, attivo fin dal 1942 e prefer\u00ec ignorare l'apertura del campo di concentramento della Risiera di San Sabba che, sebbene situato nella Zona d'operazioni del Litorale adriatico, faceva ancora parte \"de iure\" della Repubblica Sociale Italiana.\nCon la nomina di Giovanni Preziosi, nel marzo del 1944, a massimo responsabile della \"Direzione per la demografia e la razza\", si assistette a un ulteriore inasprimento della persecuzione anti-ebraica. Vennero emanate nuove disposizioni ancora pi\u00f9 vessatorie, sostenute da Alessandro Pavolini e sottoscritte da Mussolini. Preziosi tent\u00f2 anche, nel maggio 1944, di strappare al Duce il consenso su un progetto di legge che prevedeva non dovessero essere considerati di sangue italiano tutti coloro che non potessero dimostrare la purezza del proprio lignaggio \"ariano\" fin dal 1800. Il ridicolo insito in tale proposta spinse Buffarini Guidi ad intervenire presso Mussolini che inizialmente non firm\u00f2. \u00ab... Tuttavia, come al solito, Mussolini sceglier\u00e0 una situazione di compromesso: la legge viene modificata ma passa\u00bb.\nGli ebrei fatti prigionieri dal regime erano prima internati nei campi provinciali di raccolta, e quindi concentrati nel campo di Fossoli, a partire dal quale la polizia tedesca organizzava i convogli diretti ai campi di sterminio. Michele Sarfatti, storico di origini ebraiche, ha rilevato che \u00ab\u00e8 vero che i convogli vengono organizzati dalla polizia tedesca, ma questa lo pu\u00f2 fare perch\u00e9 quella italiana trasferisce gli ebrei a Fossoli. E siamo in assenza di un qualsiasi ordine che blocchi il trasferimento dai campi provinciali a quello di Fossoli. Da qui nasce la convinzione che esisteva un accordo esplicito o tacito tra la Repubblica Sociale e il terzo Reich\u00bb, e che \u00abGoverno, grandi industrie, Santa Sede sapevano dall'estate del '42 cosa accadeva. Potevano non sapere di Auschwitz, ma dei massacri di massa s\u00ec\u00bb.\nLe cifre degli italiani di religione ebraica deportati fino alla caduta della RSI, se rapportate alla consistenza complessiva della comunit\u00e0 israelita presente in Italia (costituita da 47.825 unit\u00e0 nel 1931, di cui 8.713 ebrei stranieri), sono elevate e rappresentano la quarta o la quinta parte del totale. Secondo fonti affidabili, i deportati furono 8.451, di cui solo 980 fecero ritorno; agli scomparsi nei campi di concentramento e di sterminio vanno aggiunti tuttavia 292 ebrei uccisi in Italia. In totale vennero assassinati dai nazifascisti 7.763 ebrei italiani.\nLa politica economica.\nFinanze e moneta.\nMinistro delle finanze del nuovo governo fascista fu nominato il professor Giampietro Domenico Pellegrini, insegnante di diritto costituzionale presso l'Ateneo di Napoli. Suo compito principale, per l'intera durata del suo incarico, sarebbe stato quello di difendere le casse del nuovo Stato dalle pretese tedesche e trovare una soluzione per la situazione che il comportamento delle truppe naziste d'occupazione aveva creato.\nFin dai primi giorni dopo la sua costituzione, il governo della RSI si preoccup\u00f2 di riprendere saldamente il controllo dell'economia, per salvaguardare il potere d'acquisto della moneta ed evitare fenomeni inflazionistici. Il ministro delle Finanze Giampietro Domenico Pellegrini, appena insediato, dovette occuparsi di un serio problema. I tedeschi, nei giorni immediatamente successivi all'8 settembre, avevano messo in circolazione dei marchi di occupazione. Ci\u00f2 avrebbe potuto innescare dei processi inflattivi, per cui il problema andava rapidamente risolto: il 25 ottobre 1943 viene stipulato l'accordo monetario tra Germania e RSI, in forza del quale i marchi di occupazione non avevano pi\u00f9 valore e pertanto vennero ritirati. Il 2 aprile 1944 il Comune di Milano, guidato dal podest\u00e0 Piero Parini, per risanare le esauste casse comunali, lanci\u00f2 una sottoscrizione per un prestito pubblico denominata \"Citt\u00e0 di Milano\" ma, ancora oggi, ricordato in Milano come \"prestito Parini\". La somma stabilita di 1 miliardo di lire fu rapidamente coperta con il concorso popolare e il Comune di Milano incass\u00f2 1.056.000.000 lire.\nLe spese complessive della Repubblica Sociale Italiana, come dichiarato dallo stesso Pellegrini nell'articolo \"L'Oro di Sal\u00f2\" si possono suddividere come segue:\nCome si pu\u00f2 vedere, a causa delle ingentissime spese di guerra (contributi pagati all'esercito germanico e spese per le riparazioni dei danni causati dai bombardamenti indiscriminati sulle citt\u00e0) il conto economico si chiuse con un passivo di circa 300 miliardi di lire. Soltanto il ricorso a operazioni straordinarie, in larga parte prestiti ottenuti sia da banche private sia dalla banca centrale (venne, in pratica, stampata moneta), evitarono il tracollo finanziario.\nLa socializzazione delle imprese.\nNella RSI si sarebbe dovuta attuare, secondo le intenzioni di Benito Mussolini, la trasformazione della struttura organizzativa economica da un sistema di tipo capitalista, quello trovato nel 1922, ad uno di tipo organico, corporativo e partecipativo. Nel Manifesto di Verona (il cui testo fu elaborato da Angelo Tarchi, Alessandro Pavolini, Nicola Bombacci, Manlio Sargenti, sotto la supervisione di Benito Mussolini) erano presenti alcuni richiami alla socializzazione delle imprese, che prevedeva la partecipazione dei lavoratori alle decisioni ed agli utili d'azienda, la nazionalizzazione e la gestione statale delle aziende strategiche per la nazione (tra cui la Fiat), il diritto al lavoro ed il diritto alla propriet\u00e0 della casa. Con tali misure Mussolini sperava di raccogliere consensi fra le masse.\nLa manovra per applicare la socializzazione ebbe il suo punto di partenza nel decreto di nomina dell'ingegner Angelo Tarchi a ministro dell'Economia Corporativa. Tarchi avrebbe voluto i suoi uffici a Milano, come li aveva il generale Hans Leyers (sovrintendente della produzione industriale italiana per conto del ministero degli armamenti del Terzo Reich), ma fu mandato a Bergamo. Per l'11 gennaio 1944 il programma sintetico della socializzazione era pronto. Seguirono altri documenti, il pi\u00f9 importante dei quali fu un decreto () approvato il 12 febbraio 1944, in quarantacinque articoli, che defin\u00ec con maggiore precisione la desiderata nuova forma dell'economia della RSI, nella quale sarebbero stati fondamentali i seguenti istituti:\nCosciente che tale decreto avrebbe potuto suscitare le apprensioni dei tedeschi il Duce si preoccup\u00f2 di tranquillizzarli ancor prima che venisse approvato. Rivolgendosi a Rudolph Rahn disse che:\nTre settimane pi\u00f9 tardi iniziarono gli scioperi operai (1\u00ba marzo 1944) che paralizzarono la produzione bellica in Italia settentrionale facendo i lavoratori chiaramente intendere quali erano le forze politiche e i partiti (antifascisti) che li rappresentavano. Come scrisse alcuni mesi pi\u00f9 tardi a Mussolini un noto dirigente sindacale fascista: \u00abLe masse ripudiano di ricevere alcunch\u00e9 da noi...Insomma la massa dice che tutto il male che abbiamo fatto al popolo italiano dal 1940 ad oggi supera il gran bene elargitole nei precedenti venti anni ed attende dal compagno Togliatti, che oggi pontifica a Roma in nome di Stalin, la creazione di un nuovo paese...\u00bb. I principali responsabili dello sciopero furono deportati in Germania.\nSia gli imprenditori italiani che gli occupanti germanici videro nella socializzazione un tipo di normativa che avrebbe potuto avere conseguenze nefaste sulla produzione industriale in generale e bellica in particolare. Il generale Leyers si preoccup\u00f2 di tranquillizzare i proprietari delle \"ditte protette\" : \u00ab... la legge sulla socializzazione non \u00e8 attualmente in vigore...Se voi in futuro osserverete qualche tendenza alla socializzazione in qualcuna delle vostre ditte non esitate ad informarmene personalmente\u00bb. Nel febbraio 1945 l'attuazione della normativa relativa alla socializzazione era ancora quasi completamente inoperante, ma continuava a preoccupare il mondo economico italiano. Angelo Tarchi riport\u00f2 a Mussolini le reazioni degli industriali italiani alla proposta di socializzazione, che, secondo loro, avrebbe paralizzato l'attivit\u00e0 produttiva.\nForze armate.\nL'Esercito Nazionale Repubblicano (con la Guardia Nazionale Repubblicana e le Brigate Nere) dipendeva, formalmente, dal governo della RSI, \u00ab... anche se, nell'impiego operativo sono di fatto subordinate ai comandi militari tedeschi...\u00bb. Le SS italiane dipendevano dal generale Wolff, mentre la X\u00aa MAS del comandante Junio Valerio Borghese costituiva un vero e proprio esercito personale.\nEsercito Nazionale Repubblicano.\nSecondo rilevamenti dell'Ufficio Storico dello Stato maggiore dell'Esercito Italiano nel periodo 1943-1945 l'Esercito della Repubblica Sociale cont\u00f2 558.000 effettivi.\nVertici dell'organizzazione militare.\nAi vertici dell'organizzazione militare della RSI stava il Ministero della difesa nazionale che, dal 6 gennaio 1944 si chiam\u00f2 Ministero delle Forze Armate. A capo di esso fu designato l'ex Maresciallo d'Italia Rodolfo Graziani, che a sua volta nomin\u00f2 quale Capo di stato maggiore generale il generale Gastone Gambara. Collaboravano col ministro un sottosegretario per l'Esercito, uno per la Marina Nazionale Repubblicana e uno per l'Aeronautica Nazionale Repubblicana, per ognuno di essi esisteva inoltre un capo di Stato maggiore.\nA livello gerarchico, le forze armate erano alle dipendenze del Capo di Stato che in tempo di pace esercitava il comando attraverso il Ministro della Difesa, in tempo di guerra a mezzo del Capo di Stato maggiore Generale.\nImpiego al fronte.\nLa maggior parte delle azioni compiute da queste unit\u00e0 furono dirette contro il movimento partigiano: i comandanti tedeschi, poco inclini a fidarsi dei militari italiani dopo i fatti dell'8 settembre, preferivano evitare di coinvolgerle nei combattimenti del fronte, e si convinsero ad usarle solo nei momenti e nei settori pi\u00f9 tranquilli della Linea Gotica. Questo atteggiamento contribu\u00ec a deprimere ulteriormente il morale di quanti, soprattutto giovani coscritti, avevano risposto al bando Graziani mossi dal sincero desiderio di difendere il suolo patrio, vedendosi invece costretti in buona parte alle azioni della controguerriglia perpetrate contro villaggi e popolazioni italiane.\nNonostante le pretese della propaganda fascista, che voleva far passare l'operazione \"Wintergewitter\" come una sorta di offensiva delle Ardenne italiana, la battaglia fu di proporzioni quantomeno limitate, sia per i risultati ottenuti (far ripiegare un gruppo di combattimento reggimentale statunitense) sia per le dimensioni dei reparti impegnati (tre battaglioni tedeschi e tre della RSI, pi\u00f9 i supporti d'artiglieria). Entro il 31 dicembre il fronte si sarebbe nuovamente stabilizzato sulle posizioni di partenza, senza alcun mutamento strategico o tattico di rilievo.\nVi erano, infine, reparti che combattevano fuori dai confini: in Francia, Germania, Unione Sovietica, Penisola balcanica, Dodecaneso. I caduti in Italia di questo esercito furono circa 13.000 militari e 2.500 civili. I prigionieri di guerra vennero inviati dagli Alleati principalmente nel campo di concentramento di Hereford, nel Texas.\nL'Aeronautica Nazionale Repubblicana.\nL'istituzione di un'aviazione per la nascente repubblica fascista si fa in genere risalire alla nomina del tenente colonnello Ernesto Botto a sottosegretario per l'aeronautica il 23 settembre 1943, durante la riunione del consiglio dei ministri della RSI.\nBotto si insedi\u00f2 nel suo ufficio al Ministero dell'Aeronautica il 1\u00ba ottobre e si trov\u00f2 di fronte una situazione assai ingarbugliata, le cui cause erano da ricercare nella mancanza di collegamenti e nelle iniziative tedesche: il comandante della Luftflotte 2, il Feldmaresciallo Wolfram von Richthofen, aveva gi\u00e0 iniziato a radunare il personale della Regia Aeronautica da arruolare nella Luftwaffe. Il Feldmaresciallo Albert Kesselring, a sua volta, aveva nominato il tenente colonnello Tito Falconi \"ispettore della caccia italiana\", con il compito di rimettere la suddetta caccia in condizione di combattere. Per di pi\u00f9 Richtofen aveva nominato un comandante per l'aviazione italiana nella persona del generale M\u00fcller.\nTra reciproche incomprensioni, distanze e differenze di vedute, la costituzione dell'Aeronautica Repubblicana dovette attendere l'autorizzazione personale di Hitler in novembre, dopo che le proteste ufficiali di Botto avevano risalito l'intera scala gerarchica tedesca. Nel gennaio del 1944 si iniziava cos\u00ec la formazione dei reparti: un gruppo per ogni specialit\u00e0 (caccia, su Macchi C.205V Veltro, aerosiluranti, su Savoia-Marchetti S.M.79 e trasporto) con una squadriglia complementare. Il tutto, per le operazioni, dipendeva dai comandi tedeschi. In aprile veniva formato un ulteriore gruppo di caccia, su Fiat G.55 Centauro.\nNel giugno dello stesso anno inizi\u00f2 il passaggio ai velivoli tedeschi Messerschmitt Bf-109G-6, che avrebbero dovuto armare anche il nuovo 3\u00ba Gruppo; questa espansione della caccia fu dovuta sia al crescente disimpegno della Luftwaffe dal settore meridionale sia dai buoni risultati conseguiti inizialmente, ma questi terminarono ben presto e il tasso di perdite cominci\u00f2 a farsi in breve tempo superiore al numero di abbattimenti ottenuto.\nComplessivamente nel periodo tra il 3 gennaio 1944 e il 19 aprile 1945, il 1\u00ba gruppo registr\u00f2 113 vittorie sicure e 45 probabili nel corso di 46 combattimenti. Il 2\u00ba gruppo, entrato in linea nell'aprile 1944, all'aprile 1945 registr\u00f2 nel corso di 48 combattimenti ben 114 vittorie sicure e 48 probabili. L'aeronautica della RSI, che comprese anche l'artiglieria contraerea e i paracadutisti, era costituita da tre Gruppi Caccia (che contrastarono per quanto possibile la superiorit\u00e0 dell'aviazione nemica), il gruppo aerosiluranti \"Faggioni\" e due gruppi di aerotrasporti.\nIl Gruppo Aerosiluranti \"Buscaglia-Faggioni\", comandato da Carlo Faggioni, ottenne risultati peggiori, subendo forti perdite mentre attaccava la flotta alleata che supportava la testa di ponte di Anzio. Nonostante le numerose navi colpite (secondo i bollettini ufficiali), la vita operativa del gruppo fu piuttosto avara di riconoscimenti: l'unico siluro messo a segno dopo tanto impegno, fu quello che danneggi\u00f2 un piroscafo britannico, colpito a Nord di Bengasi, nel periodo in cui il reparto operava da basi ubicate in Grecia, e un piroscafo al largo di Rimini il 5 gennaio 1945. Da segnalare dopo la morte di Faggioni il raid, che il gruppo fece contro la piazzaforte di Gibilterra, guidata dal nuovo comandante Marino Marini. Quanto al gruppo dei trasporti (al quale se ne aggiunse un secondo), fu utilizzato dalla Luftwaffe sul fronte orientale e poi sciolto nell'estate del 1944.\nAnche gli altri reparti, in sostanza, subirono la stessa sorte nello stesso momento: in quei mesi i rapporti fra i vertici militari della RSI e quelli tedeschi erano peggiorati notevolmente, anche a causa dei sempre minori risultati raggiunti dai reparti dell'Aeronautica Repubblicana, i cui mezzi e piloti subivano un eccessivo logorio. Von Richtofen, che doveva ridurre ulteriormente la presenza aerea tedesca in Italia, pens\u00f2 di risolvere la questione sciogliendo i reparti della RSI e sostituendoli con una sorta di \"legione aerea italiana\", strutturata secondo il modello del Fliegerkorps tedesco, il cui comandante sarebbe stato il generale di brigata aerea Tessari (che avrebbe cos\u00ec lasciato la carica di sottosegretario che ricopriva dopo l'esonero di Botto), affiancato da uno Stato maggiore germanico che avrebbe permesso alla Luftwaffe di mantenere il suo controllo sulle attivit\u00e0 di guerra aerea in Italia.\nLe solite rivalit\u00e0 interne e incomprensioni fecero bloccare il piano, lasciando la RSI di fatto senza aviazione fino a settembre, quando si riusc\u00ec a rimettere in moto il processo. Da ottobre fino al gennaio del 1945, quando il 1\u00ba gruppo torn\u00f2 dall'addestramento in Germania, il 2\u00ba fu l'unico reparto di caccia disponibile per contrastare l'azione degli Alleati. Ma l'arrivo della nuova unit\u00e0 mut\u00f2 di poco la situazione complessiva, che vedeva la caccia della RSI subire perdite sempre maggiori.\nLe ultime missioni di volo vennero svolte il 19 aprile, quando i due gruppi intercettarono dei bombardieri e dei ricognitori, probabilmente statunitensi: uno dei ricognitori venne abbattuto, a prezzo di un caccia; quanto allo scontro con i bombardieri, questo fu disastroso e gli aerei della RSI, colti di sorpresa dalla reazione della scorta, subirono cinque perdite senza ottenere alcun abbattimento. Nei giorni successivi, impossibilitati a compiere decolli per mancanza di carburante e sottoposti a continui attacchi da parte dei partigiani, i reparti distrussero il materiale di volo e si arresero.\nLa Marina Nazionale Repubblicana.\nLa formazione di una nuova marina fu un'operazione assai pi\u00f9 lenta e difficoltosa rispetto alla pur travagliata vicenda della costituzione delle altre due armi.\nIl primo e pi\u00f9 grosso problema che si poneva sulla via era quello di reperire i mezzi: il naviglio pesante e gran parte del naviglio leggero, in ottemperanza alle clausole armistiziali, si era messo in navigazione alla volta del \"Grand Harbour\" della Valletta per consegnarsi agli Alleati; i mezzi che erano stati abbandonati nei porti italiani avevano subito l'ormai usuale operazione di sabotaggio ad opera degli equipaggi, in modo che le truppe tedesche non se ne potessero impossessare.\nSi schierarono con la nuova repubblica il comandante Grossi, che aveva autorit\u00e0 sui sottomarini della base di BETASOM (Bordeaux) ed il principe Junio Valerio Borghese, comandante la X\u00aa MAS. Il caso della X\u00aa MAS sotto il comando di Borghese merita un discorso a parte, in quanto questi aveva preso accordi pressoch\u00e9 privati con gli alti comandi della Kriegsmarine e, pur appartenendo lui ed il suo reparto a quella che era stata la Regia Marina, non intesero divenire parte dell'organigramma della futura marina della RSI, mantenendosi a sicura distanza, almeno nella fase iniziale, dal coinvolgimento politico.\nIl sottosegretario per la marina, capitano di fregata Ferruccio Ferrini, nominato il 26 ottobre, tent\u00f2 subito di inglobare la \"Decima\" direttamente nella sua forza armata (come arma subordinata), ma con scarso successo e scatenando pericolosi incidenti che per poco non spinsero i \"mar\u00f2\" del principe Borghese all'insurrezione armata contro il governo (questo fu peraltro uno dei motivi del successo e della popolarit\u00e0 della Flottiglia, che solo contando sull'immagine del comandante e sulla sua \"indipendenza\" politica, riusc\u00ec a raccogliere un numero impressionante di arruolamenti volontari e crebbe, allargandosi anche ad attivit\u00e0 di terra, sino a divenire una sorta di esercito autonomo). Questi accadimenti, uniti alla scarsit\u00e0 del materiale navale rimasto in mano ai fascisti, portarono i comandi tedeschi ad arroccarsi su posizioni di diffidenza e di non collaborazione. La sostituzione di Ferrini con Giuseppe Sparzani (gi\u00e0 capo di Stato maggiore) dissolse le reticenze tedesche circa l'istituzione della nuova arma navale, che comunque sarebbe avvenuta alla condizione di mettere i reparti della marina della RSI alle dipendenze tedesche.\nLa marina di Sal\u00f2, oltre ai Comandi di zona servizi della marina (che ne costituivano l'organizzazione territoriale), aveva previsto l'istituzione di Comandi navali per l'impiego delle unit\u00e0 militari: uno per le unit\u00e0 di superficie, uno per i sommergibili, e infine uno per le unit\u00e0 anti-sommergibile. L'ultimo fu l'unico effettivamente funzionante; i sommergibili per il secondo furono impiegati principalmente per trasportare spie e agenti oltre le linee alleate; il primo non venne mai istituito in quanto non vi sarebbero state navi da assegnargli. Le uniche navi che videro un limitato impiego furono due incrociatori che vennero usati come navi anti-aeree ormeggiate nel porto di Trieste.\nDa ricordare che l'Italia, quando ormai le sorti del conflitto voltavano al peggio, decise di dotare la Regia Marina di due portaerei, l'Aquila e lo Sparviero, rimediando cos\u00ec ad una grave carenza strategica. Alla data dell'armistizio le due navi erano ancora in fase di costruzione nei cantieri di Muggiano (SP), quindi in territorio controllato dalle forze dell'Asse, ma non furono mai ultimate a causa dell'evolversi degli eventi bellici. Per evitare che venisse affondata dai tedeschi all'ingresso del porto, bloccandolo, l'Aquila non completata venne affondata dagli incursori della Regia Marina prima del termine delle ostilit\u00e0.\nLa Guardia Nazionale Repubblicana.\nLa Guardia Nazionale Repubblicana fu creata con il Decreto Legislativo del Duce n\u00ba 913 dell'8 dicembre 1943 - XXII E.F. \"Istituzione della \u00abGuardia Nazionale Repubblicana\u00bb\", pubblicato sulla Gazzetta Ufficiale d'Italia n\u00ba 131 del 5 giugno 1944. Con il successivo Decreto del Duce n\u00ba 921 del 18 dicembre 1943 - XXII E.F. \"Ordinamento e funzionamento della Guardia Nazionale Repubblicana\", pubblicato sulla Gazzetta Ufficiale d'Italia n\u00ba 166 del 18 luglio 1944, furono fissati l'ordinamento ed il funzionamento. La Guardia Nazionale Repubblicana con Decreto Legislativo del Duce n\u00ba 469 del 14 agosto 1944 - XXII E.F. \"Passaggio della G.N.R. nell'Esercito Nazionale Repubblicano\" entra a far parte dell'Esercito Nazionale Repubblicano.\nLe Brigate Nere.\nLe Brigate nere furono l'ultima creazione armata della Repubblica. L'idea di un \u00abesercito fascista\u00bb, politicizzato, di partito, era sempre stata uno dei cavalli di battaglia del segretario del Partito Fascista Repubblicano Alessandro Pavolini, che aveva proposto l'istituzione di un corpo con queste caratteristiche sin dai primi del '44, ma aveva ottenuto ben poco: il suo \u00abcentro di arruolamento volontario\u00bb, nel quale si sarebbero dovuti presentare in massa i fascisti non ancora sotto le armi, rimase deserto: in circa tre mesi, solo il 10% degli iscritti, circa 47.000 su 480.000, rispose alla chiamata. La Guardia Nazionale Repubblicana fu sempre a corto sia di uomini che di mezzi.\nPavolini riusc\u00ec per\u00f2 a sfruttare due opportunit\u00e0 che gli si offrirono una di seguito all'altra: l'occupazione di Roma da parte degli Alleati a giugno, e l'attentato a Hitler a luglio. Mussolini, scosso da questi avvenimenti, cedette ed eman\u00f2 il decreto (pubblicato sulla Gazzetta il 3 agosto) per l'istituzione del Corpo ausiliario delle Camicie Nere. Il nuovo corpo, sottoposto a disciplina militare ed al Codice penale militare di guerra, fu costituito da tutti gli iscritti al Partito Fascista Repubblicano di et\u00e0 compresa tra i diciotto e sessanta anni non appartenenti alle Forze Armate, organizzati in Squadre d'Azione; il segretario del Partito dovette trasformare la direzione del Partito in un ufficio di Stato maggiore del Corpo ausiliario delle Squadre d'Azione delle Camicie Nere, le Federazioni si trasformarono in Brigate del Corpo ausiliario, il cui comando fu affidato ai capi politici locali. Il decreto, in poche parole, come recitava il testo, faceva s\u00ec che \u00abla struttura politico-militare del Partito si trasformasse in un organismo di tipo esclusivamente militare\u00bb.\nFu Pavolini a coniare la denominazione \u00abBrigate Nere\u00bb, con la quale voleva esprimere la loro contrapposizione alle formazioni partigiane della Resistenza legate ai partiti di sinistra, \u00abBrigate Garibaldi\u00bb, \u00abBrigate Giustizia e Libert\u00e0\u00bb e \u00abBrigate Matteotti\u00bb. Essendo segretario del Partito e quindi comandante delle Brigate, spett\u00f2 a lui compito di scegliere i suoi collaboratori: Puccio Pucci, funzionario del CONI, fu il suo pi\u00f9 stretto aiutante, ed il primo capo di Stato maggiore fu il console Giovanni Battista Raggio. Il loro tentativo di riesumare lo squadrismo degli inizi (ma su scala pi\u00f9 vasta) non si rivel\u00f2 molto efficace: dei 100.000 uomini previsti da Pavolini se ne reperirono formalmente circa 20.000, e di questi solo 4.000 furono combattenti, militi cio\u00e8 realmente operativi. Furono inquadrati nelle cosiddette Brigate Nere mobili, che sarebbero risultati gli unici reparti di questa milizia a combattere contro i partigiani.\nPer le armi e i mezzi di trasporto le Brigate mobili dipendevano dai militari tedeschi, inizialmente pi\u00f9 che contenti di poter contare sui fascisti repubblicani per le imprese antipartigiane, e specialmente per il \"lavoro sporco\", .\nL'indisciplina e la violenza gratuita e scoordinata manifestate dalle Brigate sono dati accertati dagli stessi comandanti tedeschi, che persero il loro iniziale - seppur tiepido - entusiasmo verso la loro istituzione registrando come le Brigate fossero incapaci di coordinarsi con i reparti della Wehrmacht e non obbedissero agli ordini (che generalmente ignoravano); le loro violenze erano tali che, nelle zone in cui operavano, per reazione popolare i partigiani aumentavano di numero. .\nServizio ausiliario femminile.\nIl Servizio Ausiliario Femminile era un corpo militare composto unicamente da donne. Furono in tutto oltre 6.000 le donne, di ogni ceto sociale e provenienti da ogni parte d'Italia, a presentare domanda di arruolamento. Il corpo venne istituito con il decreto ministeriale n. 447 del 18 aprile 1944. Fu lo stesso Mussolini a ritenere importante la creazione di un corpo speciale come quello delle ausiliarie.\nPer le \"ausiliarie\" era previsto uno stipendio oscillante tra le 700 lire per il personale impiegatizio e le 350 lire del personale di fatica. Al corpo vennero affidati anche compiti importanti e rischiosi, quali vere operazioni di sabotaggio. Nella \"Corrispondenza repubblicana\" del 15 agosto 1944, il Duce esalt\u00f2 l'ardore combattivo di venticinque franche tiratrici fasciste di Firenze contro gli invasori angloamericani, e descrisse la sorpresa dell'agenzia \"Reuters\" e del giornale inglese \"The Daily Mirror\" espressi da Curzio Malaparte.\nI reparti non indivisionati.\nDopo l'8 settembre 1943 molti ufficiali cercarono di riorganizzare gli sbandati, formando piccoli reparti che restarono in generale autonomi nella nascente RSI.\nI Servizi Speciali della RSI.\nFurono organizzati diversi organismi che preparavano volontari per missioni di sabotaggio e di informazione nei territori controllati dagli Alleati. Si trattava di missioni naturalmente molto rischiose e diversi volontari furono catturati e fucilati o condannati a pene detentive.\nLa bandiera della Repubblica Sociale Italiana.\nLo Stato Nazionale Repubblicano, nato il 23 settembre 1943 ebbe una bandiera \"de facto\" nel Tricolore italiano, che venne utilizzata fino al 30 novembre 1943, quando, il 1\u00ba dicembre 1943 furono ufficializzate la bandiera nazionale e la bandiera di combattimento per le Forze armate del nuovo Stato denominato Repubblica Sociale Italiana. La bandiera di combattimento delle Forze armate della Repubblica Sociale Italiana fu cambiata il 6 maggio 1944.\nLa bandiera nazionale fu ammainata definitivamente il 25 aprile 1945, con lo scioglimento dal giuramento per militari e civili, quale ultimo atto del Governo di Benito Mussolini, mentre la bandiera di combattimento fu ammainata ufficialmente il 3 maggio 1945, con la Resa di Caserta, realmente il 17 maggio 1945, quando l'ultimo reparto combattente della Repubblica Sociale Italiana, la Sezione di Artiglieria di Marina, dipendente dalla Compagnia di Artiglieria di Marina dell'Unit\u00e0 Atlantica di Fanteria di Marina, a Saint Nazaire, base navale per sottomarini tedeschi sull'estuario della Loira (Francia) - altro posizionamento alternativo era la Fortezza del Vallo Atlantico \"Gironde M\u00fcndung S\u00fcd\" a Pointe de Grave sull'estuario della Gironda (Francia) - cess\u00f2 le ostilit\u00e0 arrendendosi.\nL'aquila argentea fu il tradizionale simbolo dell'antica repubblica romana (mentre l'aquila aurea lo era dell'impero romano). Il fascio littorio dorato \u00e8 un antico simbolo romano che fu scelto da Mussolini ad emblema ufficiale del fascismo. Esso intendeva rappresentare l'unit\u00e0 degli italiani (il fascio di verghe tenuto assieme), la libert\u00e0 e l'autorit\u00e0 intesa come potere legale (in origine il fascio littorio era usato come insegna dai magistrati che disponevano dell\"'imperium\", ovvero aventi potere di presiedere i processi, giudicare i casi ed emettere le sentenze).\nLa bandiera nazionale.\nLa bandiera nazionale della Repubblica Sociale Italiana fu ufficializza da tre atti pubblici:\nLa bandiera di combattimento.\nLe bandiere di combattimento delle Forze Armate della Repubblica Sociale Italiana furono ufficializzate da tre atti pubblici:\nLo stemma della Repubblica Sociale Italiana.\nLo stemma si basava sulla bandiera d'Italia, il tricolore verde, bianco e rosso, ma coi colori invertiti (ossia il rosso a sinistra e il verde a destra); entro la fascia centrale bianca dello stemma era inserito un fascio littorio, simbolo del Partito Fascista Repubblicano (erede del Partito Nazionale Fascista); il tutto era sormontato da un'aquila monocefala ad ali spiegate. Entrambi i simboli erano stati ripresi dall'Antica Roma: i fasci littori erano esibiti infatti dalle guardie personali dei consoli prima e degli imperatori poi, l'aquila era simbolo di molte legioni.\nLa caduta.\nLa caduta della Repubblica Sociale Italiana avvenne in tre momenti:\nNel 1944 gli angloamericani erano riusciti a superare le linee di resistenza lungo la penisola e alla conquista del Nord Italia si frapponeva soltanto la linea Gotica. Quello che restava dello Stato repubblicano istituito il 28 settembre 1943 a Rocca delle Caminate di Meldola, trafitto da bombardamenti, guerriglie, razionamenti, requisizioni e sabotaggi, era sempre pi\u00f9 in difficolt\u00e0. Un ultimo tentativo di simbolica resistenza disperata fu progettato con il \"Ridotto alpino repubblicano\", ma l'inconsistenza delle forze che avrebbero dovuto sostenere tale resistenza fece naufragare il progetto.\nLa fine politica della RSI avvenne la sera del 25 aprile 1945 nella sede della Prefettura milanese. Determinanti furono la disfatta tedesca del 21 aprile a Bologna a seguito dell'offensiva di primavera degli alleati e la decisione di Mussolini di non difendere Milano, aggiunte al fallimento di accordi di resa tramite esponenti moderati del Partito Socialista o, in extremis, tramite l'Arcivescovo di Milano, cardinal Alfredo Ildefonso Schuster.\nDopo aver trasferito i poteri governativi al Ministro della Giustizia e aver disimpegnato tutti dalla fedelt\u00e0 alla RSI, Mussolini part\u00ec per Como, disarmato e con intenti di fuga, probabilmente in Svizzera, dove aveva gi\u00e0 tentato di far riparare sia la famiglia, sia l'amante Clara Petacci (\"Claretta\"). I partigiani lo bloccarono su un camion tedesco, vestito da caporale dell'esercito germanico.\nA conferma della sua volont\u00e0 di fuga, le dichiarazioni contenute nel libro di Silvio Bertoldi \"I tedeschi in Italia\", relative al tenente delle SS Fritz Birzer, che aveva ricevuto direttamente da Berlino a met\u00e0 del mese di aprile 1945 l'ordine di non perdere di vista Mussolini. Birzer afferm\u00f2 che si sarebbe potuto fare di pi\u00f9 e meglio, per evitare la cattura del Duce; in particolare perch\u00e9 nelle ultime ore di libert\u00e0 sia i gerarchi fascisti, sia il piccolo drappello di Birzer vennero raggiunti dai circa 200 uomini del Battaglione \"Fallmeyer\" (dal nome del suo comandante), in ritirata organizzata e potentemente armati verso la Germania.\nIl Duce pretese di raggiungere il confine italo-elvetico sganciandosi da Fritz Birzer, che lo raggiunse in modo rocambolesco e quasi grottesco, viste le funzioni di \"salvaguardia\" che avrebbe dovuto esercitare su Mussolini. Una volta catturato, venne giustiziato il 28 aprile a Giulino. L'indomani Mussolini venne portato a Milano insieme ai fucilati sul Lungolago di Dongo e appeso a testa in gi\u00f9 alla pensilina di una stazione di servizio nei pressi del luogo nel quale il 10 agosto 1944 era stata consumata la strage di Piazzale Loreto, che aveva visto la fucilazione da parte dei nazifascisti di 15 partigiani ed antifascisti lasciati esposti con ludibrio e per intimidazione per tutto il giorno.\nAlle ore 14:00 dello stesso 29 aprile 1945, le Forze Armate della RSI risultarono definitivamente sconfitte secondo le Convenzioni de L'Aia e di Ginevra perch\u00e9, dopo un impegno firmato da Graziani per una resa militare alle stesse condizioni imposte ai tedeschi, in modo esplicito erano state incluse in un documento a validit\u00e0 internazionale, passato alla Storia come Resa di Caserta. Detto documento era attinente alla capitolazione del Comando tedesco del Sud Ovest e di quello delle \"SS und Polizei\" in Italia (per le retrovie) e fissava dopo tre giorni, alle ore 14:00 del 2 maggio, la cessazione delle ostilit\u00e0 sull'intero territorio di competenza.\nCon la fine della Repubblica Sociale, iniziarono le trattative per il trattato di pace che sar\u00e0 firmato a Parigi il 10 febbraio 1947, che vedr\u00e0 la definitiva perdita dell'Istria oltre al pagamento di ingenti risarcimenti ai paesi vincitori. Tuttavia, a causa della pace separata dell'8 settembre 1943, l'Italia pot\u00e9 evitare di subire la spartizione in zone di occupazione (come la Germania) nonch\u00e9 la consegna dei propri poteri esecutivi all'esercito americano (come il Giappone).\nAlla fine della guerra ebbe luogo un regolamento dei conti con i fascisti, alcuni dei quali, oltre ad avere a vario titolo partecipato alla oppressione del Ventennio del regime e/o alle violenze squadriste nel periodo dell'ascesa del fascismo, si erano macchiati nel corso della guerra anti-partigiana delle pi\u00f9 gravi efferatezze, in concorso con le truppe tedesche (come per esempio negli eccidi di Marzabotto e Sant'Anna di Stazzema), dove furono i repubblichini a guidare le truppe della Wehrmacht e delle SS al massacro delle popolazioni inermi). \nPer porre fine a questo clima di violenza, il ministro di Grazia e Giustizia del governo provvisorio del CLN, Palmiro Togliatti, decise un'amnistia per i reati comuni e politici, compresi quelli di collaborazionismo con il nemico e reati annessi, come anche il concorso in omicidio.\nLa RSI come Stato fantoccio.\nIl problema della natura della Repubblica Sociale italiana come \"fantoccio\" nelle mani dell'occupante tedesco, fu posto dallo stesso Benito Mussolini - utilizzando proprio tale termine - gi\u00e0 nell'ottobre del 1943, in un promemoria stilato esattamente un mese dopo l'annuncio dell'armistizio:\nTale promemoria includeva un appello personale ad Adolf Hitler nel quale Mussolini affermava che \u00abSta al F\u00fchrer di decidere, in questa occasione, se gli italiani potranno volontariamente portare il loro contributo alla formazione della nuova Europa o dovranno per sempre essere un popolo nemico\u00bb. Trascorso circa un mese, e rimasto l'appello senza alcuna risposta, secondo Giovanni Dolfin, segretario del Duce, Mussolini cos\u00ec si espresse relativamente ai tedeschi: \u00ab\u00c8 perfettamente inutile che questa gente si ostini a chiamarci alleati! \u00c8 preferibile che gettino, una buona volta, la maschera e ci dicano che siamo un popolo e un territorio occupati come tutti gli altri!\u00bb.\nLa lettura pessimista di Mussolini fu pi\u00f9 tardi confermata non solo dalle frequenti \"rappresaglie\" (in realt\u00e0 crimini di guerra) operate dai tedeschi contro la popolazione civile italiana e i suoi beni, incluse uccisioni di massa \u2013 comprese donne e bambini \u2013 ed incendi di intere localit\u00e0, senza contare il sistematico saccheggio del Paese (dal furto delle riserve auree della Banca d'Italia, al trasporto in Germania delle materie prime e dei macchinari industriali necessari allo sforzo bellico, o alla loro distruzione quando non fossero trasportabili, assieme a quella delle infrastrutture, quando si temeva un'avanzata del fronte alleato), ma dalle stesse analisi di autorit\u00e0 italiane e tedesche.\nIl Maresciallo Rodolfo Graziani, massima autorit\u00e0 militare della Repubblica Sociale italiana, scrisse nell'estate del 1944 a Mussolini:\nTale orientamento era d'altra parte confermato nella sostanza da massimi esponenti nazisti, come Ernst Kaltenbrunner, che a Martin Bormann, nell'agosto 1944, spiegava:\nAncora, nel dicembre 1944 Mussolini scriveva all'ambasciatore-plenipotenziario politico tedesco presso la RSI, Rudolf Rahn per denunciare brutali rastrellamenti condotti dai tedeschi con uccisioni sommarie anche di donne ed incendi di centri abitati:\nNella seconda met\u00e0 del gennaio 1945, solo tre mesi prima della fine della Repubblica Sociale Italiana, il consiglio dei ministri approv\u00f2 un documento nel quale si richiama l'attenzione sulle prevaricazioni tedesche che umiliavano il governo repubblicano:\nSecondo Mimmo Franzinelli, veniva resa evidente l'abdicazione di prerogative elementari per uno Stato sovrano cui la RSI era costretta dall'occupante germanico, mostrando \"l'insignificanza del governo repubblicano\". Pertanto, la Repubblica Sociale Italiana \u00e8 considerata dalla maggioranza degli storici e dei giuristi come uno Stato fantoccio asservito alla Germania nazista, che ne aveva voluto la creazione e ne occupava militarmente l'intero territorio, sostituendosi completamente alle autorit\u00e0 fasciste nel governo delle province di Bolzano, Trento e Belluno, riunite nella Zona d'operazioni delle Prealpi (\"Operationszone Alpenvorland\" \u2013 \"OZAV\"), ed in quelle di Udine, Gorizia, Trieste, Pola, Fiume e Lubiana, che formavano invece la Zona d'operazioni del Litorale adriatico (\"Operationszone Adriatisches K\u00fcstenland\" \u2013 \"OZAK\").\nInoltre furono di fatto sottratte all'amministrazione delle autorit\u00e0 fasciste repubblicane (o questa venne comunque ridotta in effetti ed efficacia) tutte le regioni dichiarate unilateralmente dalle autorit\u00e0 militari tedesche \"zona d'operazione\", ossia le zone a ridosso del fronte e le sue retrovie, per profondit\u00e0 anche di decine di chilometri. In tali zone vigeva direttamente la legge marziale imposta dai militari tedeschi e, con lo spostarsi verso nord del fronte dal settembre 1943 alla primavera del 1945, questa situazione interess\u00f2 praticamente tutta l'Italia centrale, sino alla parte meridionale della Romagna. In ogni caso, tutta l'amministrazione della RSI era interamente sottoposta al controllo tedesco: secondo Lutz Klinkhammer \u00abuna fitta rete di uffici tedeschi controllarono l'amministrazione fascista della repubblica di Sal\u00f2 sia a livello nazionale sia a livello provinciale\u00bb.\nLo stesso Benito Mussolini, per tutta la durata della sua presenza nella RSI, e sino alla sua cattura da parte dei partigiani sul lago di Como, fu sempre sorvegliato da una nutrita \"scorta\" di SS specialmente dedicata a \"proteggere\" la sua persona, che verificava ogni suo movimento e \"filtrava\" tutti i suoi visitatori. Per espressa volont\u00e0 di Hitler, a Mussolini fu perfino imposto un medico personale tedesco che gli prescrisse una particolare dieta e che lo curava con terapie farmacologiche di sua scelta esclusiva. La natura della RSI ed il suo grado di dipendenza dall'\u00aballeato invasore\u00bb tedesco, con conseguente dibattito sulle responsabilit\u00e0 fasciste nella conduzione della \"guerra ai civili\", sono tuttavia oggetto di diverse opinioni in sede storiografica.\nSin dall'annuncio della sua fondazione, avvenuto il 17 settembre 1943 da Radio Monaco, Mussolini tent\u00f2 di presentare all'opinione pubblica la Repubblica Sociale Italiana come legittimo successore dello Stato italiano. In questo intento fu favorito dai tedeschi, che pur mirando a spogliare i fascisti di ogni autorit\u00e0 sull'Italia occupata, erano consapevoli di dover dare alla RSI una parvenza di autogoverno per ragioni di propaganda. La stessa scelta di Hitler di porre Mussolini a capo del nuovo Stato rientrava a pieno in questa strategia. I tedeschi intendevano inoltre far apparire la RSI come uno Stato sovrano anche per dimostrare che l'Asse era sopravvissuto all'armistizio del Regno d'Italia, e a tale scopo si adoperarono, con parziale successo, per ottenere il riconoscimento diplomatico della repubblica fascista presso gli altri Stati.\nSoddisfare tali esigenze propagandistiche comportava il riconoscimento alla RSI dello status di alleato, prospettiva che preoccupava Joseph Goebbels, che nel suo diario, cinque giorni prima dell'annuncio di Radio Monaco, aveva scritto:\nSecondo Renzo De Felice, la presenza di Mussolini alla guida della RSI riusc\u00ec effettivamente a garantirle alcuni margini di autonomia dai tedeschi, tali da rendere \"fuorviante\" la sua definizione come Stato fantoccio.\nAnalisi revisioniste analoghe, per certi versi, a quelle espresse anche da De Felice sono criticate, tra l'altro, da Mimmo Franzinelli il quale sostiene: \u00abL'impotenza delle autorit\u00e0 di Sal\u00f2 dinanzi alle reiterate violenze commesse dall'alleato germanico contro le popolazioni solleva interrogativi di fondo sulla reale capacit\u00e0 di interposizione del governo mussoliniano, in funzione di moderazione della violenza [...]. \"Repubblica necessaria\" per alleviare la sofferenza dei civili? Da un esame fattuale, la Repubblica sociale italiana appare \u2013 sulle grandi questioni di fondo \u2013 non gi\u00e0 \"necessaria\", ma piuttosto \"insignificante\" o addirittura \"legittimante\" rispetto alla presenza militare germanica in Italia\u00bb.\nLa moderna storiografia tedesca ha sottoposto a vaglio critico tale qualifica. Secondo Lutz Klinkhammer, i fascisti non erano \u00abn\u00e9 pochi n\u00e9 impotenti\u00bb, \u00abneppure il loro Stato fu soltanto un fantoccio\u00bb e le loro responsabilit\u00e0 sarebbero aggravate proprio dal non essere \u00abn\u00e9 dei fantasmi, n\u00e9 dei burattini o dei meri servi dei tedeschi\u00bb. Lo storico tedesco ritiene inoltre che la storiografia italiana sia \u00abinfluenzata da una visione un po' contraddittoria del fascismo di Sal\u00f2. Infatti, da un lato il fascismo degli anni 1943-45 venne demonizzato a causa del suo potenziale di repressione, dall'altro nell'uso linguistico venne addirittura minimizzato. Tale minimizzazione si esprime in termini quali \"i repubblichini\", \"Stato fantoccio\", \"Stato farsa\" generalmente usate nella storiografia di sinistra nei confronti dei fascisti di Sal\u00f2\u00bb.\n\"Repubblicani\" o \"repubblichini\"?\nIl termine \u00abrepubblichino\u00bb, era stato coniato il 15 aprile 1793 da Vittorio Alfieri in una lettera a Mario Bianchi, per definire con intento spregiativo tutti i fautori della repubblica durante la Rivoluzione francese:\nFu utilizzato per la prima volta in riferimento a dirigenti, membri dell'esercito, sostenitori e militanti della Repubblica Sociale Italiana nel 1943 da Umberto Calosso in una trasmissione di Radio Londra, in seguito alla nascita della Repubblica Sociale Italiana il termine \u00abrepubblichino\u00bb si radic\u00f2 ampiamente nella storiografia e nella pubblicistica in Italia, anche per evitare confusione con \u00abrepubblicano\u00bb in riferimento alla nuova forma statuale dell'Italia post-bellica. La desinenza diminutiva era naturalmente mirata a fungere da sfumatura spregiativa.\nGli aderenti alla Repubblica Sociale Italiana, proclamata dai fascisti in seguito al trasferimento da Roma a Brindisi del re Vittorio Emanuele III capo supremo delle Forze Armate Italiane e di suo figlio, il futuro re Umberto II, utilizzavano invece l'aggettivo \u00abrepubblicano\u00bb (ad esempio nelle denominazioni ufficiali del nuovo partito fascista e dei corpi militari della RSI).\nTuttavia, tale termine non era nuovo nell'ambito politico italiano che anche durante la guerra era utilizzato dal Partito Repubblicano Italiano, un movimento di origine risorgimentale che aveva aderito al fronte antifascista e puntava ad abolire la monarchia in Italia instaurando una Repubblica democratica. Gli antifascisti, specie se di posizioni repubblicane (come i comunisti, i socialisti e gli azionisti), che nel frattempo avevano creato il Comitato di Liberazione Nazionale nel \"Regno del Sud\", si rifiutavano di chiamare \u00abrepubblicano\u00bb il regime politico collaborazionista instaurato al Nord.\nLo storico Luigi Ganapini, autore nel 1999 dello studio \"La repubblica delle camicie nere\", afferm\u00f2 di aver deliberatamente evitato nel suo saggio l'uso del termine \u00abrepubblichini\u00bb, ritenendo che \u00abla storia non si fa con l'insulto\u00bb. Lo storico Sergio Luzzatto, per identificare il periodo in esame, ha usato l'aggettivo \u00absaloino\u00bb (nel suo saggio \"Il corpo del duce\"), che designa propriamente gli abitanti di Sal\u00f2, \"de facto\" capitale della RSI.\nRiconoscimento internazionale.\nLa Repubblica Sociale Italiana venne riconosciuta da otto Stati dell'Asse e dai loro alleati; ovviamente venne subito riconosciuta dalla Germania nazista e dall'Impero giapponese poi dal Regno di Romania, dal Regno di Bulgaria, dallo Stato Indipendente di Croazia di Ante Paveli\u0107, dalla Repubblica Slovacca di Jozef Tiso e solo dietro pressioni tedesche anche dal Regno d'Ungheria il 27 settembre 1943 anche se il riconoscimento ufficiale venne retrodatato. Il Manciuku\u00f2 riconobbe la Repubblica Sociale Italiana solo il 1\u00ba giugno 1944 e inoltre ci furono anche rapporti non ufficiali con la Svizzera tramite il console svizzero a Milano e l'agente commerciale della RSI a Berna."}
{"id": "630640", "revid": "1543377", "url": "https://it.wikipedia.org/wiki?curid=630640", "title": "Agglutinina", "text": "Le agglutinine sono anticorpi capaci di distruggere, in vitro e in vivo, i globuli rossi che presentano alcuni antigeni, tramite una reazione di aggregazione detta agglutinazione.\nIl test di agglutinazione al lattice \u00e8 utilizzato per l'identificazione e la tipizzazione di molti microrganismi.\nTipologie.\nEsistono le agglutinine a freddo, che sono attive alle basse temperature, e quelle febbrili, associate a patologie che causano febbre.\nFra le varie forme le pi\u00f9 studiate sono:\nPatologie correlate.\nQuesti anticorpi possono provocare l'anemia emolitica.\nEsiste la malattia denominata malattia da agglutinine fredde, di riscontro in persone affette da polmonite atipica e nell'anemia emolitica."}
{"id": "630648", "revid": "486946", "url": "https://it.wikipedia.org/wiki?curid=630648", "title": "As L'Aquila 1931", "text": ""}
{"id": "630650", "revid": "599013", "url": "https://it.wikipedia.org/wiki?curid=630650", "title": "Makuxi", "text": "I Makuxi sono un gruppo etnico del Brasile e della Guyana che ha una popolazione stimata in 29.931 individui (Funasa, 2010).\nLingua.\nParlano la lingua pemon, lingua che appartiene alla famiglia linguistica Karib e che \u00e8 parlata dal macro-gruppo definito Pemon, che ingloba anche gruppi numerosi stanziati in Venezuela.\nInsediamenti.\nVivono nello stato brasiliano di Roraima e nella Guyana. La popolazione Macuxi \u00e8 stimata in circa 19.000 persone in Brasile e in circa 9.500 nella vicina Guiana, nelle zone di montagna a nord dello stato brasiliano di Roraima (circa 140 villaggi) e a nord del distretto guianese di Rupununi (circa 50 villaggi). La zona pi\u00f9 popolosa \u00e8 il territorio indigeno Raposa Serra do Sol, un territorio di 1.678.800 ettari per 85 villaggi.\nOrganizzazione sociale.\nI Makuxi vivono in villaggi formati da case unifamiliari localizzate lungo i fiumi. Tali villaggi vengono denominati malocas termine utilizzato nel passato per identificare grandi case plurifamiliari. Il numero dei villaggi makuxi Roraima \u00e8 di 96 mentre nella Guyana ne sono stati identificati 26. Vi sono poi molte case sparse nella savana, vicino alle fattorie dei bianchi, i cui abitanti mantengono sporadici contatti con la comunit\u00e0 di origine.\nI villaggi makuxi sono formati da un nucleo centrale di una decina di case e, intorno a questo, nel raggio di qualche chilometro, vi sono sparse altre case costruite generalmente vicino alle piantagioni e abbastanza isolate da permettere l'allevamento di maiali, galline e altri animali da cortile.\nLa popolazione makuxi \u00e8 oggi divisa in villaggi e in ognuno di questi vi \u00e8 un tuxaua che organizza la vita sociale e comunitaria e ne \u00e8 rappresentante nelle relazioni esterne (missionari, governanti, ecc.). In passato non esisteva, tra i Makuxi, la figura del tuxaua. Chi organizzava la vita comunitaria era il capo della famiglia allargata e la sua autorit\u00e0 non andava oltre i propri parenti. Con l'arrivo dei bianchi si \u00e8 sentita l'esigenza di avere un responsabile per ogni villaggio.\nIl tuxaua \u00e8 eletto dai padri di famiglia anche se, in alcuni casi, abbiamo visto anche la partecipazione delle donne adulte nelle votazioni. Se nel passato il tuxaua veniva scelto per lo status che occupava nell'organizzazione familiare, oggi si sceglie per le sue capacit\u00e0 di mediazione tra le famiglie della \"maloca\" e verso l'esterno. Il tuxaua deve essere un uomo di pace nel risolvere le contese interne alla comunit\u00e0 e allo stesso tempo deve essere forte e deciso nel difendere i diritti della \"maloca\" nei confronti dei bianchi. I tuxauas scelti in questi ultimi anni sono perci\u00f2 giovani, sposati, nella maggior parte hanno studiato nelle scuole delle missioni, parlano sia il makuxi che il portoghese, sanno scrivere e leggere nella lingua dei bianchi e sono capaci di portare avanti gli scambi commerciali con le altre comunit\u00e0 e con i \"fazendeiros\".\nL'autorit\u00e0 del tuxaua \u00e8 basata unicamente sul consenso e sulla capacit\u00e0 che ha di convinzione e di mediazione nei confronti della sua gente. Non ha nessuna possibilit\u00e0 di imporre o obbligare gli altri indios a fare il suo volere. Quando qualcuno commette una colpa grave viene giudicato da tutti gli adulti della comunit\u00e0: in caso di possibile riparazione (furti, danni, ecc.) lo obbligano a pagare e in certi casi viene cacciato dalla comunit\u00e0. In caso di omicidio si ricorre alle autorit\u00e0 governative (FUNAI e polizia) che arrestano il colpevole e lo portano a Boa Vista, nel penitenziario territoriale. Non \u00e8 possibile analizzare la situazione economica delle comunit\u00e0 makuxi senza considerare come prioritario il problema delle terre. Ci\u00f2 perch\u00e9 la terra \u00e8 un elemento fondamentale nella produzione materiale e nella organizzazione sociale e culturale del territorio come anche perch\u00e9 \u00e8 a partire dall'invasione delle terre, tradizionalmente occupate dai Makuxi, che sono avvenute, e avvengono, le maggiori trasformazioni di questo popolo.\nIl territorio e il rapporto con i \"bianchi\".\nLa richiesta di demarcazione delle terre indigene \u00e8 da anni obiettivo prioritario delle comunit\u00e0 makuxi. Una campagna internazionale per la demarcazione dell'area \"Raposa - Serra do Sol\" ha portato al riconoscimento di tale diritto, nonostante l'opposizione di politici locali dello stato di Roraima. Il controllo delle terre \u00e8 elemento fondamentale del processo produttivo ma ci\u00f2 non significa che per i Makuxi la terra sia un semplice mezzo di produzione. La terra \u00e8 popolata da spiriti ancestrali che la rendono un soggetto con cui rapportarsi con una certa reciprocit\u00e0 e non un semplice oggetto che pu\u00f2 essere barattato o venduto. Ci\u00f2 implica un relazionamento particolare con la terra: occorre rispettarla, richiederle le cose, ringraziarla attraverso appositi rituali. Questo atteggiamento, che comporta l'impossibilit\u00e0 del possedere la terra che non pu\u00f2 essere comprata o venduta impunemente, ha favorito l'invasione dei bianchi.\nCome negare ad altri uomini il diritto di avere i prodotti che la terra d\u00e0 a tutti, soprattutto se i bianchi si presentano pacificamente, come fratelli, venuti con la volont\u00e0 di aiutare e non di opprimere? Con il passare degli anni queste invasioni esterne provocano una crisi tra i Makuxi e sono obbligati a cambiare il loro atteggiamento anche nel considerare la terra come \"soggetto libero\" che non ha bisogno di essere difeso. Si tracciano confini, i bianchi iniziano a costruire recinti con filo spinato provocando uno squilibrio nell'organizzazione socio-economica e culturale dei Makuxi.\nStoricamente, il sistema produttivo dei Makuxi si basa sulla raccolta di frutti silvestri, sulla coltivazione di piantagioni familiari (denominate \"ro\u00e7as\"), di caccia e di pesca. I Makuxi mantenevano un sistema di intercambio con altri gruppi indigeni della regione che assicurava un certo equilibrio interno: un popolo in guerra con un altro passava, con estrema facilit\u00e0, dalle relazioni belliche a quelle commerciali e viceversa. L'arrivo dei bianchi ha rotto, parzialmente, questo equilibrio imponendo una ristrutturazione delle relazione in funzione della loro presenza. I bianchi diventano, gradualmente, i mediatori principali nelle relazioni tra i gruppi. L'acquisizione dei nuovi prodotti portati dai bianchi diventa per gli indios motivo di prestigio e inizia cos\u00ec un processo che porter\u00e0 squilibri e dipendenza in quanto gli indigeni non potevano produrre le nuove merci.\nIl rapporto dei Macuxi con i colonizzatori, sempre pi\u00f9 stretto, determina le seguenti situazioni:\nL'occupazione delle terre makuxi da parte dei bianchi \u00e8 di due tipi: nelle praterie e nelle valli si instaurano gli allevatori di bestiame (\"fazendeiros\"), nelle montagne e lungo i fiumi i cercatori d'oro e di diamanti (\"garimpeiros\").\nNonostante le leggi nazionali e le convenzioni internazionali promulgate dallo Stato brasiliano riconoscano \"il diritto di propriet\u00e0 collettivo o individuale ai membri delle popolazioni indigene interessate sulle terre che occupano tradizionalmente\" nella realt\u00e0 non sono per nulla rispettate. L'occupazione delle terre indigene da parte dei coloni e delle imprese agricole ed estrattive risponde a un piano governativo ben chiaro: concentrare le terre nelle mani di chi pu\u00f2 utilizzarle e sfruttarle pi\u00f9 adeguatamente per alzare l'indice di produzione dell'economia brasiliana.\nLa legge numero 6001 del 1973 nell'articolo 65 afferma che: \" Il potere esecutivo far\u00e0, entro cinque anni, la demarcazione delle terre indigene, non ancora demarcate\". Sono passati tanti anni e solo un quarto di queste sono state delimitate e, per la maggior parte, continuano ad essere invase dai coloni bianchi."}
{"id": "630653", "revid": "1494169", "url": "https://it.wikipedia.org/wiki?curid=630653", "title": "Pagan", "text": ""}
{"id": "630655", "revid": "116132295", "url": "https://it.wikipedia.org/wiki?curid=630655", "title": "Piazza dei Signori (Padova)", "text": "Piazza dei Signori o Piazza della Signoria \u00e8 una delle numerose piazze che caratterizzano il centro storico della citt\u00e0 di Padova. Fu per secoli teatro di celebrazioni civiche, di tornei e spazio di rappresentanza della citt\u00e0 rispetto alle pi\u00f9 grandi piazze delle Erbe e della Frutta che ebbero maggiori propensioni commerciali. La piazza \u00e8 dominata dalla celebre Torre dell'Orologio.\nStoria.\nLa piazza nacque nel XIV secolo con la demolizione di un antico quartiere che si estendeva davanti al sagrato della chiesa di San Clemente, frutto di quelle risistemazioni urbane promosse da Ubertino Da Carrara. L'apertura della piazza fu pensata per dare importanza alla torre d'accesso di levante della Reggia che si andava costruendo. Per la particolare conformazione divenne naturale teatro di tornei e di castelli d'amore. Secondo la tradizione fu proprio dai \"signori\" Carraresi che la piazza trasse il nome. La guerra tra i principi Carraresi e i Visconti alla fine del Trecento danneggi\u00f2 la piazza e gli edifici tanto che venne definita per un periodo \"della Desolazione\"; negli anni '20 del Quattrocento i veneziani avviarono un'opera di recupero dello spazio che divenne principale quinta della liturgia civica: per i tornei, le giostre, le battaglie, i corteggi, i concerti e le feste musicali divenne \"Piazza dei Trionfi\" e di nuovo \"Piazza della Signoria\". In occasioni di feste dei santi patroni e in visite ufficiali veniva allestita con architetture effimere. Al gioved\u00ec grasso si teneva una grande caccia al toro. Il 17 luglio era sede dei grandi festeggiamenti per ricordare la riconquista di Padova da parte della Dominante, nel 1509.\nIn seguito ad un discorso di Padre Alessandro Gavazzi, il 9 maggio 1848 divenne \"Piazza Pio IX\", cuore dei movimenti popolari anti austriaci. Divenne poi \"Piazza Unit\u00e0 d'Italia\" per tornare all'originaria denominazione in epoca fascista.\nAnticamente la piazza era pavimentata da cotto disposto a spina di pesce, poi via via sostituito a partire dal XVIII secolo da lastre di trachite euganea.\nNella piazza, all'altezza dell'imbocco della \"stra' del pozzetto\" (attuale via Nazario Sauro) sino al 1785 si trovava un pozzo monumentale, adornato con colonne marmoree e palle di cannone. Fu spianato nel 1785 e chiuso da un sigillo - ancora visibile - per motivi di decoro. La vera fu poi utilizzata per ingentilire il pozzo di Piazza delle Erbe, il resto fu tutto venduto col guadagno di \"50 ducati\".\nLa piazza oggi ospita al mattino parte del mercato cittadino, ma un tempo era riservata al solo passeggio e alla discussione.\nDescrizione.\nLa piazza ha forma rettangolare. Le case che la circondano - di varie epoche e stili - sorgono per la maggior parte su portici dei secoli XIV e XV. Alcune recano ancora decorazioni medievali e rinascimentali.\nSul selciato si innalza a sinistra la Colonna Marciana: risalente alla met\u00e0 del Settecento, \u00e8 un monumento composto da pezzi pi\u00f9 antichi, tra cui la marmorea colonna e capitello di et\u00e0 romana che venne rinvenuta nel 1764 nei pressi della chiesa di San Marco e fu collocata nella sua posizione attuale nel 1787 dal Rettore Catarino Corner. Il leone di San Marco \u00e8 opera (1870) di Natale Sanavio (1827-1905) a sostituzione di quello distrutto dalle truppe francesi nel 1797. Il pennone reggi vessillo dirimpetto ha base marmorea risalente al Cinquecento, ricca di decorazioni e altorilievi. Le formelle marmoree ai quattro lati raffigurano le virt\u00f9 cardinali. L'attuale posizione risale alla seconda met\u00e0 del Settecento. Sul primo gradino verso ponente \u00e8 inciso il \"brazzo padovano\" corrispondente a 64 centimetri. Poco distante dal pennone, sul bordo della strada in prossimit\u00e0 al portico dove stava la bottega del caff\u00e8 \"Genio\", sta un'altra curiosa incisione: \"Una lira (lo strumento musicale), le iniziali P.G. e la data 15.07.81\". D'estate, nella veranda del caff\u00e8, si sedevano le mamme con le figlie alla ricerca di un buon partito. Tra i tanti bei ragazzi in passeggiata davanti al caff\u00e8, si fece notare un ricco ed elegante giovane di provincia che portava una cravatta su cui era appuntata una spilla a forma di \"lira\". I primi di luglio del 1891 il giovane smarr\u00ec la spilla durante il passeggio senza ritrovarla pi\u00f9. Il 15 luglio torn\u00f2 in citt\u00e0 e rifacendo lo stesso percorso ritrov\u00f2 la sua spilla su una pietra del selciato. Decise cos\u00ec di far incidere sulla pietra l'oggetto la lui tanto caro, le sue iniziali e la data del ritrovamento. "}
{"id": "630657", "revid": "1745361", "url": "https://it.wikipedia.org/wiki?curid=630657", "title": "Cacuminale", "text": ""}
{"id": "630658", "revid": "188116", "url": "https://it.wikipedia.org/wiki?curid=630658", "title": "Gruppi Universitari Fascisti", "text": ""}
{"id": "630661", "revid": "167951", "url": "https://it.wikipedia.org/wiki?curid=630661", "title": "Leonardo Bragaglia", "text": "Biografia.\nNato a Roma nel 1932, Leonardo Bragaglia era figlio d'arte: suo padre era il pittore futurista Alberto Bragaglia, i suoi zii erano Anton Giulio Bragaglia, Carlo Ludovico Bragaglia e Arturo Bragaglia, e il nonno paterno Francesco fu direttore generale della Cines. Leonardo inizi\u00f2 la sua carriera come attore bambino negli anni quaranta, recitando per il cinema in piccole parti nei film di suo zio Carlo Ludovico Bragaglia e in \"Sciusci\u00e0\" (1946) di Vittorio De Sica. Lavor\u00f2 con attori come Tot\u00f2, Anna Magnani, Vittorio De Sica e Nino Manfredi. In teatro debutt\u00f2 con la compagnia dell'altro suo zio Anton Giulio Bragaglia al Ridotto di Venezia con Memo Benassi.\nNel 1949 si iscrisse alla Accademia nazionale d'arte drammatica di Roma avendo vinto la borsa di studio (risult\u00f2 primo, \"ex aequo\" con Glauco Mauri). Nel 1950, diciottenne, rientr\u00f2 in arte come giovane attore nella compagnia di Antonio Gandusio all'Ateneo dell'universit\u00e0 di Roma recitando Carlo Goldoni e Moli\u00e8re. Divenne poi allievo prediletto di Lamberto Picasso recitando con lui oltre 100 rappresentazioni di \"Enrico IV\" di Luigi Pirandello.\nDivent\u00f2 in seguito regista con Riccardo Bacchelli firmando \"Giorni di verit\u00e0\". Tra regie teatrali e radiofoniche (celebri le sue riduzioni per la Rai \"Commedie in 30 minuti\") diresse attori come Paola Borboni, Massimo Dapporto, Elsa Merlini, Mario Scaccia, Wanda Capodaglio, Elena Zareschi, Lia Zoppelli.\nScrisse una quarantina di libri, tra cui \"Shakespeare in Italia\" e la biografia \"Maria Callas l'arte dello stupore\", editi dalla Persiani Editore (per cui dirigeva la collana dello spettacolo), tutte le biografie di Ruggero Ruggeri, la storia del libretto in 4 volumi e altri libri sugli interpreti verdiani, pucciniani, e pirandelliani. Fu inoltre condirettore del Premio Ermete Novelli insieme a Paolo Emilio Persiani e direttore artistico della Cines, azienda di produzione e distribuzione cinematografica. Per qualche tempo cur\u00f2 un proprio blog.\nBragaglia \u00e8 morto ad Anzio nell'estate del 2020."}
{"id": "630667", "revid": "1543377", "url": "https://it.wikipedia.org/wiki?curid=630667", "title": "Nazionale di calcio del Kirghizistan", "text": "La nazionale di calcio del Kirghizistan (\u041a\u044b\u0440\u0433\u044b\u0437\u0441\u0442\u0430\u043d\u0434\u044b\u043d \u0443\u043b\u0443\u0442\u0442\u0443\u043a \u0444\u0443\u0442\u0431\u043e\u043b \u043a\u0443\u0440\u0430\u043c\u0430\u0441\u044b) \u00e8 la rappresentativa calcistica del Kirghizistan ed \u00e8 controllata dalla Football Federation of Kyrgyz Republic.\nSorta in seguito allo scioglimento dell'Unione Sovietica, disput\u00f2 il suo primo incontro ufficiale nel 1992 contro l', anch'essa sorta dalle ceneri dell'Unione Sovietica. In quell'occasione perse per 3-0.\nAttualmente occupa la 98\u00aa posizione del ranking FIFA.\nStoria.\n1992-2010: sviluppo approssimativo.\nDopo la dissoluzione dell'Unione Sovietica e la dichiarazione di indipendenza, il Kirghizistan \u00e8 diventato un membro pienamente riconosciuto dalla FIFA e dall'AFC. Hanno giocato la loro prima partita in trasferta a Tashkent, contro l', il 23 agosto 1992 nel Torneo dell'Asia centrale, perdendo 3-0.\nNel giugno 1993, il Kirghizistan si \u00e8 recato a Teheran, in Iran, per la ECO Cup. Il 6 giugno, hanno perso 3-2 contro l' e, due giorni dopo, hanno pareggiato 1-1 contro il .\nNell'aprile 1994, il Kirghizistan ha giocato contro altre squadre dell'Asia centrale in un torneo a Tashkent, in Uzbekistan. Il 13 aprile hanno perso 5-1 contro il , poi il 15 aprile 1-0 contro il Tagikistan. Il 17 aprile hanno pareggiato 0-0 contro il prima di perdere 3-0 contro i padroni di casa due giorni dopo.\nIl Kirghizistan continua a lottare, a causa dello scarso interesse per lo sviluppo del calcio nella Repubblica. In 20 anni, la nazionale non ha giocato pi\u00f9 di 38 partite, con una percentuale di vittorie del 26,3%. La mancanza di sviluppi di base rispetto ai suoi vicini dell'Asia centrale ha fatto s\u00ec che il Kirghizistan rimanesse arretrato dietro a Tagikistan, Turkmenistan, Kazakistan e Uzbekistan. Nonostante ci\u00f2, il Kirghizistan \u00e8 comunque riuscito a ottenere alcuni risultati significativi, come la vittoria della maglia di bronzo nella AFC Challenge Cup 2006.\nDagli anni 2010: la rinascita.\nCon l'arrivo di Sergej Dvorjankov, le cose iniziarono a cambiare drasticamente. Dvorjankov effettu\u00f2 un ricambio generazionale e naturalizz\u00f2 vari giocatori come i ghanesi David Tetteh, Elijah Ari e Daniel Tagoe, il camerunese Claude Maka Kum, e i tedeschi Viktor Maier, Vitalij Ljuks, Viktor Kelm e Edgar Bernhardt, oltre a chiamare pi\u00f9 giocatori russi e tedeschi nati in Kirghizistan a giocare per la nazionale. Il tutto miglior\u00f2 notevolmente il livello della nazionale del Kirghizistan: i \"Falchi bianchi\" ottennero buoni risultati durante le qualificazioni al campionato mondiale di calcio 2018, battendo il vicino Tagikistan e la , che aveva anche battuto l' in precedenza, oltre a giocare bene contro i campioni d'Asia dell'Australia nonostante la sconfitta in entrambe le partite.\nSotto la guida di un altro commissario tecnico russo, Aleksandr Krestinin, il Kirghizistan si qualific\u00f2 per la prima volta alla Coppa d'Asia, dopo essere stato raggruppato nel girone di qualificazione insieme a , e . Il 22 marzo 2018, dopo aver battuto la Birmania per 5-1, il Kirghizistan si era finalmente qualificato per la sua prima volta alla Coppa delle nazioni asiatiche nella propria storia.\nCoppa d'Asia 2019.\nIl Kirghizistan venne inserito in un girone di ferro con la , la e le , che avevano pi\u00f9 caratura rispetto alla nazionale kirghisa. Tuttavia, contro ogni pronostico, la nazionale gioc\u00f2 bene. Dopo aver perso con Cina e Corea del Sud con un solo gol di margine, ha battuto le Filippine per 3-1, e si \u00e8 qualificata in virt\u00f9 di essere tra le migliori terze. Nella fase a eliminazione diretta, nonostante abbia affrontato gli , il Kirghizistan ha lottato fino alla fine, per poi perdere 2-3 al minuto '120 nei tempi supplementari.\nAnni 2020.\nNelle Qualificazioni al campionato mondiale di calcio 2022 giunge terzo nel girone, vince 3 partite e ne pareggia una, mentre perde le restanti 4.\nRosa attuale.\nLista dei giocatori convocati per le partite di qualificazioni al campionato mondiale di calcio 2022 contro , e del 7, 11 e 15 giugno 2021.\n\"Presenze, reti e numerazione aggiornate al 7 giugno 2021\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "630668", "revid": "125881103", "url": "https://it.wikipedia.org/wiki?curid=630668", "title": "Bello, onesto, emigrato Australia sposerebbe compaesana illibata", "text": "Bello, onesto, emigrato Australia sposerebbe compaesana illibata \u00e8 un film del 1971 diretto da Luigi Zampa ed interpretato da Claudia Cardinale e Alberto Sordi.\nTrama.\nInizio anni settanta. Amedeo Battipaglia di origini romane, emigrato in Australia da 20 anni, \u00e8 alla ricerca di una compagna per la vita dopo tanti anni trascorsi in solitudine. Il sacerdote missionario Don Anselmo, referente e supporto per gli emigranti italiani, gli mostra una fotografia di una tale Carmela, ragazza calabrese emigrata a Roma. Amedeo, convinto che anche lei, come le donne cui ha scritto in precedenza, resti delusa dalla sua fotografia, va a consigliarsi da Giuseppe, un amico ed ex compagno di lavoro, che lo convince a scambiare con lui la freccia che lo identifica sull'immagine.\nDopo una corrispondenza piena di bugie da ambo le parti - lui si finge un benestante capostazione, mentre lei un'operaia in una fabbrica, quando invece si prostituisce - Carmela parte finalmente per l'Australia a spese di Amedeo, dopo una rocambolesca fuga verso l'aeroporto, inseguita dal suo \"protettore\". Giunta a Brisbane i due si incontrano. La determinatezza e il carattere fiero della bella giovane spaventano il timido pretendente che, non avendo il coraggio di rivelarle la verit\u00e0, si spaccia per Giuseppe, progettando di farla innamorare durante il lungo percorso attraverso lo stato fino alla loro casa. Il viaggio si rivela movimentato: la vecchia auto si guasta definitivamente, Amedeo viene preso due volte dalle convulsioni, conseguenza della malaria contratta anni prima, Carmela perde il treno e, ritrovandosi senza soldi, \u00e8 costretta a offrirsi a un uomo del luogo per comprare un nuovo biglietto.\nNonostante tutto, per Carmela \u00e8 un'opportunit\u00e0 senza pari per conoscere Amedeo e il nuovo mondo, negli splendori e nelle miserie, non ultimo l'incontro d'addio con Bampo, un amico di lui divenuto catatonico per le malattie e la solitudine nel suo lavoro nella giungla. I due giungono quasi a destinazione senza alcun progresso. Carmela incontra Giuseppe - credendolo ancora Amedeo - per ricevere da costui una serie di amare verit\u00e0: dapprima quest'ultimo le rivela la vera identit\u00e0 del pretendente, poi scopre le sue bieche intenzioni, cercando di sfruttarla come prostituta per pagare le spese della sua poco fruttuosa miniera.\nCarmela, scoperto l'inganno e in preda alla rabbia, accoltella Amedeo. Poco dopo ritroviamo i due, nuovamente in treno. Lui le offre la possibilit\u00e0 di rientrare in Italia, se non vuole sposarlo, offrendole la somma necessaria per il viaggio, ma lei rifiuta, rivelandogli i propri trascorsi e suscitando uno scandalo. Giunti a Bun Bun Ga, villaggio di quindici abitanti in mezzo al deserto, Carmela scende dal convoglio controvoglia. Mentre il treno riparte, tuttavia, da uno scompartimento s'intravede Amedeo che entra in casa tenendo Carmela in braccio come una sposa.\nProduzione.\nIl film \u00e8 stato girato a Roma e in Australia a Brisbane, Broken Hill, Innisfail, Cairns, Sydney e nell'isola di Dunk Island nel Mar dei Coralli.\nL'auto guidata da Sordi insieme alla Cardinale per gran parte del film \u00e8 una Morris Minor Serie II Convertibile del 1954.\nCritica.\nGiovanni Grazzini nel \"Corriere della Sera\" del 23 dicembre 1971 scrive: \"il film di Zampa non \u00e8 soltanto divertente. Girato quasi tutto in Australia, fra autentici emigrati italiani, evoca un mondo che la nostalgia per la patria lontana, l'irrealt\u00e0 dei paesaggi, la singolarit\u00e0 dei costumi, tingono di assurdo e dove tutto \u00e8 possibile: anche la comica storia di Carmela ed Amedeo, dietro la quale si disegnano dolore e solitudine. La maschera afflitta ed esilarante di Alberto Sordi, che fonde con molta ironia gli elementi tradizionali del suo personaggio e strizza l'occhio alla cara memoria di Stan Laurel, ha un'espressivit\u00e0 eccezionale. E azzeccata \u00e8 la scelta di Claudia Cardinale, sempre a suo agio nei ruoli che comportano toni bruschi e torvi, dove la bellezza si sposa alla fierezza\"."}
{"id": "630670", "revid": "81103", "url": "https://it.wikipedia.org/wiki?curid=630670", "title": "Juche", "text": "Il Juche (, pronuncia coreana: ; pronuncia italiana: \"giuce\", o pi\u00f9 correttamente \"ciuc\u00e9\") \u00e8 l'ideologia ufficiale della Repubblica Popolare Democratica di Corea, nonch\u00e9 il sistema politico su cui si basa, ispirato al socialismo, visto originariamente come una variante al marxismo-leninismo, ispirato al patriottismo e al concetto di indipendenza (\"Chajusong\").\nSignifica letteralmente \"corrente principale\" o \"corrente tradizionale\", ma viene spesso reso come \"autosufficienza\" o \"autarchia\"; la sua origine risiede in un discorso di Kim Il-sung dove si riferisce all'\"Idea di Juche\", che identifica le masse coreane come gli artefici dello sviluppo della nazione. Il Juche \u00e8 alla base delle scelte dell'organo politico nord-coreano, come la ricerca d'indipendenza dalle Superpotenze, un forte apparato militare e l'impiego prioritario delle risorse nazionali. Kim Il-sung descrisse il Juche come l'idea secondo cui \"l'uomo \u00e8 il padrone di ogni cosa e decide ogni cosa\". L'ideologia \u00e8 chiamata anche kimilsunghismo-kimjonghilismo, ed \u00e8 considerata dagli osservatori politici come totalitaria e stalinista (la particolare interpretazione marxista-leninista del socialismo in un solo paese, come descritta da Stalin in Unione Sovietica).\nKim Il-sung diede origine al concetto di Juche il 28 dicembre 1955 nel discorso \"Sull'eliminazione del dogmatismo e del formalismo e il costituirsi del Juche nel lavoro ideologico\", mentre i principali presupposti furono enunciati nel discorso \"Difendiamo maggiormente lo spirito rivoluzionario dell'indipendenza, dell'autosufficienza e dell'autodifesa in tutti i campi delle attivit\u00e0 statali\" pronunciato davanti all'Assemblea popolare suprema il 16 dicembre 1967. Nel 1982, il figlio di Kim Il-sung, Kim Jong-il, firm\u00f2 il volume \"Sull'idea Juche\", dedicato appunto all'ideologia del padre.\nCaratteristiche.\nAntropocentrismo.\nIl Juche pone l'essere umano come padrone del mondo: poich\u00e9 \u00e8 \"l'essere materiale pi\u00f9 sviluppato\", \u00e8 in grado di piegare la natura alla sua volont\u00e0 ed essa \u00e8 infatti \"l'oggetto del lavoro dell'uomo e anche la fonte materiale della sua vita\".\nL'uomo \u00e8 un essere sociale poich\u00e9 \u00e8 in grado di formare un gruppo sociale e vive e lavora in relazioni sociali. Tale status comporta la sua superiorit\u00e0 sulla natura e il possesso di tre qualit\u00e0 intrinseche:\nQueste qualit\u00e0 sono interconnesse tra di loro: l'indipendenza mette in gioco la creativit\u00e0 nella manipolazione del destino dell'uomo e della natura, la creativit\u00e0 assicura la realizzazione dell'indipendenza e la sua traslazione nella realt\u00e0, la consapevolezza \u00e8 invece il prerequisito delle qualit\u00e0 precedenti poich\u00e9 ne regola la loro realizzazione. Tuttavia, l'uomo non riceve queste qualit\u00e0 direttamente dalla natura, ma le sviluppa durante il suo percorso storico e sociale e per tutta la sua vita nell'ambiente sociale.\nTutto ci\u00f2 che \u00e8 presente nel mondo acquista valore soltanto quando serve l'uomo.\nSociet\u00e0.\nAl tempo della dinastia Joseon c'era una forte differenza tra le classi alte e le classi basse, mentre la Corea del Nord ha creato un'unica massa sociale unificata, definita genericamente \"popolo\". Invece di una gerarchia basata sulle convenzioni sociali o sulle classi, il governo coreano si prefigge di dividere la popolazione nelle tre classi di contadini, lavoratori e \"samuwon\" (intellettuali e lavoratori professionisti), dove ogni settore \u00e8 egualmente importante. La classe \"samuwon\" consiste di impiegati, piccoli commercianti, burocrati, professori e scrittori, ed \u00e8 stata creata col fine di incrementare l'educazione e l'alfabetizzazione della Corea del Nord.\nL'enfasi sull'istruzione deriva dal concetto di Lenin secondo cui lavoratori e contadini analfabeti sono inabili alla lotta politica, ma anche dalla necessit\u00e0 di creare una classe di lavoratori altamente qualificati in vista della crescita economica. Questo credo \u00e8 simboleggiato anche dallo stemma del Partito del Lavoro di Corea, dove Falce e martello sono accompagnati da un tradizionale pennello calligrafico.\nLotta di classe e ruolo del partito.\nSecondo il Juche, la storia si \u00e8 sviluppata (e si sviluppa) tramite la lotta di classe dei lavoratori e gli sforzi delle masse nel trasformare la natura e la societ\u00e0. Le masse operaie sono il soggetto e la parte attiva della storia: esse compiono la rivoluzione, forgiano il proprio destino, creano la ricchezza, migliorano le proprie condizioni e cambiano il mondo. Al contrario, le classi sfruttatrici hanno sempre cercato di fermare e invertire il processo storico: il compito delle masse operaie \u00e8 quindi quello di lottare contro i \"reazionari della storia\" e realizzare il socialismo.\nSecondo Kim Il-sung, la storia della societ\u00e0 umana rappresenta quella della lotta del popolo per difendere e ottenere la propria indipendenza, come classe sia sulla natura sia dal punto di vista politico.\nNel loro ruolo, gli operai sono guidati dal partito della classe lavoratrice (in Corea del Nord, dal Partito del Lavoro di Corea) e dal suo leader, che grazie alla loro guida corretta conducono le masse verso la realizzazione del socialismo ed infine del comunismo.\nAnti-imperialismo e autosufficienza.\nLa lotta per l'indipendenza dell'individuo, estesa a livello internazionale, diventa quella contro ogni forma di imperialismo. L'unico modo che le nazioni oppresse hanno per liberarsi \u00e8 unirsi \"sotto la bandiera rivoluzionaria dell'anti-imperialismo e dell'indipendenza\", cos\u00ec da portare alla disfatta il mondo imperialista basato sulla diseguaglianza e sulla contraddizione. In base alla Juche, la lotta per il socialismo ed il comunismo rappresenta la forma pi\u00f9 alta di lotta per l'indipendenza, poich\u00e9 pone fine allo sfruttamento dell'uomo sull'uomo, all'oppressione delle classi e alla prevaricazione di uno Stato su un altro. Se sono per\u00f2 le forze reazionarie a porsi alla guida dello sviluppo storico, non \u00e8 possibile progredire verso un'autentica emancipazione delle masse popolari. Proprio per questo il Juche si pone l'obiettivo supremo di creare una societ\u00e0 comunista e priva di classi sociali, mentre gi\u00e0 condotta a termine \u00e8 la costruzione del socialismo.\nKim Il-sung attribu\u00ec all'ideologia Juche la vittoria della Corea del Nord sull'Impero Giapponese prima e sugli Stati Uniti durante la guerra di Corea, anche se in realt\u00e0 la RDPC aveva ricevuto il sostegno economico-militare da parte dell'Unione Sovietica di Stalin e della Cina di Mao Zedong. Dopo l'armistizio di Panmunjeom nel 1953 e le successive tensioni con la Corea del Sud filo-occidentale, Kim Il-sung concentr\u00f2 la lotta anti-imperialista contro l'imperialismo americano e afferm\u00f2 che esso poteva essere sconfitto tramite la reazione violenta o il rifiuto di seguire le politiche statunitensi.\nSecondo Kim Il-sung, l'indipendenza rappresenta la vita e l'anima di uno Stato, ed un Paese senza sovranit\u00e0 non pu\u00f2 essere un vero stato indipendente. Alla base dell'indipendenza e del libero sviluppo di una nazione vi \u00e8 l'autosufficienza economica: se questa \u00e8 assente, la dipendenza politica dagli altri Paesi diventa inevitabile e la disuguaglianza permane, sia nei regimi socialisti e sia negli stati capitalisti.\nPrincipi guida.\nI principi guida rappresentano i metodi che il PLC deve seguire per applicare i dettami del Juche nella sua attivit\u00e0 politica:\nRelazioni con il marxismo-leninismo.\nL'ideologia trae ispirazione dal marxismo-leninismo e ne applica i principi cardine al contesto coreano, dove la \"rivoluzione\" avrebbe dovuto seguire una via diversa rispetto a quella seguita dai bolscevichi o in altri Paesi socialisti, ma soprattutto doveva avvenire in modo indipendente. In realt\u00e0, la Corea del Nord \u00e8 stata particolarmente influenzata dallo stalinismo sovietico e successivamente dal maoismo cinese.\nSebbene Kim Il-sung abbia considerato il marxismo-leninismo come \"verit\u00e0 universale\", era contrario ai membri di partito che non avevano intenzione di studiare la realt\u00e0 nord-coreana e che accettavano il marxismo-leninismo \"senza digerirlo o assimilarlo\", perdendo la loro iniziativa rivoluzionaria. Il Partito del Lavoro di Corea non doveva inoltre \"copiare\" le politiche o le idee del Partito Comunista dell'Unione Sovietica, poich\u00e9 avrebbe portato soltanto danni. L'ideologia marxista-leninista rappresenta quindi una \"guida all'azione e una teoria creativa\" che diventa vitale soltanto se riformulata in modo tale da esser adatta alle specifiche condizioni di ogni Stato. Tuttavia, nel 1992, a seguito della dissoluzione dell'Unione Sovietica e del crollo dei regimi socialisti nell'Europa orientale, fu rimosso dalla Costituzione della Corea del Nord ogni riferimento al marxismo-leninismo e venne invece enfatizzata l'ideologia juche. Nel 2012 i ritratti di Karl Marx e Vladimir Lenin sono stati rimossi dalla facciata del Ministero del commercio estero situato a Pyongyang nella Piazza Kim Il-sung.\nDifferenze.\nOltre ai principi della lotta di classe, della rivoluzione proletaria e dell'anticapitalismo, il Juche trae dal marxismo-leninismo il rifiuto della concezione liberale dei diritti umani: Marx si opponeva alla definizione borghese risalente al XVIII e XIX secolo nel contesto di una struttura economica capitalista sfruttatrice e insistette sull'abolizione di tale sistema in modo tale da poter emancipare pienamente la classe operaia. Marx affermava inoltre che i diritti umani di concezione borghese rappresentavano le relazioni interne relative alle forze politiche, alle forme di coscienza, alle relazioni sociali e alle forze produttive specifiche di determinati momenti storici, e di conseguenza non erano diritti universali o senza tempo: la sua critica era rivolta in particolare a diritti storicamente specifici che sostenevano la politica economica borghese. Ciononostante, il PLC ha estremizzato tale concezione e critica la \"protezione dei diritti umani\" come uno slogan anti-rivoluzionario e anti-socialista promosso dai Paesi capitalisti, in particolare quelli imperialisti, che secondo Kim Il-sung non sono in grado di garantire i diritti fondamentali e la democrazia.\nL'influenza delle filosofie confuciane pre-esistenti nella penisola coreana ha contribuito a creare delle divergenze con il marxismo-leninismo classico, come la presenza di un leader benevolente e garante del benessere e della sicurezza del suo popolo o l'importanza del commercio per il miglioramento della qualit\u00e0 della vita in base ai dettami Silhak risalenti alla dinastia Joseon. Nel Juche sono presenti elementi del nazionalismo coreano che contrastano con gli ideali internazionalisti del marxismo-leninismo.\nSe Marx pose il materialismo ed il conflitto dialettico come base per lo sviluppo e la coscienza umana, Kim Jong-il ritenne invece tale visione come non sufficiente per descrivere la situazione coreana, affermando inoltre che \u00e8 l'indipendenza socio-politica il fattore primario che influenza le condizioni dell'uomo.\nNel libro \"Sull'idea Juche\", Kim Jong-il afferm\u00f2 che il Juche non \u00e8 un'applicazione creativa del marxismo-leninismo ma piuttosto \"una nuova era nello sviluppo della storia umana\". Inoltre, critic\u00f2 i comunisti e i nazionalisti degli anni venti per il loro atteggiamento elitario, affermando che avevano \"divorziato dalle masse\". La divergenza tra il Partito del Lavoro di Corea e il marxismo-leninismo emerge in modo pi\u00f9 chiaro nel discorso di Kim Jong-il \"Avanziamo sotto la bandiera del marxismo-leninismo e dell'idea Juche\" del 3 maggio 1983.\nSe il marxismo-leninismo prevede l'instaurazione temporanea della dittatura del proletariato guidato da un partito d'avanguardia operaia, il Juche propone la creazione di un \"governo popolare\" fedele soprattutto al leader del PLC, divenendo di fatto un leader supremo e assolutista. La classe operaia non \u00e8 in grado di agire autonomamente ma deve pensare attraverso il Grande leader, ovvero l'unica figura legittimata a rappresentare i lavoratori. La lotta di classe pu\u00f2 esser realizzata soltanto tramite le direttive del leader, che \u00e8 la forza trainante della classe operaia. Il Grande leader \u00e8 considerato anche come un essere umano perfetto ed incorruttibile che non commette mai un errore, \u00e8 benevolente e comanda per le masse popolari. Per far funzionare il sistema imposto dal grande leader, bisogna stabilire un sistema ideologico unitario basato sui \"dieci principi per l'istituzione di un sistema ideologico monolitico\".\nAttuazione.\nAlcuni osservatori ritengono che la Juche non \u00e8 soltanto retorica, ma piuttosto un ideale di autosufficienza che la Corea del Nord ha cercato di mettere in pratica.\nDiplomazia.\nKim Jong-il afferm\u00f2 che l'indipendenza non \u00e8 in conflitto con l'internazionalismo ma \u00e8 alla base del suo rafforzamento, aggiungendo che la Corea del Nord cooperava con i Paesi socialisti, il movimento comunista internazionale e le nazioni emergenti sulla base del principio di non-interferenza reciproca, uguaglianza e mutuo beneficio.\nLa Corea del Nord emerse dall'occupazione sovietica e combatt\u00e9 al fianco dei comunisti cinesi durante la guerra civile cinese e contro gli Stati Uniti nella guerra di Corea. Tuttavia, presto dichiar\u00f2 la propria indipendenza sia dall'Unione Sovietica sia dalla Cina. Sebbene abbia respinto la destalinizzazione, prese una posizione neutrale durante la crisi sino-sovietica. Dopo la dissoluzione e la transizione al capitalismo del blocco orientale comunista, il Partito del Lavoro enfatizz\u00f2 la Juche sia nella teoria sia nella pratica.\nNel 1975, la RPDC entr\u00f2 nel movimento dei paesi non allineati, favor\u00ec le relazioni diplomatiche con gli Stati in via di sviluppo e promosse il Juche come un modello da seguire.\nLa sopravvivenza dello Stato viene considerata come un principio guida della strategia diplomatica nordcoreana. Anche nelle situazioni di crisi economica e politica, la Corea del Nord continua ad enfatizzare la propria indipendenza a livello mondiale.\nEconomia.\nNel libro \"Sull'idea Juche\", Kim Jong-il spinse per la creazione di un'economia nazionale indipendente con l'industria pesante e meccanica come pilastri, enfatizzando anche l'importanza dell'indipendenza tecnologica e dell'autosufficienza per le risorse. Tuttavia, afferm\u00f2 inoltre che ci\u00f2 non avrebbe escluso la cooperazione economica a livello internazionale.\nNel 1956, Kim Il-sung dichiar\u00f2 il Juche come il principio guida dell'economia nordcoreana. Dopo la guerra di Corea, il regime inizi\u00f2 a ricostruire la propria economia a partire dall'industria pesante, con l'obiettivo di raggiungere il massimo grado di autosufficienza possibile. Di conseguenza, la RPDC svilupp\u00f2 quella che \u00e8 stata definita come \"l'economia industriale pi\u00f9 autarchica al mondo\". La Corea del Nord ha ricevuto ingenti aiuti economici e tecnici dall'Unione Sovietica e dalla Cina, ma non ader\u00ec al Consiglio di mutua assistenza economica, l'organizzazione economico-commerciale del blocco orientale.\nNegli anni novanta, il Paese ha avuto uno dei pi\u00f9 bassi tassi di dipendenza dal petrolio tramite l'utilizzo di centrali idroelettriche o a carbone. L'industria tessile si basa principalmente sulla produzione e l'impiego del vinylon o \"fibra juche\", creata a partire dal carbone e da rocce calcaree e la cui storia \u00e8 spesso presentata nella propaganda come un esempio di autosufficienza tecnologica. La prima macchina nordcoreana per il controllo numerico computerizzato (CNC) fu prodotta nel 1995: nel 2010 erano presenti oltre 10 000 esemplari e nel 2017 circa 15 000.\nI commentatori hanno spesso notato delle discrepanze tra il principio di autosufficienza e la dipendenza della Corea del Nord dagli aiuti stranieri, in particolare durante la crisi economica e la carestia degli anni novanta. Il raggiungimento dell'autarchia \u00e8 stato considerato come una concausa della crisi. In base a questo punto di vista, i tentativi di autosufficienza hanno portato all'inefficienza e al trascurare le opportunit\u00e0 di esportazione nelle industrie dove vi era un vantaggio comparativo.\nDifesa.\nKim Jong-il dichiar\u00f2 che l'autosufficienza nella difesa costituiva un principio fondamentale di uno stato sovrano indipendente, dichiarando allo stesso tempo la possibilit\u00e0 di ottenere aiuto da amici e alleati soltanto quando le forze armate nordcoreane sarebbero state militarmente forti. Secondo Kim Jong-il, quando il popolo \u00e8 armato e pronto a combattere, l'intero paese diventa una fortezza e di conseguenza, il governo ha incentivato lo sviluppo dell'industria bellica nazionale per evitare la dipendenza da armatori stranieri.\nLa Corea del Nord ha cercato di mettere tali principi in pratica: l'Armata del popolo coreano \u00e8 tra i pi\u00f9 grandi eserciti al mondo per numero di effettivi ed \u00e8 dotata di testate nuclerari di fabbricazione interna, le industrie nordcoreane producono propellente UDMH per i missili a combustibile liquido e motori turbogetto Tumanskij RD-9 per i caccia Mikoyan-Gurevich MiG-19 e Shenyang J-6 dell'aeronautica. Le macchine CNC vengono utilizzate per la produzione di missili e centrifughe.\nSin dalla guerra di Corea, la propaganda nordcoreana ha sempre posto in contrasto la propria autonomia militare con la presenza delle forze americane nella Corea del Sud.\nCulto politico.\nAlcuni studiosi sudcoreani classificano il Juche come una \"religione nazionale\" o confrontano le sue sfaccettature con quelle di alcune religioni. Ad esempio, il Juche \u00e8 stato paragonato alle religioni preesistenti in Corea (in particolare il neoconfucianesimo e lo sciamanesimo coreano) a causa dei loro principi familiari condivisi. Mentre l'influenza delle religioni tradizionali dell'Asia orientale su Juche \u00e8 ampiamente discussa, numerosi studi accademici hanno ritenuto che l'ideologia abbia anche aspetti di un movimento religioso nazionale e indigeno per la presenza di un leader \"sacro\", di rituali e del familismo. Nonostante queste caratteristiche, il Juche \u00e8 un'ideologia altamente atea che scoraggia la pratica delle religioni tradizionali, riprendendo l'ateismo marxista-leninista.\nCulto della personalit\u00e0.\nSebbene l'ideologia enfatizzi il ruolo centrale dell'essere umano, l'applicazione del Juche pu\u00f2 essere adempiuta solo attraverso la subordinazione delle masse a un singolo leader o del suo successore, poich\u00e9 un grande leader \u00e8 essenziale affinch\u00e9 le masse popolari abbiano successo nel loro movimento rivoluzionario. Tale principio \u00e8 alla base del culto della personalit\u00e0 nei confronti dei leader del PLC e spiega come l'ideologia Juche sia stata in grado di resistere a lungo, anche durante l'innegabile dipendenza del governo nordcoreano dall'assistenza straniera durante la grave carestia negli anni novanta. Il concetto di \"leader sacro\" del Juche e il culto attorno alla famiglia Kim sono stati confrontati con l'ideologia di stato shintoista statale dell'Impero giapponese secondo la quale l'imperatore era visto come un essere divino.\nAttraverso il credo nel ruolo essenziale del leader, Kim Il-sung \u00e8 diventato la \"divinit\u00e0 suprema per il popolo\" e la dottrina Juche \u00e8 rafforzata nella costituzione della Corea del Nord come principio guida del paese. La struttura delle relazioni parallele tra Kim Il-sung e il popolo e tra i leader religiosi e i loro seguaci ha portato molti studiosi a considerare il Juche un movimento religioso tanto quanto un'ideologia politica. Tuttavia, secondo alcuni critici il Juche ignora completamente i principi della religione e soddisfa invece i criteri di un culto totalitario.\nL'enfasi del Juche sul ruolo politico e sacro del leader e sul conseguente culto da parte delle masse popolari \u00e8 stata criticata dagli intellettuali marxisti : essi sostengono che la classe operaia ed il proletariato della Corea del Nord sono stati privati del loro onore e quindi definiscono il culto della personalit\u00e0 come non marxista e non democratico.\nRitualit\u00e0.\nIl carattere religioso del Juche pu\u00f2 anche essere visto nelle prospettive del popolo nordcoreano attraverso le interviste ai rifugiati riguardo agli spettacoli e alle celebrazioni ufficiali. Un esempio \u00e8 il Festival di Arirang che si tiene nel Rungrado May Day Stadium di Pyongyang. Tutta l'organizzazione dell'evento, dalla selezione degli artisti, la mobilitazione delle risorse, il reclutamento del pubblico fino alla pubblicit\u00e0 sono stati confrontati con gli elementi tipici di un evento religioso nazionale.\nIl Festiva di Arirang \u00e8 stato descritto come una dimostrazione del potere del governo nordcoreano nell'organizzare una forma di raduno religioso, \"appropriandosi di una massa di corpi per le arti calisteniche e performative rappresentando il leader come il Padre e i suoi fedeli seguaci\". L'efficacia del Festival nel trasformare i suoi partecipanti in fedeli discepoli del Juche sembra aver origine dal principio collettivista di \"uno per tutti e tutti per uno\" presente nella costituzione nordcoreana e dal conseguente legame emotivo e di lealt\u00e0 verso il leader. Secondo i resoconti dei rifugiati che sono stati reclutati negli eventi ginnici di massa, il principio collettivista viene alimentato attraverso punizioni fisiche come percosse e, soprattutto, l'organizzazione di reclute in piccole unit\u00e0, delle cui prestazioni le unit\u00e0 pi\u00f9 grandi erano ritenuti responsabili. Le componenti ritualistiche e collettiviste del Festival servono a rafforzare una \"certa struttura di socialit\u00e0 e affetto\", stabilendo Kim Il-sung come \"Padre\" sia nel corpo che nella psiche degli attori.\nFamilismo.\nCharles K. Armstrong sostiene che il familismo si \u00e8 trasformato in una sorta di religione politica sotto forma del Juche. Con l'emergere del Juche come principio politico guida della Corea del Nord negli anni sessanta, le relazioni familiari all'interno dell'unit\u00e0 micro-familiare sono state tradotte in una macro-unit\u00e0 nazionale con Kim Il-sung come figura paterna e i cittadini nordcoreani come suoi figli. Il Juche si baserebbe quindi sul linguaggio dei rapporti familiari con le sue \"risonanze della piet\u00e0 filiale e dell'amore materno\" dell'Asia orientale o neoconfuciana. Armstrong osserva inoltre che la Corea del Nord ha effettivamente trasferito la \"piet\u00e0 filiale del nazionalismo nella famiglia del leader stesso\" ponendo Kim Il-sung come \"patriarca universale\", e mentre il perseguimento ufficiale dell'ideologia Juche negli anni sessanta esprimeva il desiderio della RPDC di separarsi dalla \"fraternit\u00e0 del socialismo internazionale\", l'ideologia sostitu\u00ec anche Stalin come figura paterna con Kim Il-sung. In effetti, il nazionalismo familiare della Corea del Nord ha soppiantato il \"linguaggio socialista piuttosto astratto e orientato alla classe con un linguaggio pi\u00f9 facilmente comprensibile e identificabile fatto di connessioni familiari, amore e doveri\".\nIl culto della personalit\u00e0 di Kim Il-sung si espanse in un culto della famiglia quando Kim Jong Il divenne l'erede dopo aver assunto importanti incarichi nel PLC e nell'esercito durante i primi anni ottanta. Ci\u00f2 viene definito da Armstrong \"romanticismo familiare\", terminologia gi\u00e0 impiegata da Sigmund Freud per descrivere \"la sostituzione nevrotica dei veri genitori di un bambino con dei sostituti di fantasia\". Attraverso l'istituzione del romanticismo della famiglia nordcoreana con la lingua, i simboli e i rituali legati al familismo, Kim Il-sung \u00e8 stato consacrato ulteriormente postumo come il Grande Padre.\nCalendario.\nLa Corea del Nord ha assunto una variante del calendario gregoriano basata sul Juche. Tale variante prevede che l'anno 1 parta dall'anno di nascita di Kim Il-sung e cio\u00e8 il 1912. Tale calendario \u00e8 stato assunto nel 1997. In genere, per\u00f2, il calendario Juche \u00e8 utilizzato a fianco di quello gregoriano. L'anno viene perci\u00f2 talvolta indicato: \"Juche 107 - (2018)\" \uc8fc\uccb4 107 - (2018).\nCritiche.\nDurante gli anni novanta, il regime nordcoreano divenne sempre pi\u00f9 nazionalista. Discorsi e annunci ufficiali hanno continuato a presentare riferimenti al socialismo, ma n\u00e9 al pensiero marxista-leninista n\u00e9 a concetti basilari del comunismo. Shin Gi-wook sostiene che \"non vi \u00e8 alcuna traccia del marxismo-leninismo o della nozione stalinista di nazionalit\u00e0 [nella Corea del Nord].\" Il governo sottolinea invece l'importanza del sangue, dell'anima e dei tratti nazionali del popolo coreano, facendo eco a nazionalisti come Sin Chae-ho, Yi Kwang-su e Choe Nam-son.\nCharles K. Armstrong afferma che \"il comunismo nordcoreano non solo sarebbe del tutto peculiare rispetto al modello sovietico, ma sotto alcuni aspetti potrebbe capovolgere il marxismo-leninismo\". I Coreani del nord pongono il primato dell'ideologia sul materialismo, mantenendo il vocabolario del lignaggio familiare e del nazionalismo e attribuendogli il primato sulla lotta di classe, sostenendo la distinzione sociale e la gerarchia rispetto ad una societ\u00e0 senza classi ed egualitaria. Armstrong sostiene inoltre che la Corea del Nord pu\u00f2 sembrare \"stalinista nella forma\" ma \u00e8 \"nazionalista nel contenuto\".\nBrian Reynolds Myers respinge l'idea che il Juche sia la principale ideologia della Corea del Nord per quanto riguarda la sua esaltazione pubblica, concepita per ingannare gli stranieri, e sostiene che l'ideologia esiste per essere elogiata e non effettivamente interpretata. Sulla base delle proprie esperienze di vita nella RPDC, Felix Abt descrive gli argomenti di Myers come \"traballanti\" e \"discutibili\". Considerata la misura in cui gli studenti universitari nordcoreani credono realmente nel Juche, Abt afferma che \u00e8 \"piuttosto assurdo\" descrivere l'ideologia come una \"vetrina\" per gli stranieri, e si domanda anche come soltanto trent'anni di occupazione giapponese possano semplicemente rovesciare l'impatto di \"migliaia di anni\" di storia in Corea.\nSuh Dae-Sook ha affermato che Kim-Il Sung non \u00e8 riuscito a spiegare la differenza tra patriottismo socialista e nazionalismo al quale Kim si \u00e8 opposto, criticandolo anche per il presunto tentativo fallito di spiegare come il marxismo-leninismo sia stato applicato alle condizioni coreane.\nSia in Cina che in Vietnam, dove il marxismo-leninismo \u00e8 promosso dallo stato e dai partiti al potere, il Juche \u00e8 stato ampiamente criticato e ridicolizzato, in particolare nella Repubblica Popolare Cinese a causa del suo contributo alla guerra di Corea che \u00e8 stato successivamente ignorato dalla leadership nordcoreana."}
{"id": "630672", "revid": "729019", "url": "https://it.wikipedia.org/wiki?curid=630672", "title": "Maciachini (metropolitana di Milano)", "text": "Maciachini \u00e8 una stazione della linea M3 della metropolitana di Milano.\nStoria.\nLa stazione venne attivata l'8 dicembre 2003, come capolinea della tratta proveniente da Zara.\nRimase capolinea fino al 26 marzo 2011, quando venne attivato il prolungamento per Comasina.\nStrutture e impianti.\nMaciachini \u00e8 una stazione sotterranea con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre dall'area urbana della metropolitana milanese.\nLa stazione \u00e8 posta sotto piazzale Carlo Maciachini, da cui prende il nome, e possiede uscite in piazzale Maciachini e in via Carlo Imbonati.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "630673", "revid": "124320485", "url": "https://it.wikipedia.org/wiki?curid=630673", "title": "Torre dell'Orologio (Padova)", "text": "La Torre dell'Orologio \u00e8 un edificio di origine medievale che si affaccia su Piazza dei Signori a Padova. Si erge tra il \"Palazzo del Capitanio\" e il \"Palazzo dei Camerlenghi\". La torre sorse nella prima met\u00e0 del XIV secolo come porta orientale della Reggia Carrarese. Nel 1428 venne sopraelevata e adornata in stile gotico e dotata del celebre orologio astronomico. Nel 1531 venne aggiunto il grande arco trionfale alla base, su progetto di Giovanni Maria Falconetto.\nLa torre.\nLa costruzione risale alla prima met\u00e0 del Trecento, quando fungeva da ingresso fortificato di levante della Reggia Carrarese ma il suo aspetto attuale si deve ai lavori promossi a partire dal 1426 dal Capitanio Bartolomeo Morosini conclusi con l'inaugurazione dell'orologio nella festa di Sant'Antonio del 1437.\nL'arco di trionfo.\nOpera mirabile di Giovanni Maria Falconetto, l'arco di trionfo fu addossato alla torre con lo scopo di monumentalizzare la piazza - all'epoca utilizzata per le solenni cerimonie civiche e per i tornei - e l'accesso alla Corte del Capitanio. Costruito nel 1531, l'arco fu concepito sulle aggiornate novit\u00e0 architettoniche romane di inizio Cinquecento, sul filone di Bramante, Baldassarre Peruzzi e Giulio Romano, proponendo una costruzione del tutto nuova nel Veneto del tempo, libero da quel decorativismo architettonico di matrice lombardesca e preannunciando il classicismo di Andrea Palladio. La palese citazione degli antichi archi di trionfo romani (in particolare l'Arco dei Sergi a Pola) secondo l'ordine dorico, il basamento e la trabeazione con la ieratica iscrizione a memoria del Senato Veneto e del Doge Andrea Gritti, dialogano con il plasticismo delle due vittorie alate, con il mascherone sulla chiave dell'arco e il leone marciano (ricostruito dopo i danneggiamenti bellici di et\u00e0 napoleonica). Sulla trabeazione poggiano due statue raffiguranti due armati all'antica che reggono le armi di Andrea Gritti. Sul fianco dell'arco alcuni iscrizioni ricordano Vitale Lando e lo stesso Giovanni Maria Falconetto (IO.annes MA.ria FALCONETVS VERONENSIS ARCHITETVS F.ecit).\nL'orologio astronomico.\nL'orologio astronomico che domina la piazza \u00e8 la pi\u00f9 antica macchina del suo genere che si conservi al mondo e con il diametro di 5,6\u00a0m \u00e8 anche uno dei pi\u00f9 grandi; \u00e8 la ricomposizione dell'originale meccanismo posto sulla torre della porta meridionale della Reggia Carrarese, costruito sullo straordinario progetto di Jacopo Dondi nel 1344 e danneggiato da un incendio scoppiato a causa delle scaramucce mosse dal Principe Francesco Novello contro l'occupazione viscontea. Di questo antico strumento trecentesco si conservano originali i segni dello Zodiaco, riutilizzati da Matteo Novello e Giovanni e Gian Pietro delle Caldiere per la costruzione dell'attuale, conclusasi nel 1436. La corniciatura, caratterizzata da paraste ioniche, si deve a Giovanni Maria Falconetto che restaur\u00f2 il prospetto della torre su committenza di Vitale Lando nel 1537.\nIl prezioso meccanismo - che soffr\u00ec nei secoli di restauri e ampliamenti - si trova alloggiato al terzo piano della torre, supportato da un castello di legno e protetto da un imponente armadio.\nTra i segni dello Zodiaco posti sul monumentale quadrante affacciato sulla piazza, manca il segno della Bilancia. Tale mancanza deriva dal fatto che i segni rappresentati si rifanno al sistema zodiacale pre-romano nel quale le costellazioni dello Scorpione e della Bilancia erano unite in una sola (che occupava quindi un maggior spazio nella fascia zodiacale). Ancora oggi infatti le due parti della costellazione della Bilancia sono dette \"chela nord\" e \"chela sud\". Al momento della sua costruzione l'orologio conteneva anche la rappresentazione della bilancia che fu eliminata durante un intervento di modifica operato dall'abate Bartolomeo Toffoli tra il 1787 e il 1792 che volle seguire le suddivisioni zodiacali pi\u00f9 antiche. La tradizione popolare secondo cui la mancanza della bilancia sarebbe una ripicca del costruttore nei confronti della mancanza di giustizia della committenza, che volle pagargli una cifra inferiore al pattuito, \u00e8 sostanzialmente priva di fondamento storico.\nLa popolarit\u00e0 dell'orologio astronomico, uno dei primi realizzati in Italia, fu tale che ai discendenti di Jacopo Dondi fu aggiunta al cognome la dizione \"dell'Orologio\". Alcuni discendenti della famiglia risiedono tuttora a Padova.\nL'orologio \u00e8 ritornato a funzionare nel giugno del 2010 dopo un attento lavoro di restauro che ha interessato sia la struttura architettonica della torre che i meccanismi dell'orologio vero e proprio. La torre con il meccanismo dell'orologio viene aperta al pubblico per le visite guidate tutti i venerdi e sabato di ogni mese a partire dalle 9:30 fino alle 11:45.(apertura a cura dei volontari Salvalarte Padova- Legambiente)\nLa campana e i \"botti\".\nSulla lanterna a pianta ottagonale \u00e8 installata una campana forse rifusa verso la met\u00e0 del XVIII secolo da Jacopo Cabani: a ogni ora (\u201cbotto\u201d) e dopo circa cinque minuti dal \u201cbotto\u201d il \u201cribotto\u201d viene battuta da un martello completamente gestito dal meccanismo quattrocentesco."}
{"id": "630680", "revid": "125800966", "url": "https://it.wikipedia.org/wiki?curid=630680", "title": "Nazionale di calcio del Nepal", "text": "La nazionale di calcio del Nepal (\u0928\u0947\u092a\u093e\u0932 \u0930\u093e\u0937\u094d\u091f\u094d\u0930\u093f\u092f \u092b\u0941\u091f\u092c\u0932 \u091f\u093f\u092e) \u00e8 la rappresentativa calcistica del Nepal ed \u00e8 posta sotto l'egida della All Nepal Football Association. \u00c8 uno dei membri pi\u00f9 deboli affiliati all'AFC e alla FIFA. Gioca le sue partite al Rangasala Football Stadium.\nOccupa il 171\u00ba posto nella classifica mondiale della FIFA.\nStoria.\nLa storia del calcio nepalese inizia nel 1921 durante la dinastia Rana, ma fu solo nel 1951, con la fondazione della All Nepal Football Association (ANFA) che fu costituita la prima nazionale.\nLa nazionale nepalese esord\u00ec in partite in trasferta nel 1963, ma solo nel 1970 la locale federcalcio si affili\u00f2 alla FIFA. Due anni pi\u00f9 tardi la nazionale nepalese fece il proprio debutto come nazionale affiliata alla FIFA, perdendo per 6-2 il 13 ottobre in casa della . Il primo marcatore nepalese in un match tra nazionali riconosciute dalla FIFA fu Y.B Ghale.\nLa scarsit\u00e0 di attrezzature adeguate alla pratica professionistica del calcio e di tecnici e allenatori qualificati, unite alle condizioni di indigenza di larghe fette della popolazione, hanno ostacolato gli sforzi compiuti dalla federcalcio nazionale per sviluppare il calcio nel paese. Alla met\u00e0 degli anni '80 la situazione miglior\u00f2 con l'erogazione di sussidi dalla FIFA e l'invio di alcuni tecnici professionisti, che lavorarono secondo un programma volto a scoprire nuovi talenti del calcio nelle scuole e nelle associazioni giovanili, allo scopo di combinare l'istruzione con l'attivit\u00e0 sportiva. Il primo piano quinquennale aiut\u00f2 la federcalcio a comporre l'ossatura della nazionale nepalese, che negli anni a venire si aggiudic\u00f2 due medaglie d'oro ai Giochi del Sud-est asiatico, due medaglie d'argento e due di bronzo.\nNella seconda met\u00e0 degli anni '80 il Nepal gioc\u00f2 varie amichevoli contro rappresentative europee: nel 1986; e nel 1987; nel 1989.\nNegli anni '90 ottenne vittorie in tornei minori, come quelle nella Gold Cup del Governatore del 1997 e del 1998, l'oro ai Giochi del Sud-est asiatico del 1993 e il terzo posto nella Coppa della federazione calcistica dell'Asia meridionale del 1993.\nNei primi anni 2000 la nazionale attravers\u00f2 un periodo di crisi dovuto alla disputa interna alla federazione tra due fazioni, una sostenuta dal governo e l'altra dalla FIFA. In conseguenza del grave scontro, il Nepal fu bandito dalla FIFA. La crisi caus\u00f2 significative conseguenze negative, ma la situazione fu ristabilita. Nel gennaio 2003 la federcalcio locale celebr\u00f2 la centesima partita della nazionale del Nepal, contro il nella Coppa della federazione calcistica dell'Asia meridionale.\nMalgrado i numerosi tentativi di far progredire il calcio nel paese, i risultati sono rimasti insoddisfacenti. Nelle qualificazioni ai tornei internazionali la squadra ha subito spesso sconfitte in goleada, ma nel 2002 ottenne due vittorie in quattro partite e segn\u00f2 13 gol in due match contro e .\nDopo la nomina a CT di Graham Roberts nel 2011 (la sua gestione dur\u00f2 due anni), il Nepal ha conosciuto un miglioramento. Dopo un decennio di crisi, vinse la Coppa della federazione calcistica dell'Asia meridionale Under-19 nel 2015 e 3 competizioni nel 2016, la Coppa Bangabandhu e la AFC Solidarity Cup e la medaglia d'oro ai Giochi del Sud-est asiatico del 2016. Nelle qualificazioni al campionato mondiale di calcio 2018, perde 0-2 e pareggia 0-0 contro l'India nel primo turno e viene eliminata. Nelle qualificazioni successive parte dal secondo turno e ottiene 6 punti, frutto di due vittorie contro Taipei Cinese, entrambe per 2-0.\nRosa attuale.\nLista dei giocatori convocati per la sfida contro il , valevole per le qualificazioni al campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "630694", "revid": "1233442", "url": "https://it.wikipedia.org/wiki?curid=630694", "title": "Ops", "text": ""}
{"id": "630708", "revid": "98077", "url": "https://it.wikipedia.org/wiki?curid=630708", "title": "Piattaforme televisive", "text": ""}
{"id": "630719", "revid": "106967679", "url": "https://it.wikipedia.org/wiki?curid=630719", "title": "Delezione", "text": "Una delezione \u00e8 un tipo di aberrazione cromosomica o mutazione cromosomica, che consiste nell'assenza di un tratto di un cromosoma, con conseguente perdita di materiale genetico e non \u00e8 reversibile. \nUna delezione pu\u00f2 essere causata da molteplici agenti: alcuni tipi di radiazioni (come i raggi X) che possono destabilizzare un cromosoma fino a provocarne la rottura, o sostanze chimiche, retrovirus ed elementi trasponibili. Anche un errore nel crossing over pu\u00f2 causare una delezione.\nLe delezioni possono essere individuate effettuando un'analisi del cariotipo e confrontando i cromosomi omologhi: le delezioni appaiono come tratti in cui i cromosomi sono appaiati in modo ineguale, con un cromosoma pi\u00f9 corto dell'altro.\nEziologia.\nCome appena detto, le delezioni possono essere il risultato di svariate cause tra cui la temperatura ed errori nella ricombinazione.\nQuando una delezione comprende il centromero del cromosoma, quest'ultimo diventer\u00e0 acentrico e verr\u00e0 perso durante la meiosi. Negli individui eterozigoti con delezione, la formazione di un'ansa \u00e8 caratteristica: si ha un cromosoma normale ed uno con delezione che, durante la profase I , necessariamente formeranno un'ansa tale da permettere l'appaiamento degli omologhi. Le delezioni multigeniche, ossia quelle che coinvolgono molti geni, sono letali in omozigosi a causa dello sbilanciamento genico.\nSi parla di pseudo-dominanza quando si ha una manifestazione inattesa del carattere recessivo portato da un cromosoma normale.\nConseguenze delle delezioni.\nIn un organismo diploide, la delezione di un segmento cromosomico rende parte del genoma ipoploide. Questa ipoploidia pu\u00f2 avere un effetto fenotipico: un esempio classico \u00e8 la sindrome del cri-du-chat (pianto del gatto) negli esseri umani. Questa condizione \u00e8 causata da un'ampia delezione nel braccio corto del cromosoma 5, dove circa la met\u00e0 del braccio appare mancante. Individui eterozigoti per questa delezione hanno cariotipo 46 (5p-), dove il termine in parentesi indica che parte del braccio corto (p) di uno dei cromosomi 5 \u00e8 mancante. Questi individui presentano anomalie di sviluppo della laringe, ritardo mentale, difetti di sviluppo facciale e malformazioni dell'apparato gastrointestinale. Tale malattia \u00e8 visibile attraverso la tecnica FISH. \nAltra sindrome dovuta ad una delezione, precisamente ad una micro-delezione, \u00e8 la sindrome di Prader-Willi (15q-), la cui perdita \u00e8 riportata nel braccio lungo del cromosoma 15 e l'epidemiologia di tale malformazione consiste in un 1 caso ogni 20000. I neonati colpiti presentano astenia e lento accrescimento corporeo, nella fase successiva, i bambini riportano gravi disturbi alimentari con attacchi convulsivi di fame e conseguente obesit\u00e0.\nAltri disturbi associati a questa anomalia sono la sindrome di Wolf-Hirschhorn, che \u00e8 causata dalla perdita di parte del braccio corto del cromosoma 4, e la sindrome di Jacobsen, originata dalla delezione della parte terminale del cromosoma 11. Ricordiamo infine la sindrome di Williams, che deriva da una microdelezione del cromosoma 7 nella regione q.11.2, in corrispondenza del locus del gene dell'elastina."}
{"id": "630720", "revid": "125153200", "url": "https://it.wikipedia.org/wiki?curid=630720", "title": "4\u00ba Stormo", "text": "Il 4\u00ba Stormo \u00e8 un reparto di caccia dell'Aeronautica Militare che opera al servizio della difesa aerea con il moderno Eurofighter Typhoon. Dipende dal Comando della squadra aerea di Roma per tramite del Comando Forze di Combattimento di Milano e oggi ha sede presso l'aeroporto di Grosseto.\nLo stormo, intitolato alla memoria del generale pilota Amedeo d'Aosta, \u00e8 costituito da due gruppi (9\u00ba Gruppo Caccia e 20\u00ba Gruppo Caccia). Gli altri enti dipendenti sono il 404\u00ba Gruppo S.T.O, il 504\u00ba Gruppo S.L.O, il 904\u00ba Gruppo efficienza aeromobili e la 604\u00aa Squadriglia collegamenti.\nStoria.\nOrigini.\nIl 4\u00ba Stormo caccia nacque il 1\u00ba giugno 1931 sull'Aeroporto di Udine-Campoformido su velivoli C.R.20, incorporando in esso alcune squadriglie gi\u00e0 appartenute al 1\u00ba Stormo, tra le quali la 91\u00aa, nota anche come la \"squadriglia degli assi\" in quanto i suoi piloti si contraddistinsero nel corso della prima guerra mondiale collezionando un numero elevato di vittorie. Tra questi, quelli con pi\u00f9 di 10 vittorie furono: Ferruccio Ranza, Luigi Olivari, Fulco Ruffo di Calabria, Pier Ruggero Piccio e il famosissimo Francesco Baracca. Proprio dall'asso per antonomasia del Servizio Aeronautico del Regio Esercito, il 4\u00ba Stormo prese il simbolo (il cavallino rampante derivato dalla \"pezza storica\" del suo vecchio Reggimento \"Piemonte Reale Cavalleria\"), che lo avrebbe contraddistinto fino ai giorni nostri.\nAlla fine del mese di maggio la 84\u00aa Squadriglia e 91\u00aa, incorporate nel 7\u00ba Gruppo Autonomo Caccia Terrestre dell'Aeroporto di Ciampino Sud, si trasferiscono a Campoformido, sede a quel tempo del 1\u00ba Stormo caccia. Da questo Stormo vengono presi il 9\u00ba Gruppo caccia con la 73\u00aa Squadriglia, 96\u00aa e 97\u00aa ed il 10\u00ba Gruppo con la 90\u00aa Squadriglia, 84\u00aa e 91\u00aa.\nIl 9 settembre il X Gruppo che era all'Aeroporto di Aviano si sposta all'Aeroporto di Gorizia - Merna seguito, il 28 dello stesso mese, dal IX e dal comando Stormo e fu dotato, tra i primi stormi, dei C.R. Asso (una versione con motorizzazione potenziata del C.R.20). \nNel gennaio 1936, personale della 97\u00aa Squadriglia, contribu\u00ec a formare la 150\u00aa Squadriglia del 6\u00ba Stormo a Campoformido; nel mese di marzo personale e materiale della 90\u00aa Squadriglia venne spostato a l'Aeroporto di Torino-Mirafiori per creare la 366\u00aa Squadriglia del 53\u00ba Stormo e nel mese di luglio la restante forza della 90\u00aa cre\u00f2 la 367\u00aa Squadriglia del 52\u00ba Stormo dell'Aeroporto di Ghedi.\nFra i suoi piloti vi era anche Aldo Remondino.\nTra l'ottobre 1931 e l'ottobre 1932 fu al comando di Felice Porro e dal maggio 1933 al marzo 1934 del Colonnello Amedeo Duca D'Aosta.\nNel 1935 venne dotato dei C.R.32.\nL'anno successivo lo Stormo venne impiegato nell'Africa Orientale Italiana e in seguito ebbe il battesimo del fuoco durante la guerra civile spagnola.\nNel 1939 prese parte con 5 Caproni Ca.133 all'Invasione italiana dell'Albania e dal mese di settembre riceve i Fiat C.R.42.\nSeconda guerra mondiale.\nAllo scoppio della seconda guerra mondiale, il 4\u00ba Stormo del Col. Cesare Caccianotti era all'Aeroporto di Gorizia con il 9\u00ba Gruppo caccia del Magg. Ernesto Botto con la 73\u00aa Squadriglia con 5 CR 42, la 96\u00aa con 5 CR 42 e la 97\u00aa Squadriglia con 4 CR 42 nella 2\u00aa Divisione Caccia Terrestre \"Borea\" del Gen. B.A. Silvio Scaroni di Caselle della 1\u00aa Squadra aerea, fu impiegato inizialmente sul fronte occidentale, poi in Sicilia e infine in Cirenaica (Libia orientale), dove pot\u00e9 contare sui nuovi C.R.42.\nAl 10 giugno 1940 il 10\u00ba Gruppo era all'Aeroporto di Tobruch T.2 con la 84\u00aa Squadriglia, 90\u00aa Squadriglia e 91\u00aa Squadriglia con 9 CR 42 ognuna al comando del Ten. Col. Armando Pieragino nell'Aeronautica della Libia - Est.\nIl 13 luglio lo Stormo \u00e8 con entrambi i gruppi all'Aeroporto di Berca.\nNel dicembre successivo lo stormo rientra in Italia con il 9\u00ba Gruppo seguito nel gennaio 1941 dal 10\u00ba Gruppo.\nNel 1941 su M.C.200 lo stormo fu ridispiegato in Sicilia, da cui effettuava incursioni su Malta e operazione di scorta ai trasporti.\nIl 1 gennaio 1942 Armando Fran\u00e7ois assunse il comando del 4\u00ba Stormo Caccia Terrestre, che era stato appena riequipaggiato con i caccia Macchi M.C.202 Folgore.\nNell'aprile del 1942, dopo aver subito numerose perdite, fu ricostituito in Sicilia e in Cirenaica sui Macchi M.C.202. Tra il 20 e il 22 maggio, i Macchi del \"Cavallino Rampante\" si trasferiscono in Nord Africa.\nIl 25 maggio, il 9\u00ba e 10\u00ba Gruppo si schierano sull'Aeroporto di Martuba 4, uno dei campi attorno a Derna (Libia).\nI suoi MC 202 appartenenti al 9\u00ba e 10\u00ba Gruppo partecipano all'offensiva dell'Asse del 26 maggio 1942 quando prima dell'alba, 9 Fiat C.R.42 eseguono un attacco contro l'Aeroporto militare di Gambut che viene subito dopo colpito da 59 MC 202: risultano colpiti 24 caccia avversari in fase di decollo.\nDal mese di giugno si sposta a Fuka (Aeroporto militare di Sidi Haneish) dove il 20 ottobre, la Royal Air Force effettua grandi attacchi contro lo Stormo. \nLa notte del 25 agosto 1942 fu forse quella di maggior successo per la caccia notturna italiana. Il tenente colonnello Fran\u00e7ois, comandante del 4\u00ba Stormo, decoll\u00f2 su un Fiat C.R.42, probabilmente preso in prestito dalla 238\u00aa Squadriglia, per contrastare i bombardamenti notturni della RAF su Fuka (Aeroporto militare di Sidi Haneish), in Nordafrica. Intercett\u00f2 e abbatt\u00e9 un bombardiere bimotore non identificato che cadde in mare a 4\u00a0km dalla costa. Dopo l'atterraggio, sullo stesso aereo sal\u00ec il tenente Giulio Reiner che, guidato dalla radio-guida intercett\u00f2 a 2\u00a0500 metri, sempre sopra Fuka, uno Wellington (DV514/U) del No. 70 Squadron RAF. Reiner colp\u00ec il vano bombe del bombardiere che precipit\u00f2 a 10\u00a0km a sud est di Fuka, esplodendo.\nLa caccia italiana affronta dei combattimenti il 20 ottobre, altri combattimenti il 21 ottobre, contro formazioni avversarie tre o quattro volte pi\u00f9 grandi.\nDal 22 al 31 ottobre, avvengono altri scontri. I gruppi da caccia italiani infliggono molte perdite all'avversario, ma non riescono a fermarlo dovendo quindi lasciare l'aeroporto per ripiegare l'11 novembre per tornare a Martuba, quando era rimasto con una decina di aerei operativi che cede al 3\u00ba Stormo per ricevere 28 MC 202, arrivati dall'Italia.\nIl 20 novembre, lo stormo era ad Ara Fileni di Ras Lanuf. Il 6 dicembre, il 9\u00ba gruppo passa alla difesa del porto di Tripoli, organizzata utilizzando anche impianti di radiolocalizzazione.\nAll'inizio del 1943 lo Stormo ricevette gli M.C.205 e nell'estate dello stesso anno fu impiegato nella difesa della madrepatria dall'avanzata anglo-americana durante lo sbarco in Sicilia.\nNell'ottobre successivo Fran\u00e7ois lasci\u00f2 il comando al maggiore Roberto Fassi.\nAlessandro Mettimanno, futuro Capo di stato maggiore dell'Aeronautica Militare, fra il 1\u00ba settembre 1943 e l'aprile del 1946 ha comandato la 84\u00aa Squadriglia dello Stormo caccia terrestre. Per la sua attivit\u00e0 bellica, Mettimanno \u00e8 stato decorato di due medaglie d'argento ed una di bronzo al valor militare; inoltre ha ottenuto un avanzamento per merito di guerra.\nDopo l'8 settembre 1943, quando era a Castrovillari con il 10\u00ba Gruppo a Castrovillari con la 84\u00aa con 3 MC-205, la 90\u00aa con 3 MC 205 e la 91\u00aa Squadriglia con 2 MC 205 ed il 9\u00ba Gruppo caccia all'Aeroporto di Gioia del Colle con la 73\u00aa con 3 MC 205, la \n96\u00aa con 3 MC 205 e la 97\u00aa Squadriglia con 3 MC 205, il 4\u00ba Stormo si trasfer\u00ec all'Aeroporto di Brindisi-Casale ed inizi\u00f2 la collaborazione con le truppe Alleate.\nAl 31 dicembre era all'Aeroporto di Lecce-Galatina.\nNel primo periodo della \" cobelligeranza \" continu\u00f2 ad usare i caccia precedentemente in dotazione, i Macchi M.C.202 e M.C.205.\nSuccessivamente venne riequipaggiato con 149 aerei americani ormai assai malconci dei tipi Bell P-39N, usati solo per la conversione dei piloti, e dei P-39 Q, usati in azione.\nLe azioni belliche del periodo settembre 1943-aprile 1945 riguardano soprattutto ricognizioni, mitragliamenti ed attacchi contro le forze tedesche nei Balcani, dove le difese tedesche e l'inaffidabilit\u00e0 dei velivoli provocarono dolorose perdite.\nAl nord il 4\u00ba Stormo, sotto la guida di Fernando Malvezzi, diede vita al 3\u00ba Gruppo caccia \"Francesco Baracca\" dell'Aeronautica Nazionale Repubblicana.\nLa guerra fredda.\nPer il reparto, basato come all'origine sui gruppi IX e X, la guerra fredda comincia subito: prima della nascita ufficiale di questo termine (1947), prima del blocco di Berlino (1948), prima dell'ingresso dell'Italia nella NATO\namericani, accantonati all'aeroporto di Napoli-Capodichino. Questi entrano in servizio affiancandosi ai P-39 superstiti. Il Lightning rimane in servizio nel reparto per poco tempo, durante il quale si verificano diversi incidenti (1).\nNel 1947 lo Stormo viene trasferito all'Aeroporto di Napoli-Capodichino ed arrivano i caccia \"North American F-51 D Mustang\" (vedi P-51 Mustang): gli aerei, forniti secondo le regole del contratto Mutual Defense Assistance Program, provengono direttamente dai depositi americani e sostituiscono progressivamente il Lightning, divenendo la dotazione standard dello stormo fino ai primi anni '50. L'ultimo Mustang venne ceduto alla Scuola Volo di Cagliari nel 1957 (2).\nDall'ottobre 1950 il comandante in seconda dello Stormo Caccia \u00e8 Vincenzo Lucertini futuro Capo di stato maggiore dell'Aeronautica Militare.\nNel 1959 venne scelto l'aeroporto di Grosseto come sede dell'aerobrigata.\nDall'autunno 1962 all'autunno 1963 Mettimanno ne \u00e8 stato vice comandante.\nOrganigramma e struttura.\nLo Stormo \u00e8 organizzato secondo la seguente struttura:\nLe principali articolazioni del 4\u00ba Stormo sono:\nSono organi integranti del 4\u00ba Stormo:\nAudiovisivi.\nNel 2017 Gian Carlo Galbusera ufficiale pilota durante la seconda guerra mondiale, classe 1917, ha narrato la sua esperienza bellica nel documentario 4\u00ba Stormo Caccia Cavallino Rampante * Galbusera era nella squadriglia di Ranieri Piccolomini, ed aveva tra i suoi compagni di volo Carlo Negri, Gobbato, Ceriana, Borromeo. nel documentario Galbusera racconta le vicissitudine legate all'8 settembre e le missioni effettuate con gli aerei Airacobra P39 messi a disposizione dagli alleati."}
{"id": "630732", "revid": "287204", "url": "https://it.wikipedia.org/wiki?curid=630732", "title": "Cinderella (disambigua)", "text": "Cinderella \u00e8 il nome inglese di Cenerentola. Pu\u00f2 riferirsi anche a:"}
{"id": "630733", "revid": "1318658", "url": "https://it.wikipedia.org/wiki?curid=630733", "title": "Lilibeo", "text": "Lilibeo (\"Lilybaeum\" per i romani) fu un'antica citt\u00e0, situata all'estremo ovest della Sicilia, precisamente sotto l'attuale Marsala, verso Capo Boeo originariamente chiamato Capo Lilibeo.\nOggi fa parte dell'area archeologica di Capo Boeo, che si estende per 28 ettari.\nFu fondata, secondo la testimonianza di Diodoro, dai punici esuli, fuggiti da Mothia, distrutta da Dionisio di Siracusa nel 397 a.C. Prima di questa data il Capo Boeo fu quasi certamente frequentato, ma mancano tracce di un vero e proprio insediamento.\nLilibeo, grazie alla sua posizione strategica nel Mediterraneo, fu inizialmente avamposto cartaginese. Assunse poi grande importanza sotto il dominio romano quando vi ebbe sede uno dei due questori che Roma inviava in Sicilia (l'altro aveva sede a Siracusa). A Lilibeo, tra gli altri, fu questore Cicerone. La citt\u00e0 costitu\u00ec quindi per un certo periodo l'agglomerato urbano pi\u00f9 grande e pi\u00f9 importante della Sicilia occidentale.\nIl nome potrebbe derivare dal greco \"Lil\u00fdbaion\" (\"che guarda la Libia\", nome che indicava tutta la costa settentrionale dell'Africa) oppure avere origine da una fonte cos\u00ec chiamata, oggi incorporata dalla chiesa di San Giovanni al Boeo.\nStoria.\nIl primo insediamento fu di gente sicana di civilt\u00e0 calcolitica.\nFondazione.\nNell'anno 397 a.C., la citt\u00e0 di Mozia, ubicata sull'isola di San Pantaleo, nella laguna detta dello Stagnone, fu distrutta da Dionisio I, tiranno di Siracusa. I superstiti si rifugiarono sulla costa siciliana e qui fondarono la citt\u00e0 che chiamarono Lilibeo. La citt\u00e0 venne fortificata con poderose mura e circondata a nord e sud da due profondi fossati di cui oggi, a Marsala, sono visibili solo dei piccoli tratti. Tale fortificazione permise alla citt\u00e0 di resistere all'assedio dionisiano del 368 a.C., poi a quello di Pirro avvenuto nel 277 a.C.\nGuerre puniche e conquista romana.\nAi Romani, durante la Prima guerra punica, non riusc\u00ec di espugnarla. Il generale cartaginese Amilcare Barca durante questo periodo, fortficando l'antica Erice, pot\u00e9 controllare e difendere la citt\u00e0 di Lilibeo dagli attacchi esterni, direttamente dalla sommit\u00e0 del monte trapanese, assicurando la sua protezione.\nFu solo nel 241 a.C., con gli accordi di pace, che Cartagine cedette a Roma tutti i propri possedimenti in Sicilia.\nSotto i Romani, Lilibeo divent\u00f2 presto un vivissimo centro commerciale, grazie al suo porto e agli intensi traffici marittimi nel Mediterraneo. Si arricch\u00ec di splendide ville ed edifici pubblici, tanto che Cicerone, che fu questore di Lilibeo, la defin\u00ec \"splendidissima civitas\" nell'anno 75 a.C.\nBizantini e Arabi.\nDevastata dai Vandali all'inizio del V secolo, cadde sotto l'egemonia del re dei Vandali Trasamondo e sua moglie Amalafrida. E rimase ai Vandali nonostante i successivi accordi con Odoacre che occup\u00f2 il resto della Sicilia. Dopo corrispondenza con i Goti, riferita da Procopio di Cesarea nella \"Guerra Vandalica\", fu poi occupata da Belisario, inviato da Giustiniano, e attravers\u00f2 dei periodi oscuri per il disinteresse di Bisanzio e per le incursioni dei pirati.\nCon l'arrivo degli Arabi nel IX secolo, la citt\u00e0 spar\u00ec dalla cartina geografica, divenendo il sito archeologico attuale. Gli Arabi diedero alla citt\u00e0 vicina il nome di Mars-Al\u00ec (\"porto grande\"), poi Mars-Allah (\"porto di Allah\", da cui poi il nome attuale di Marsala) \nUltime dominazioni.\nA partire dall'XI secolo la citt\u00e0 di Marsala pass\u00f2 sotto la dominazione normanna, sveva, angioina, aragonese e poi quella spagnola.\nResti archeologici.\nI resti dell'antica \"Lilibeo\" si trovano nell'attuale centro urbano di Marsala e, insieme alla dirimpettaia isola di Mozia, costituiscono un gioiello dell'archeologia fenicio-punica in occidente. Dal 2002 ad oggi \u00e8 in corso la realizzazione del \"Parco Archeologico di Marsala\"; attualmente squadre di archeologi lavorano all'interno di questa distesa di verde in mezzo alla citt\u00e0, rivelando ogni giorno scoperte sensazionali. L'area \u00e8 stata completamente abbandonata in epoca medievale, ma ancora oggi, facendo una passeggiata all'interno, \u00e8 impossibile non calpestare pezzi di terracotta antica, o per i pi\u00f9 appassionati non notare cinte murarie che escono dal terreno.\nNel 1939 \u00e8 stato messo in luce un grande edificio provvisto di ambienti spaziosi, distribuiti attorno ad un atrio tetrastilo e ad un peristilio.\nL\u2019\"insula\" \u00e8 fiancheggiata da strade parzialmente lastricate. \nNel 1972 una breve campagna di scavi ha consentito di accertare la presenza di due fasi edilizie diverse: la pi\u00f9 antica del II-I secolo a.C.; la pi\u00f9 recente della fine del II-III secolo d.C.\nLa campagna di scavo degli anni 2000 ha portato alla luce strutture murarie, lastricati in marmo, reperti di rilevante interesse come la Statua in marmo detta \"Venere Lilybetana\" del II secolo d.C., il timpano in pietra con un'iscrizione latina, oggetti ornamentali come spille, monete, ecc.\nSono in luce (per ora non visitabili per lavori pubblici) resti dell'abitato (una intera \"insula\" con due ricche residenze di et\u00e0 imperiale romana, con pavimentazioni a mosaico e impianti termali privati), delle fortificazioni puniche (mura e fossato) e delle ricche necropoli di et\u00e0 ellenistica e romana. Un esempio unico \u00e8 costituito dall'ipogeo di Crispia Salvia (Giglio, 1996): una camera sotterranea (visitabile con prenotazione) dedicata da un marito alla moglie \"Crispia Salvia\" in uso dal II secolo d.C., con le pareti interamente decorate da scene dipinte in una vivace policromia (una flautista con danzatori, un banchetto funebre, eroti fra ghirlande, cesti colmi di fiori e frutta).\nGli scavi in corso (2007) stanno riportando alla luce il tracciato dell'antico decumano massimo, la principale arteria stradale dell'antica Lilibeo; \u00e8 stata inoltre rimessa in luce negli scavi dell'area della chiesa di San Giovanni al Boeo (Giglio, 2005) un'importante statua di marmo raffigurante Venere Callipigia (\"dai bei glutei\"), oggi esposta al Museo archeologico regionale Lilibeo \"Baglio Anselmi\".\nMuseo \"Baglio Anselmi\".\nAttualmente, nel Museo archeologico regionale Lilibeo Baglio Anselmi di Marsala, \u00e8 conservata una nave punica. Fu usata durante la Battaglia delle Isole Egadi, che concluse la Prima guerra punica, ed \u00e8 un esemplare unico al mondo di nave da guerra cartaginese. Le particolari alghe della Riserva naturale regionale delle Isole dello Stagnone di Marsala (dove era concentrata l'attivit\u00e0 marittima della citt\u00e0), con un effetto-nylon, tramite un processo simile alla conservazione sottovuoto, hanno protetto la nave fino a conservare anche i chiodi utilizzati per la sua costruzione.\nLa nave \u00e8 eccezionale perch\u00e9 ha permesso di documentare il sistema di costruzione navale dei Cartaginesi, che aveva suscitato meraviglie nell'antichit\u00e0 (Plinio, Polibio) per la velocit\u00e0 costruttiva della prefabbricazione in cantiere. Ogni asse della nave punica di Marsala reca inciso un simbolo dell'alfabeto fenicio-punico utile ai carpentieri per il rapido assemblaggio dello scafo. Sono presenti anche un gran numero di anfore trasportate dalla nave e alcuni equipaggiamenti come lance, un ceppo di legno utile forse per alimentare il fuoco dei cuochi sulla nave, alcuni ossi di olive, delle foglie vegetali e una corda ottimamente conservate.\nIl Museo Archeologico \"Baglio Anselmi\", sito sul promontorio di Capo Boeo, espone inoltre importanti reperti preistorici e romani provenienti dagli scavi archeologici del territorio.\nVenere callipigia.\nIl 14 gennaio 2005 durante i lavori di scavo archeologico nell'area di pertinenza della Chiesa di San Giovanni Battista al Boeo in Marsala \u00e8 stata rinvenuta una statua marmorea raffigurante la Venere callipigia, denominata \"Venere Lilybetana\", databile alla seconda met\u00e0 del II sec.\nLa statua \u00e8 acefala e manchevole della met\u00e0 del braccio destro, che copriva pudicamente il seno, di pi\u00f9 della met\u00e0 del braccio sinistro, che reggeva l'himation, di met\u00e0 circa della gamba destra e di parte della gamba sinistra.\nL'opera, scolpita in un unico blocco di marmo cristallino, \u00e8 una statua romana del II secolo d.C., copia di una statua ellenistica del II secolo a.C.\n\u00c8 di bellissima fattura: la rotondit\u00e0 dei seni e del fondoschiena scoperto dall'himation, voluttuoso e morbido, evocano il significato mitologico di Afrodite, simbolo dell'istinto e della forza vitale della fecondit\u00e0 e della generazione.\nScavi del 2008: Iside e potenziale Tempio di Ercole.\nDurante l'estate del 2008, nei lavori di realizzazione del Parco Archeologico di Lilibeo, nelle fasi di scavo attigue alla Villa Romana, \u00e8 stata rinvenuta una statua della dea Iside, identificata grazie alla posizione della mano, posata sul petto. Nello stesso scavo \u00e8 stata ritrovata una colonnina con iscrizione in lingua greca in cui \u00e8 citata la dea. Da un'epigrafe conosciamo l'esistenza di un altro santuario dedicato al culto di Ercole.\nPatrimonio dell'umanit\u00e0.\nNel 2006 Lilibeo, insieme all'antica Mozia, \u00e8 stata inserita tra i siti candidati come Patrimonio dell'umanit\u00e0 dell'UNESCO come \"Mothia Island and Lilibeo: The Phoenician-Punic Civilization in Italy\""}
{"id": "630736", "revid": "767487", "url": "https://it.wikipedia.org/wiki?curid=630736", "title": "Gianni Meccia", "text": "Fu il primo cantante ad essere definito \"cantautore\": il termine fu appositamente coniato da Ennio Melis e Vincenzo Micocci della RCA Italia per lanciarne la carriera.\nBiografia.\nGli inizi.\nTrasferitosi a Roma per intraprendere l'attivit\u00e0 di attore cinematografico, inizia ad esibirsi nei locali della capitale cantando alcune canzoni di sua composizione, e nel 1954 riesce anche a fare un'apparizione estemporanea nella trasmissione televisiva \"Primo applauso\". Conosce in questo periodo Franco Migliacci, con il quale avr\u00e0 in seguito occasione di collaborare, ed \u00e8 proprio Migliacci che riesce a procurargli un'audizione presso la RCA Italiana; durante questo provino, in cui esegue alcune sue canzoni caratterizzate da testi umoristici e surreali (come \"Odio tutte le vecchie signore\", \"Il tarlo\", \"Anche le guardie possono perdere l'equilibrio\", \"Diomira\") viene ascoltato per caso da Mario Riva, che decide di chiamarlo come ospite al suo programma Il Musichiere.\nDesta molto scalpore la sua apparizione televisiva in questa trasmissione, agli inizi del 1959, in cui, accompagnandosi solo con la chitarra, esegue \"Odio tutte le vecchie signore\", brano ironico forse troppo in anticipo sui tempi (che il cantautore incider\u00e0 solo anni dopo); nello stesso anno l'RCA decide di proporgli un contratto, per cui inizia ad incidere i primi 45 giri per la sottoetichetta Camden: \u00e8 per lui che viene coniato, per la prima volta, il termine cantautore. Nel frattempo, per\u00f2, una sua canzone viene incisa da Domenico Modugno: si tratta di \"Non restare fra gli angeli\", che il cantautore pugliese inserisce come lato B di \"Farfalle\", e di cui Meccia scrive il testo (la musica \u00e8 di Enrico Polito e dello stesso Modugno)\nIl successo come cantante.\nDopo il primo 45 giri, \"Jasmine\", passato inosservato, il successo arriva con il secondo, \"Il barattolo\", arrangiata da Ennio Morricone, che ha l'idea di inserire in varie parti della canzone il rumore di un vero barattolo che rotola (fatto cadere sopra uno scivolo con una superficie ricoperta di ghiaia e cemento); il successo \u00e8 replicato dal singolo successivo, \"Pissi pissi bao bao\", e, alla fine dell'anno, da \"Il pullover\". Nello stesso periodo riscuote un grande successo come autore con \"S'\u00e8 fatto tardi\" (su musica di Lilli Greco) \"Folle banderuola\", cantata da Mina, \"Alzo la vela\", interpretata da Jenny Luna, \"Primo sguardo\", scritta per Nilla Pizzi, e \"Cos\u00ec, a poco a poco\", cantata da Teddy Reno.\nNel 1961 debutta al Festival di Sanremo con il brano \"Patatina\", scritto insieme a Franco Migliacci e cantato in coppia con Wilma De Angelis; dello stesso anno \u00e8 il brano \"Io lavoro\" e la partecipazione al film \"musicarello\" \"Io bacio... tu baci\", sempre di quell'anno, dove si trova in compagnia di Jimmy Fontana (con il quale canta \"Cha-cha dell'impiccato\", accompagnato dai Flippers), Adriano Celentano e Mina. Collabora quindi con il maestro Piero Umiliani, con il quale scrive \"In un mare di guai\" per la colonna sonora del film \"Mariti a congresso\" (regia di Luigi Filippo D'Amico) e \"Un milione per uno\" per \"I soliti rapinatori a Milano\" (regia di Giulio Petroni). Nel 1962 partecipa nuovamente come autore a Sanremo, con la canzone \"Cose inutili\" (il cui testo \u00e8 stato scritto dall'attore Ugo Tognazzi), interpretata da Fausto Cigliano e Jenny Luna, che viene eliminata; nello stesso anno pubblica un altro 45 giri per un film di genere mitologico, \"Arrivano i titani\" (regia di Duccio Tessari).\nIl successo come autore.\nI 45 giri successivi non riscuotono molto successo, e la RCA edita nuovamente \"Il pullover\", abbinandolo ad un'interpretazione dello stesso Meccia di \"Folle banderuola\", ma anche in questo caso il disco passa inosservato e Meccia continua a incidere 45 giri senza pi\u00f9 grandi successi. Alcune sue canzoni vengono raccolte nell'unico 33 giri pubblicato in questo periodo, \"Le canzoni d'amore di Gianni Meccia\" (con copertina realizzata da Peynet, che per l'occasione crea un disegno con i suoi celebri fidanzatini), mentre come autore continua a scrivere canzoni, alcune anche con buon successo, come \"I ragazzi vogliono sapere\" per Mary Di Pietro, \"Era la donna mia\" per Robertino, \"Il plip\" per Rita Pavone o \"Uno dei mods\" per Ricky Shayne.\nIl suo pi\u00f9 grande successo da autore \u00e8 per\u00f2 \"Il mondo\", scritta insieme all'amico Jimmy Fontana per il testo (su musica di Carlo Pes, Lilli Greco, e dello stesso Jimmy Fontana) che la incide, e diventa un successo mondiale. Nel 1967 partecipa come autore al Festival di Sanremo con la canzone \"Ma piano (per non svegliarmi)\", cantata da Nico Fidenco e Cher, che non accede alla finale (ma pochi mesi dopo viene inclusa dai Nomadi nel loro primo album, \"Per quando noi non ci saremo\"); nello stesso anno partecipa anche al Festival di Napoli con il brano \"Dint'all'arca 'e No\u00e9\". Nel 1969 scrive la lunga \"suite\" \"Concerto per Patty\" per Patty Pravo. Si \u00e8 anche dedicato al cinema, componendo colonne sonore e recitando anche in qualche pellicola. Con Bruno Zambrini ha scritto le sigle della serie televisiva degli anni settanta \"Qui squadra mobile\".\nDiscografico.\nNegli anni settanta decide di diventare discografico e fonda, nel 1970, la Pull, insieme a Bruno Zambrini: tra gli altri, scoprir\u00e0 e lancer\u00e0 I Cugini di Campagna. Continua anche l'attivit\u00e0 di autore: nel 1972 scrive insieme a Zambrini il brano \"L'amore viene, l'amore va\" che Ada Mori presenta alla Mostra Internazionale di Musica Leggera di Venezia."}
{"id": "630737", "revid": "339392", "url": "https://it.wikipedia.org/wiki?curid=630737", "title": "Anko Mitarashi", "text": ""}
{"id": "630738", "revid": "122278702", "url": "https://it.wikipedia.org/wiki?curid=630738", "title": "Fratelli Baudelaire", "text": "Violet, Klaus e Sunny Baudelaire, meglio conosciuti come i fratelli Baudelaire, spesso chiamati anche orfani Baudelaire, sono i protagonisti della serie di libri \"Una serie di sfortunati eventi\" di Lemony Snicket, di un film e dell'omonima serie televisiva statunitense del 2017, prodotta e distribuita da Netflix. Nel film sono interpretati rispettivamente da Emily Browning, Liam Aiken e Kara Hoffman/Shelby Hoffman, mentre nella serie televisiva da Malina Weissman, Louis Hynes e Presley Smith.\nDurante la loro giovinezza, vengono perseguitati dal loro malvagio tutore, il conte Olaf, disposto a tutto pur di mettere le mani sulla loro eredit\u00e0. I fratelli Baudelaire dovranno cercare in tutti i modi di sfuggire alle grinfie di Olaf e al tempo stesso scoprire di pi\u00f9 sulla misteriosa morte dei loro genitori, Bertrand e Beatrice Baudelaire, rimasti uccisi nell'incendio che ha distrutto la loro casa e tutti i loro averi. Dopo il Conte Olaf, da cui riescono a scappare, verranno affidati a una lunga lista di tutori, tutti poi periti per mano del perfido conte. Tutti i loro tutori e i loro genitori, cos\u00ec come loro stessi dopo la fine della storia, facevano parte di un'associazione di volontari, i V.F., incaricati di spegnere gli incendi, ma alcuni di loro, capitanati da Olaf, decisero di iniziare ad appiccarli, provocando uno scisma nella societ\u00e0.\nViolet Baudelaire.\nViolet Baudelaire \u00e8 la maggiore dei fratelli Baudelaire, piuttosto protettiva nei confronti dei fratelli minori.\nViolet \u00e8 una grande inventrice e crea spesso dispositivi per aiutare se stessa e i fratelli a uscire da situazioni pericolose, usando solo oggetti semplici come nastri di gomma o lattine. Ogni volta che Violet produce qualcosa, si lega i capelli con un nastro. Quando Violet sar\u00e0 maggiorenne erediter\u00e0 la fortuna dei Baudelaire. Negli ultimi libri, come nel libro \"L'ostile ospedale\", Lemony Snicket menziona il fatto che Violet \u00e8 carina e ha una storia romantica, sottintesa, con Quigley Pantano (\"La scivolosa scarpata\").\nNei libri.\nAll'inizio della serie, Violet e i fratelli perdono i loro genitori in un incendio che distrugge la loro casa.\nDa questo punto in poi, un criminale conosciuto come Conte Olaf cerca di rubare l'enorme fortuna degli orfani Baudelaire usando svariati complotti malvagi.\nViolet giunge quasi a sposare Olaf nella sua commedia, \"Le nozze meravigliose\", ma, firmando l'attestato di matrimonio con la mano sinistra invece che con la destra, fa invalidare il contratto.\nViolet e i suoi fratelli incontrano i trigemini Isadora e Duncan Pantano (\"L'atroce accademia\"), divenendo grandi amici.\nAlla fine del libro \"Il vile villaggio\", Violet e i suoi fratelli sono accusati ingiustamente di omicidio. Per questo motivo non hanno pi\u00f9 nessun tutore e sono costretti a fuggire dalla polizia e a travestirsi.\nNel libro \"L'ostile ospedale\" Violet viene rapita dal Conte Olaf e nascosta tra i pazienti dell'ospedale sotto lo pseudonimo (anagramma) di \"Laura V. Bleediotie\".\nNel decimo libro, \"La scivolosa scarpata\", Violet conosce Quigley Pantano e i due stringono una forte amicizia. Mentre scalano una cascata gelata fanno una pausa, durante la quale Lemony Snicket si rifiuta di rivelare cosa \u00e8 accaduto tra i due. Questa scena \u00e8 soggetta a molte supposizioni: forse i due si sono baciati o forse hanno solo parlato.\nQuigley Pantano, alla fine del tredicesimo libro, si scoprir\u00e0 essere scomparso, inghiottito dal Grande Ignoto, e Kit Snicket affermer\u00e0 di aver sentito la sua voce o forse quella di suo fratello Duncan urlare il suo nome.\nI travestimenti.\nI travestimenti di Violet sono i seguenti:\nKlaus Baudelaire.\nKlaus Baudelaire \u00e8 il mezzano tra i fratelli Baudelaire; ha 12 anni all'inizio della serie (ne compie 13 nel libro \"Il vile villaggio\").\n\u00c8 un grande appassionato della lettura ed ha una memoria fotografica: si ricorda infatti di qualsiasi cosa legge. Questa sua capacit\u00e0 risulter\u00e0 utile ai Baudelaire per uscire da situazioni spinose. Conosce parole difficili che le sorelle ignorano ed \u00e8 molto intelligente. Nel libro \"L'atroce accademia\" \u00e8 molto legato a Isadora Pantano, mentre nel \"L'atro antro\" ha una storia amorosa con una ragazza che alla fine gli spezza il cuore, ovvero Fiona Controsenso, la figlia del Capitan Controsenso; in seguito si scoprir\u00e0 che \u00e8 la sorella dell'uomo con gli uncini.\nTravestimenti.\nAccusato con le sorelle di assassinio nel libro \"Il vile villaggio\", Klaus \u00e8 costretto a fuggire ed a cambiare identit\u00e0. I travestimenti sono i seguenti:\nSunny Baudelaire.\nSunny Baudelaire \u00e8 la minore dei fratelli Baudelaire. A causa della sua tenera et\u00e0 spesso non ne si comprendono i discorsi, ma i suoi fratelli, uniche persone a capirla, traducono (a eccezione degli ultimi tre libri, in cui la bambina esce dal periodo da beb\u00e8 e comincia a parlare una lingua che tutti capiscono). Nel film il personaggio di Sunny parlava attraverso i sottotitoli. Sunny ha quattro denti aguzzi con i quali morde qualsiasi materiale e che sono risultati spesso utili per mettere a punto e invenzioni di Violet (la sorella maggiore dei tre) che tireranno fuori dai guai i tre fratelli. \nNei libri.\nSunny gioca un ruolo fondamentale nella serie: molte disavventure coinvolgono i suoi grandi denti e la sua dote culinaria. Nonostante sia molto giovane, la sua intelligenza \u00e8 molto sviluppata e la sua comprensione della situazione equivale a quella di Violet e Klaus. All'inizio della serie \u00e8 incapace di camminare correttamente e perci\u00f2 \u00e8 costretta a gattonare ma successivamente impara a stare in piedi mentre negli ultimi libri impara anche a pronunciare parole e frasi sensate complete. Inoltre nel libro \"Il carosello carnivoro\" emerge la sua attitudine per la cucina, talento che le salver\u00e0 la vita nel libro \"La scivolosa scarpata\", dove cucina un pasto completo per il Conte Olaf ed i suoi complici, e \"L'atro antro\", dove la sua conoscenza culinaria aiuta i suoi fratelli a scoprire un antidoto per un velenosissimo fungo (Micelium Medusoide). Nel libro \"Il vile villaggio\" \u00e8 accusata insieme ai suoi fratelli di assassinio e perci\u00f2 \u00e8 costretta a fuggire dalla polizia ed a travestirsi (da chirurga, lupo e addirittura concierge). Inoltre, nel libro \"L'ostile ospedale\" Sunny aiuta il fratello Klaus a salvare la sorella Violet dalla finta operazione (\"craniectomia\") che l'avrebbe portata alla morte; spesso, infatti, quando i suoi fratelli sono nei guai \u00e8 lei che li salva da situazioni pericolose provocate dal conte Olaf.\nI travestimenti.\nI travestimenti adottati da Sunny sono:"}
{"id": "630739", "revid": "125948985", "url": "https://it.wikipedia.org/wiki?curid=630739", "title": "Stefano Tamburini", "text": "Biografia.\nEsordisce nel 1974 con le brevi storie a fumetti di \"Fuzzy Rat\", pubblicate sulla rivista underground romana \"Combinazioni\".\nTra il 1975 e 1977 collabora con Stampa Alternativa come disegnatore e grafico, realizzando copertine di libri, illustrazioni, loghi e volantini.\nNell'estate 1975 disegna la sua prima storia a fumetti, che verr\u00e0 pubblicata nell'autunno del 1977 su \"Zombie International\".\nSempre nel 1977, con Marco D'Alessandro e Massimo Mattioli fonda \"Cannibale\", rivista a fumetti del Movimento (sullo stile dell'americana Zap), su cui successivamente pubblicheranno Filippo Scozzari, Andrea Pazienza e Tanino Liberatore.\nNel 1978 Tamburini crea per \"Cannibale\" un personaggio che far\u00e0 storia: Rank Xerox (nome mutato poi, per ragioni di copyright, in \u00abRanxerox\u00bb), androide protagonista di avventure mirabolanti nello scenario di una Roma del futuro prossimo.\nNel novembre del 1980 insieme a Vincenzo Sparagna e Filippo Scozzari fonda \"Frigidaire\", curandone grafica ed impaginazione. Per la nuova rivista crea le storie di \"Snake Agent\" manipolando e rimontando vecchi fumetti degli anni quaranta con l'uso della fotocopiatrice. Per \"Frigidaire\" scrive anche recensioni musicali (firmandosi Red Vinyle) e continua la saga di \"Ranxerox\" tenendo per s\u00e9 il lavoro di scrittura delle sceneggiature e lasciando il disegno a Tanino Liberatore. Le nuove tavole di \"Ranxerox\" hanno un successo di pubblico molto vasto, non solo in Italia ma anche in svariati paesi del mondo, in particolare Francia, USA e Giappone, dove vengono tradotte e ripubblicate. Negli USA appare sulla prestigiosa Heavy Metal.\nNel 1981 pubblica \"Thalidomusic for Young Babies\" (un esperimento musicale composto rimescolando in un taglia e cuci brani di Maurizio Marsico e rumori d'ambiente registrati dallo stesso Tamburini) con lo pseudonimo \"Mongoholy-Nazy,\" facendosi cos\u00ec passare per un musicista Industrial ungherese il cui nastro sarebbe finito nelle mani di Red Vinyle, il critico musicale di Frigidaire (in realt\u00e0 sempre lo stesso Tamburini). La cassetta uscita in sole 500 copie e venduta per corrispondenza al prezzo di 5000 lire, \u00e8 oggi un oggetto di culto per i collezionisti.\nNello stesso periodo Tamburini collabora con la rivista di moda Uomo Vogue e disegna una collezione di moda \u201cVud\u00fa\u201d.\nMuore di overdose all'et\u00e0 di 30 anni nel suo appartamento di Roma in un giorno non precisato dell'aprile del 1986. Il suo corpo \u00e8 ritrovato il 24 aprile, presumibilmente una decina di giorni dopo il decesso."}
{"id": "630751", "revid": "599013", "url": "https://it.wikipedia.org/wiki?curid=630751", "title": "Op", "text": ""}
{"id": "630753", "revid": "599013", "url": "https://it.wikipedia.org/wiki?curid=630753", "title": "Oq", "text": ""}
{"id": "630754", "revid": "1968515", "url": "https://it.wikipedia.org/wiki?curid=630754", "title": "Rolando da Piazzola", "text": "Biografia.\nNipote di Lovato Lovati fu figura di spicco del preumanesimo padovano.\nFu proprietario di un fondamentale codice medievale delle opere di Seneca (le tragedie in particolare), oggi alla Biblioteca Apostolica Vaticana (collocazione Vat. lat. 1769).\nIl codice reca iscrizioni a margine dello stesso Piazzola e di Albertino Mussato, amico di Piazzola ed allievo di Lovati.\nIl codice include anche l'\"Inscriptio de Lucano\" (carta 246 v.), ritenuta a lungo originale, ma oggi considerata un falso ad opera di Piazzola, sebbene forse la questione sia da rivalutare.\nFu ambasciatore a Roma presso papa Bonifacio VIII.\nIl suo monumento funebre si trova presso l'Oratorio di San Giorgio (Padova): l'arca tombale \u00e8 stata realizzata con reperti romani.\nA Rolando da Piazzola \u00e8 dedicata la via che va da via San Pietro a Corso Milano, nel quartiere del centro di Padova."}
{"id": "630755", "revid": "115217589", "url": "https://it.wikipedia.org/wiki?curid=630755", "title": "Cinderella Club", "text": "Il Cinderella Club fu un locale che sorgeva nel Greenwich Village a New York, all'indirizzo 82 West 3rd Street.\nIl Cinderella fu, tra l'inizio degli anni trenta e la fine degli anni cinquanta un locale dove si rappresentavano musical (anche di ispirazione gay) e si esibivano importanti musicisti jazz. Per diverso tempo Thelonious Monk ebbe il posto di pianista del locale. Altri musicisti che vi si potevano trovare erano il sassofonista Steve Lacy, il bassista Ahmed Abu Malik, il trombonista Roswell Rudd.\nOggi allo stesso indirizzo sorge un locale dove si suona musica irlandese.\nCollegamenti esterni.\nLa reminiscenza di un musicista dell'epoca."}
{"id": "630757", "revid": "2224498", "url": "https://it.wikipedia.org/wiki?curid=630757", "title": "Neutro (conduttore)", "text": "Il neutro, in un sistema trifase o monofase, \u00e8 un conduttore dal potenziale nullo, elettricamente collegato al centro stella del trasformatore, e in grado di contribuire alla distribuzione della corrente elettrica. Identificato secondo la norma internazionale IEC 60445 con il colore blu chiaro ((bianco o grigio negli USA, nero in Australia, Sud Africa, India, Pakistan e in Inghilterra ( ma solo prima del 31 marzo 2004)).\nDescrizione.\nNei sistemi trifase con configurazione a stella, al punto neutro dove converge un terminale di ciascuna impedenza viene collegato il conduttore neutro che impone una tensione di fase identica sui tre elementi.\nCollegamento a stella con carico simmetrico ed equilibrato.\nNei sistemi simmetrici ed equilibrati il neutro si trova a potenziale nullo (V=0); per la prima legge di Kirchhoff la somma algebrica delle correnti entranti e delle correnti uscenti in un nodo \u00e8 uguale a zero. Questo sistema consiste nel collegare ciascun elemento (resistenze, carichi induttivi o carichi capacitivi, ma dello stesso tipo e del medesimo valore) alla tensione di fase.\nSi ottiene quindi:\nformula_1\ndove I0 \u00e8 la corrente del neutro e I1,2,3 sono quelle di fase.\nLa prima legge di Kirchhoff si scrive:\nformula_2\ndove I indica le correnti entranti (\"con coefficiente con segno +\") e quelle uscenti (\"con coefficienti con segno -\").\nCollegamento a stella con carico asimmetrico o squilibrato.\nIn pratica quasi nessun sistema elettrico \u00e8 perfettamente simmetrico ed equilibrato ed \u00e8 per questo che il neutro \u00e8 da considerarsi a tutti gli effetti un conduttore attivo alla stregua delle fasi. Quando il carico non \u00e8 identico sulle fasi, le correnti sono diverse.\nformula_3\nIl conduttore neutro \u00e8 percorso da una corrente tale che la somma vettoriale di tutte le correnti \u00e8 uguale a 0.\nformula_4\nPer determinare l'intensit\u00e0 della corrente sul neutro, si sommano vettorialmente le tre correnti di fase. La risultante sar\u00e0 l'intensit\u00e0 della corrente sul neutro. Nel caso in cui tutti gli elementi siano delle resistenze o delle impedenze con il medesimo cos \u03c6, le tre correnti nei conduttori polari sono sfasate di 120\u00b0. L'intensit\u00e0 della corrente pu\u00f2 essere trovata facilmente anche attraverso la formula :\nformula_5\nIl neutro nei sistemi elettrici.\nSi distinguono i seguenti sistemi con riferimento alla connessione del neutro e al collegamento a terra: \n La prima lettera fa riferimento allo stato di messa a terra del neutro.\nLa seconda lettera fa riferimento allo stato di messa a terra delle masse.\nLe altre lettere si riferiscono alla disposizione del conduttore neutro e del conduttore di protezione:\nRiassumendo si possono avere tre configurazione in riferimento al neutro:\nCaratteristiche del neutro nelle varie reti.\nIn alta tensione (220 kV \u00f7 380 kV) il neutro non \u00e8 distribuito ed \u00e8 collegato efficacemente a terra in ogni condizione della rete.\nNelle trasmissioni a 120 kV \u00f7 150 kV il neutro non \u00e8 distribuito ed \u00e8 collegato a terra ma non in ogni condizione della rete.\nLe linee in media tensione (10 kV \u00f7 35 kV) hanno varie modalit\u00e0 di esercizio che vanno da messo a terra con resistenza (qualche realt\u00e0 industriale) a compensato a isolato (questi ultimi due in particolare nelle reti pubbliche).\nIn bassa tensione (230 V \u00f7 400 V) \u00e8 sempre distribuito salvo alcuni casi particolari (vecchie reti cittadine con distribuzione fase/fase 230V, impianti industriali con distribuzione solo trifase).\nA causa di guasti ricorrenti sulle linee di media tensione e di correnti di guasto elevate in gioco, \u00e8 in corso il cambio dello stato del neutro da isolato a neutro compensato da parte degli enti distributori. Il processo di cambiamento e le caratteristiche tecniche sono specificate da una regola tecnica proprietaria conosciuta come DK5600 (del marzo 2004).\nRiduzione del conduttore neutro.\nIn tutti i sistemi trifase il nodo \u00e8 rappresentato dal centro stella del trasformatore. In un sistema trifase equilibrato, quindi, la corrente circolante risulta nulla (nella realt\u00e0 non sar\u00e0 mai nulla ma i valori saranno comunque ridotti rispetto alla corrente circolante nei conduttori di fase); per questo motivo la norma CEI 64-8 permette di dimensionare la sezione del neutro (dalla sezione di 16\u00a0mm2 in poi) la met\u00e0 della sezione di fase. Inoltre bisogna osservare le seguenti condizioni:\nCorrente nel neutro con utilizzatori elettronici.\nDagli anni '90 si sono diffusi alimentatori elettronici che spesso producono disturbi sotto forma di armoniche multiple della frequenza di rete. I coefficienti dipendono dalle tecnologie costruttive del singolo alimentatore, ma, per una rete a 50\u00a0Hz, sono molto diffuse armoniche a 150\u00a0Hz, 250\u00a0Hz, 450\u00a0Hz, 750\u00a0Hz ecc. Le armoniche di ordine terzo si sommano al neutro, questa situazione pu\u00f2 condurre ad un sovraccarico del conduttore neutro ed anche ad un riscaldamento inammissibile. Di conseguenza in questo caso il conduttore neutro non pu\u00f2 essere ridotto (pericolo d'incendio). Per questo motivo, le alimentazioni a valle degli UPS con carichi elettronici ed informatici, devono essere dimensionate con la consapevolezza della presenza del contenuto armonico in rete.\nNel calcolo: formula_6(vedi nota) la I deve contenere anche la \u2211 delle I relative alle armoniche. In questi casi, infatti, il neutro deve avere almeno la stessa sezione di fase.\nIn alcuni casi (forte contenuto di armoniche di ordine terzo) la corrente nel conduttore di neutro pu\u00f2 essere superiore alla corrente di fase, in questi casi si pu\u00f2 arrivare ad un sovradimensionamento del conduttore di neutro pari a 1,5x la sezione dei conduttori di fase.\nBibliografia.\nNorme Internazionali IEC 60445, 2010\nElettrotecnica ed elettronica, corso di tecnica professionale fascicolo 1"}
{"id": "630759", "revid": "125615882", "url": "https://it.wikipedia.org/wiki?curid=630759", "title": "Ot", "text": ""}
{"id": "630760", "revid": "599013", "url": "https://it.wikipedia.org/wiki?curid=630760", "title": "Ou", "text": ""}
{"id": "630762", "revid": "599013", "url": "https://it.wikipedia.org/wiki?curid=630762", "title": "Ov", "text": ""}
{"id": "630769", "revid": "599013", "url": "https://it.wikipedia.org/wiki?curid=630769", "title": "Ow", "text": ""}
{"id": "630770", "revid": "16066", "url": "https://it.wikipedia.org/wiki?curid=630770", "title": "Wahabismo", "text": ""}
{"id": "630779", "revid": "599013", "url": "https://it.wikipedia.org/wiki?curid=630779", "title": "Ox", "text": ""}
{"id": "630781", "revid": "599013", "url": "https://it.wikipedia.org/wiki?curid=630781", "title": "Oy", "text": ""}
{"id": "630783", "revid": "98077", "url": "https://it.wikipedia.org/wiki?curid=630783", "title": "Spot pubblicitari televisivi", "text": ""}
{"id": "630786", "revid": "729019", "url": "https://it.wikipedia.org/wiki?curid=630786", "title": "Zara (metropolitana di Milano)", "text": "Zara \u00e8 una stazione della metropolitana di Milano posta all'incrocio fra le linee M3 e M5.\nStoria.\nLa stazione sulla linea M3 venne attivata il 16 dicembre 1995, come capolinea del prolungamento proveniente da Sondrio. Rimase capolinea fino al'8 dicembre 2003, quando venne attivato il prolungamento per Maciachini.\nIl 10 febbraio 2013 fu aperta all'esercizio la stazione posta sulla linea M5, assieme al tronco proveniente da Bignami. La stazione rimase capolinea della M5 fino al 1\u00ba marzo dell'anno seguente, quando fu aperto il tratto diretto a Garibaldi FS.\nStrutture e impianti.\nLa stazione \u00e8 situata in viale Zara all'incrocio con viale Stelvio, sulla circonvallazione filoviaria di Milano. Sia la stazione della linea M3 che quella della linea M5 sono sotterranee e passanti, quella della linea M3 ha due binari in una sola canna con due banchine laterali, quella della linea M5 ha due binari e una banchina a isola. Entrambe le altre stazioni sono accessibili ai disabili.\nLa stazione possiede ingressi e uscite solo su viale Zara.\nInterscambi.\nNelle vicinanze della stazione effettuano fermata alcune linee urbane di superficie, tranviarie, filoviarie ed automobilistiche, gestite da ATM.\nNei pressi dell'impianto effettua inoltre fermata una linea automobilistica interurbana gestita da AirPullman.\nServizi.\nLa stazione dispone di:"}
{"id": "630789", "revid": "729019", "url": "https://it.wikipedia.org/wiki?curid=630789", "title": "Renato Romizi", "text": "Biografia.\nLaureatosi in lettere antiche presso la Regia Universit\u00e0 degli Studi di Pisa quale allievo della Regia Scuola normale superiore di Pisa nel 1941 (tra i suoi compagni di corso figurava anche Carlo Azeglio Ciampi), fu poi per quasi 40 anni docente presso il liceo classico di Perugia \"Annibale Mariotti\".\nA partire dagli anni settanta dedic\u00f2 gran parte del suo tempo alla stesura del vocabolario che oggi porta il suo nome.\nNel 2006 fu iscritto all'albo d'oro della citt\u00e0 natale per meriti culturali.\nEra nonno di Andrea Romizi, militante di Forza Italia eletto sindaco di Perugia nel 2014.\nMor\u00ec il 20 novembre 2014 all'et\u00e0 di 99 anni."}
{"id": "630799", "revid": "2091899", "url": "https://it.wikipedia.org/wiki?curid=630799", "title": "Microsoft Visual SourceSafe", "text": "Visual Source Safe (VSS) \u00e8 stato un software client-server utilizzato per la gestione delle versioni degli sviluppi software (programmi). Era in genere utilizzato dalle \"software house\" per archiviare in modo ordinato tutte le versioni dei software sviluppati \"in casa\".\nIl pacchetto VSS di solito veniva utilizzato con le suite di sviluppo Microsoft: Visual Studio e FrontPage.\nA partire da Visual Studio 2010, Microsoft non ha pi\u00f9 distribuito Visual SourceSafe in favore di Team Foundation Server. L'ultima versione \u00e8 stata la Visual SourceSafe 2005, il cui supporto \u00e8 terminato a giugno 2012."}
{"id": "630800", "revid": "729019", "url": "https://it.wikipedia.org/wiki?curid=630800", "title": "Affori FN (metropolitana di Milano)", "text": "Affori FN \u00e8 una stazione della linea M3 della metropolitana di Milano.\nStoria.\nOriginariamente l'apertura del primo tratto del prolungamento, Maciachini - Affori FN era prevista per il 2008, mentre per il collegamento con Comasina era previsto il 2010.\nL'inaugurazione dell'intera tratta \u00e8 invece avvenuta il 26 marzo 2011 alla presenza del Sindaco di Milano Letizia Moratti, del Presidente della Regione Lombardia Roberto Formigoni e del Viceministro delle Infrastrutture e dei Trasporti Roberto Castelli.\nL'apertura \u00e8 avvenuta insieme a quella di altre tre stazioni (Comasina, Affori Centro, Dergano).\nStrutture e impianti.\nAffori FN \u00e8 una stazione sotterranea, passante, con due binari in una sola canna e, come tutte le altre stazioni della linea M3, \u00e8 accessibile ai disabili. Rientra inoltre nell'area urbana della metropolitana milanese.\nSorge in via Comasina tra via Galiani e via Ciccotti, nel quartiere di Affori, al confine col quartiere Comasina, in corrispondenza della nuova stazione di Milano Affori. Possiede inoltre uscite in via Comasina e in Via Alessandro Astesani.\nInterscambi.\nLa fermata costituisce un importante interscambio con la stazione ferroviaria di Milano Affori.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "630802", "revid": "1543377", "url": "https://it.wikipedia.org/wiki?curid=630802", "title": "VV Cephei", "text": "VV Cephei \u00e8 una stella binaria a eclisse situata nella costellazione del Cefeo. \u00c8 formata da una supergigante rossa e da una stella bianco-azzurra, che riempie il suo lobo di Roche e pare essere di sequenza principale. Le due stelle si trovano a circa 3000 anni luce di distanza dalla Terra, inizialmente erano state considerate far parte dell'associazione stellare Cepheus OB2, distante 240 anni luce dal sistema solare, ma da recenti studi parrebbe non ci sia relazione tra VV Cephei e l'associazione stellare.\nOsservazione.\nLa sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare anche da gran parte delle regioni temperate; dall'emisfero sud la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine massima, pari a +4,90 le consente di essere scorta solo con un cielo non eccessivamente inquinato.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nLe componenti del sistema.\nVV Cephei A.\nVV Cephei A, la supergigante, \u00e8 una delle stelle pi\u00f9 grandi conosciute. \u00c8 di tipo spettrale M2 e il suo raggio era stato stimato fino a 1900 volte quello del Sole. Tuttavia, come per altre grandi stelle, non \u00e8 sempre facile misurare le reali dimensioni di stelle in questo stato: l'essere circondata da gusci opachi nell'estesa atmosfera, l'oscuramento del bordo, la luminosit\u00e0 instabile ed altri fattori concorrono nel rendere difficile la stima del raggio stellare. Nel 2010, il diametro angolare di VV Cephei \u00e8 stato misurato con metodi astrometrici ed \u00e8 risultato essere di 0,00638 secondi d'arco, che alla distanza alla quale si trova la stella, corrisponde un raggio di circa 1050 volte quello del Sole, una stima nettamente inferiore a quelle mostrate in studi precedenti ma sostanzialmente simile a quella ottenuta con metodi spettroscopici in uno studio di W. H. Bauer del 2008.\nLa massa era stata prima stimata in 100 volte quella del Sole, mentre in una delle ultime misurazioni effettuate da \"M.M. Hohle\" su stelle supermassicce si d\u00e0 una stima di circa 64 masse solari, mentre la luminosit\u00e0 varia da 275.000 a 575.000 volte. Questi valori sono conosciuti solo con una certa approssimazione, considerando la grande distanza alla quale si trova la stella..\nVV Cephei A non ha forma sferica, bens\u00ec ha forma di goccia dovuta alle forze mareali prodotte dal campo gravitazionale della vicina e calda compagna, la quale viene pesantemente oscurata da un disco di materia che la fredda supergigante cede. \u00c8 anche una variabile pulsante semiregolare; si conoscono periodo di 58, 118 e 349 giorni, ed uno pi\u00f9 lungo di 13,7 anni. Una stella con queste caratteristiche non pu\u00f2 che finire la propria esistenza esplodendo in supernova, evento che potrebbe espellere la compagna convertendola in una stella fuggitiva.\nVV Cephei B.\nVV Cephei B, la stella bianco-azzurra di sequenza principale, \u00e8 separata dalla stella pi\u00f9 grande da una distanza media di 25 unit\u00e0 astronomiche, anche se l'eccentricit\u00e0 dell'orbita porta la distanza delle due stelle da 17 a 34 U.A.. \u00c8 di tipo spettrale B8, \u00e8 35 volte pi\u00f9 massiccia del Sole ed \u00e8 almeno 100.000 volte pi\u00f9 luminosa.\nIl periodo orbitale del sistema \u00e8 di 7430 giorni (20,3 anni). L'eclisse, che provoca un calo di luminosit\u00e0 del 20%, avviene quando la stella di classe B transita dietro all'enorme compagna, per una durata di 250 giorni. magnitudine v"}
{"id": "630804", "revid": "14641", "url": "https://it.wikipedia.org/wiki?curid=630804", "title": "D-(+)-canfora", "text": ""}
{"id": "630810", "revid": "14641", "url": "https://it.wikipedia.org/wiki?curid=630810", "title": "2-propanone", "text": ""}
{"id": "630811", "revid": "124400457", "url": "https://it.wikipedia.org/wiki?curid=630811", "title": "Stadio Tommaso Fattori", "text": "Lo stadio Tommaso Fattori \u00e8 un impianto sportivo polivalente che si trova all'Aquila.\nCostruito a partire dal 1929 ed inaugurato nel 1933, deve il suo nome attuale alla memoria dell'ex rugbista e allenatore Tommaso Fattori, gi\u00e0 tecnico dell'Aquila Rugby negli anni cinquanta. Ha una capienza di posti a sedere.\nLo stadio ospita le partite casalinghe della locale squadra di rugby oltre ad essere stato l'impianto interno della locale squadra di calcio fino al 2016. Vi si sono svolti numerosi incontri della Nazionale italiana di rugby, tra cui una gara del Sei Nazioni femminile, nonch\u00e9 alcune partite di calcio del turno preliminare della XVII Olimpiade tenutasi a Roma nel 1960. Il 13 maggio 2019 lo stadio \u00e8 stato dichiarato inagibile per criticit\u00e0 riguardanti le certificazioni delle torri dell\u2019impianto di illuminazione.\nStoria.\nLo stadio fu progettato nel 1929 dall'architetto milanese Paolo Vietti-Violi, mentre i lavori di costruzione furono diretti dall'architetto Mario Gioia e dall'ingegner Gaetano Lisio. Entr\u00f2 in funzione nel 1933, in sostituzione del campo di Piazza d'Armi, che fino ad allora aveva ospitato le partite dell'Associazione Sportiva L'Aquila, e all'epoca era considerata una delle migliori strutture sportive nazionali. Il costo per la costruzione dell'intero impianto ammontava a circa 6 milioni di lire dell'epoca.\nL'impianto era noto inizialmente come \"stadio del Littorio\" e, dal 1934, come \"stadio XXVIII Ottobre\", in memoria della marcia su Roma; inoltre, le colonne che caratterizzano ancora oggi l'ingresso agli spalti da viale Gran Sasso rappresentavano dei fasci stilizzati e nella parte dell'impianto non circondata da spalti campeggiava un inno a Mussolini. Nel dopoguerra prese dapprima la denominazione di \"stadio comunale\" quindi, negli anni sessanta definitivamente intitolato a Tommaso Fattori.\nNel 1959 lo stadio fu scelto come sede di alcune partite del torneo preliminare di calcio della XVII Olimpiade che si sarebbe tenuta a Roma l'anno seguente. Per l'occasione la copertura della tribuna centrale fu estesa a tutto il settore e la capienza venne attestata a persone. Successivamente venne eliminata la pista d'atletica tra il velodromo e il campo da gioco mentre pi\u00f9 tardi, sul finire degli anni ottanta, nello spicchio di stadio non occupato da spalti, venne installato il tabellone luminoso, sponsorizzato dalla Cassa di Risparmio della provincia dell'Aquila e in funzione ancora oggi.\nNel 1999 l'unica curva dello stadio \u00e8 stata suddivisa in due parti, di cui una riservata ai tifosi locali e l'altra ai tifosi ospiti. L'adiacenza dei due settori e le difficolt\u00e0 logistiche dei flussi d'ingresso, troppo vicini tra loro, hanno portato l'amministrazione comunale alla creazione di un ulteriore settore all'interno della tribuna scoperta, detta Distinti, e con ingresso da viale della Croce Rossa da riservare ai tifosi ospiti. Per migliorare la visuale delle prime file, si \u00e8 inoltre provveduto all'eliminazione del vecchio divisorio in ferro tra gli spalti e il campo da gioco sostituendolo con pannelli di vetro plexiglas infrangibile.\nA partire dal 2003 \u00e8 iniziata l'opera di costruzione di una semicurva a prolungamento del settore Distinti, da riservare esclusivamente alla tifoseria ospite. Dopo l'avvio dei lavori, e la loro sospensione per problemi finanziari della ditta costruttrice, questi non sono mai stati portati a termine.\nPur non avendo subito danni dal terremoto dell'Aquila del 2009, a partire dall'anno successivo e in occasione degli incontri calcistici, alcuni settori dell'impianto sono stati dichiarati inaccessibili e la capienza complessiva ridotta temporaneamente a posti. A partire dal 2016, con l'apertura dello stadio Gran Sasso d'Italia-Italo Acconcia, il Fattori \u00e8 rimasto dedicato al rugby ed ha potuto riacquistare la capienza originaria.\nDescrizione.\nLo stadio \u00e8 situato nella parte settentrionale della citt\u00e0, a ridosso del centro storico, all'interno di una vasto complesso sportivo fatto costruire negli anni trenta dall'allora podest\u00e0 Adelchi Serena e che oggi comprende il palazzo dello sport con pista di pattinaggio, la piscina comunale, un campo di pallavolo e il circolo tennis intitolato a Peppe Verna. Il carattere verde della zona \u00e8 ulteriormente accentuato dal parco del Forte spagnolo che si staglia nelle vicinanze.\nLa struttura \u00e8 ricavata in una cavea naturale sita tra il quartiere Torrione e la Fontana luminosa, ingresso al centro storico dell'Aquila, ed \u00e8 caratterizzata dalla presenza di un velodromo in cemento armato esterno al campo di gioco.\nGli spalti, che circondano per tre quarti il campo di gioco, sono suddivisi principalmente in una tribuna coperta, una tribuna scoperta (detta Distinti) e una curva. La tribuna coperta \u00e8 interamente provvista di seggiolini ed \u00e8 ulteriormente suddivisa in un settore centrale e due laterali, e comprende alcune postazioni per la stampa; i Distinti sono attualmente suddivisi in due parti, di cui una dedicata ai tifosi ospiti; infine la curva \u00e8 anch'essa divisa in due parti uguali con ingressi separati (Curva A e Curva B).\nGli ingressi principali allo stadio sono situati su viale Gran Sasso, dove \u00e8 anche la biglietteria, mentre l'ingresso agli spogliatoi avviene su viale Ovidio, a lato della tribuna. L'ingresso dei tifosi ospiti ed una biglietteria secondaria sono situati su viale della Croce Rossa.\nUtilizzo.\nSin dalla sua realizzazione, lo stadio \u00e8 diventato l'impianto casalingo dalla societ\u00e0 cittadina di calcio, in seguito condiviso anche con la locale formazione di rugby. Negli anni duemila ha ospitato saltuariamente anche gli incontri di altre societ\u00e0 del comprensorio come l'Amiternina Calcio e la Gran Sasso Rugby. Dal 2016, L'Aquila Calcio si \u00e8 trasferita nel ristrutturato e ampliato Stadio Gran Sasso d'Italia-Italo Acconcia per cui l'impianto \u00e8 diventato d'uso esclusivo dell'Aquila Rugby,Paganica Rugby e Rugby Experience School.\nA seguito del terremoto del 2009 lo stadio \u00e8 stato utilizzato, solo nelle prime fasi dell'emergenza, come area di accoglienza (gestita dalla Protezione Civile del Comune di Firenze e della Provincia di Firenze) per verificatori e agenti e ufficiali delle polizie locali provenienti da tutta Italia in supporto alle amministrazioni locali. Riaperto al pubblico qualche mese dopo la tragedia, ha ospitato, nel novembre dello stesso anno, una sessione di allenamenti della Nazionale italiana di calcio ed \u00e8 stato per lungo tempo l'unico campo sportivo funzionante della citt\u00e0.\nIl 6 giugno 2010 vi si gioc\u00f2 il XXX Superbowl Italiano, vinto dai Red Jackets Luni sui Bengals Brescia per 18 a 13.\nCalcio.\nLa prima partita ufficiale disputata nello stadio \u00e8 stata L'Aquila-Alma Juventus Fano, del 1\u00ba ottobre 1933, valida per il campionato di Prima Divisione 1933-1934 e terminata con il punteggio record di 7-1 per i padroni di casa.. L'anno seguente i rossobl\u00f9 ospitarono nell'impianto la formazione ungherese del Nemzeti mentre, nel dopoguerra, L'Aquila vi disput\u00f2, senza subire sconfitte, delle amichevoli con una rappresentativa degli Alleati ed una del Derby County.\nNonostante la formazione locale non sia mai approdata in Serie A, lo stadio ha ospitato, a seguito della squalifica dello Stadio Arturo Collana di Napoli, l'incontro di massima serie fra Napoli e Milan del 18 gennaio 1948, terminato con la vittoria dei rossoneri per 2 a 0 (autorete di Mario Rosi e rete di Renato Raccis). Tre anni pi\u00f9 tardi, a seguito della squalifica dello Stadio Nazionale di Roma, ha ospitato anche la gara di campionato tra Roma e Genoa conclusasi con la vittoria della compagine ligure per 1 a 0 (gol di Stellan Nilsson). La Roma disput\u00f2 al Fattori anche un'amichevole con il negli anni ottanta: in quell'occasione si registr\u00f2 il record di pubblico con spettatori assiepati sugli spalti e sul velodromo che circonda l'impianto di gioco.\nNell'ambito del torneo di calcio della XVII Olimpiade, l'impianto ha ospitato 3 incontri della fase a gironi.\nLa partita ufficiale con pi\u00f9 spettatori fu invece lo spareggio del Campionato Interregionale 1991-1992 tra L'Aquila e Gualdo terminata 1-1 dinanzi a spettatori. In quell'occasione, l'allora amministrazione comunale fece dipingere tutta gli ingressi e la cinta muraria che circondava l'impianto di rosso e di blu, creando una sorta di coreografia permanente.\nL'ultima partita ufficiale della squadra di calcio (L'Aquila-Rimini, andata dei play-out del campionato di Lega Pro 2015-2016) si \u00e8 giocata il 21 maggio 2016 ed \u00e8 terminata con il punteggio di 1-1. Il 4 settembre 2016, all'apertura dello stadio Gran Sasso d'Italia-Italo Acconcia, la tifoseria rossobl\u00f9 ha organizzato un post-partita nella curva dello storico impianto.\nRugby.\nL'impianto \u00e8 famoso soprattutto nel rugby, per il quale ha pi\u00f9 volte ospitato tornei e competizioni di prestigio, e sul suo terreno L'Aquila Rugby ha conquistato per 5 volte il titolo di Campione d'Italia e per 2 volte la Coppa Italia. Il legame con il rugby \u00e8 rafforzato dal fatto che, dagli anni sessanta, lo stadio \u00e8 intitolato a Tommaso Fattori, pioniere del rugby aquilano. Inoltre la prima partita disputatasi in citt\u00e0 dopo il terremoto del 2009 \u00e8 stata l'incontro tra L'Aquila e Viadana terminato 22-20 per i neroverdi.\nLo stadio \u00e8 stato sede di numerosi incontri della Nazionale italiana di rugby, tra cui la prima partita in assoluto giocata dagli \"Azzurri\" contro l'Australia e molte altre sfide valide per il campionato europeo di rugby. Il bilancio della maggiore compagine maschile al Fattori \u00e8 di 12 vittorie e 4 sconfitte; le altre nazionali pi\u00f9 presenti sono la Spagna (5 apparizioni) e la Romania (4).\nL'impianto ha anche ospitato una partita del torneo di Sei Nazioni femminile, valevole per l'edizione 2017, tra l'Italia e l'Irlanda. Oltre alla nazionale maggiore e alla femminile, hanno spesso giocato al Fattori la Nazionale A e le nazionali giovanili.\nIl 14 aprile 2018 ha ospitato la partita del Campionato Celtico Pro14 2017-2018 della franchigia Zebre contro i gallesi Dragons."}
{"id": "630819", "revid": "2082070", "url": "https://it.wikipedia.org/wiki?curid=630819", "title": "Adamo da Brema", "text": "Fu canonico a Brema e in seguito divenne anche \"magister\" alla scuola cattedrale di Brema. Intorno al 1066 fu mandato dall'arcivescovo di Amburgo in ambasceria presso il re di Danimarca Sven Estridsson.\nBiografia.\nSi hanno poche informazioni riguardanti la vita di Adamo da Brema, provenienti soprattutto dalla sua opera \"Gesta Hammaburgensis Ecclesiae Pontificum\". \u00c8 noto che nacque prima del 1050 e la morte avvenne molto probabilmente il 12 ottobre di un anno compreso tra il 1081 e il 1085. Adamo proveniva dalla \"Saxonia superior\", forse da Bamberga, dove studi\u00f2. Secondo Leuschner, invece, sarebbe stato originario della Franconia, vicino a W\u00fcrzburg, dove secondo alcuni studiosi avrebbe anche studiato. Tra il 1066 e il 1067 giunse a Brema e visse a stretto contatto con l\u2019arcivescovo di Brema, Adalberto; fu probabilmente quest\u2019ultimo che gli affid\u00f2 il compito di scrivere una storia degli arcivescovi di Amburgo-Brema. Poco dopo il suo arrivo a Brema, venne mandato in Danimarca presso il re danese Sven Estridsson, al fine di raccogliere materiale per la sua opera.\n\u00c8 lecito supporre che fu canonico della cattedrale della citt\u00e0, nonch\u00e9 \"magister scholarum\" e direttore della scuola cattedrale di Brema. Helmold di Bosau, che alla met\u00e0 del XII secolo si rifar\u00e0 ad Adamo per comporre la sua opera, lo nomina come il \u00abmagister Adam, qui gesta Hammemburgensis ecclesiae pontificum disertissimo sermone conscripsit\u00bb. In secondo luogo, egli potrebbe essere identificato con l\"Adam magister scholarum\" che sottoscrisse un documento dell\u2019arcivescovo Adalberto dell\u201911 giugno 1069; in questo caso \u00e8 possibile che Adamo svolgesse a Brema le funzioni di responsabile della scuola cattedrale e che lavorasse nella cancelleria di Adalberto. Inoltre, all\u2019interno del \"Diptychon Bremense\", si cita un \"magister Adam\" la cui morte avvenne il 12 ottobre di un anno imprecisato. Adamo mor\u00ec presumibilmente nel 1081 e comunque non oltre il 1085.\nTra la morte di Adalberto e il 1075 redasse, con abbondante e accurato uso di vecchie cronache e fonti, la sua opera: i \"Gesta Hammaburgensis Ecclesiae Pontificum\", che dedic\u00f2 al nuovo arcivescovo, Liemaro.\n\"Gesta Hammaburgensis Ecclesiae Pontificum\".\n\u00c8 probabile che l\u2019opera originariamente fosse stata commissionata ad Adamo dall\u2019arcivescovo Adalberto. Tuttavia nella prefazione Adamo tace su un possibile committente, al contrario della prassi medievale, e anzi attribuisce a s\u00e9 il merito dell\u2019iniziativa. Questo comportamento fu forse dettato dal fatto che l\u2019arcivescovo era un personaggio poco amato dalla nobilt\u00e0 e Adamo temeva che un legame con lui avrebbe portato la sua opera nell\u2019oblio. In ogni caso, l\u2019opera fu iniziata da Adamo sotto Adalberto, ma una volta completata (1075-1076) fu dedicata al suo successore, Liemaro.\nL'opera \u00e8 suddivisa in quattro volumi e narra la storia dell'arcivescovato di Amburgo-Brema, nato nell\u2019864, dall\u2019unione dell\u2019arcivescovato di Brema con quello di Amburgo, in seguito alla distruzione di Amburgo per mano dei danesi nell\u2019845. L\u2019opera tratta inoltre delle missioni di cristianizzazione inaugurate da Anscario, arcivescovo di Amburgo-Brema, nell\u2019832, quando ottenne da papa Gregorio IV l\u2019incarico di evangelizzare le popolazioni al di fuori del territorio imperiale. Adamo stesso dice di aver preso le informazioni riportate nella sua opera da carte, opere storiche e privilegi romani, ma anche da narrazioni di anziani che erano a conoscenza dei fatti.\nNel primo libro viene rappresentato il periodo che va dall\u2019origine dell\u2019arcivescovato fino all\u2019arcivescovo Unni. In questo volume Adamo presta molta attenzione a precisare le fonti dei fatti narrati. Il libro si apre con una descrizione della Sassonia, della sua storia e della conversione dei Sassoni avvenuta grazie a San Bonifacio. Gli arcivescovi presentati in questo primo libro sono descritti come uomini eroici.\nIl secondo libro prosegue il racconto, partendo dall\u2019arcivescovo Adaldago e arrivando fino all\u2019arcivescovo Becelino-Alebrando. In questo libro la storia degli arcivescovi va incontro a una svolta: infatti Adaldago fu il primo a fondare i vescovati e fu anche il primo a rappresentare le caratteristiche di alto prelato della Richskirche, ovvero a integrare la sua funzione episcopale con il servizio imperiale.\nIl terzo libro \u00e8 interamente dedicato all\u2019episcopato di Adalberto. Questa descrizione cos\u00ec dilatata del personaggio \u00e8 dovuta probabilmente al fatto che Adamo fu suo contemporaneo, e oltre ad analizzare il suo operato, non si trattiene dal giudicarlo e delineare in modo approfondito anche il modo di agire e i sentimenti di Adalberto. In particolare il libro si divide in tre sezioni: le attivit\u00e0 interne all\u2019arcivescovato, quelle esterne e quelle missionarie di Adalberto. Di particolare importanza furono i rapporti molto stretti di Adalberto con l\u2019imperatore Enrico III e con papa Leone IX, grazie ai quali l\u2019episcopato visse un periodo particolarmente positivo. Da sottolineare il mutamento del giudizio dell\u2019arcivescovo che trapela tra le righe vergate da Adamo: in un primo momento, l\u2019autore descrive Adalberto positivamente e in toni adulatori; la visione cambia poi radicalmente, poich\u00e9 l\u2019arcivescovo diviene preda dei propri sogni di grandezza e potere.\nIl quarto libro si distacca vistosamente dai precedenti: \u00e8 infatti incentrato sulla geografia, la storia e i costumi dell\u2019area dano-scandinava e baltica. Questo libro costituisce la prima rappresentazione medievale dell\u2019area. Di queste terre Adamo descrive l\u2019aspetto, l\u2019improduttivit\u00e0 o la fertilit\u00e0 e di conseguenza la ricchezza della popolazione, fornendo anche nozioni storiche riguardo a questi luoghi; inoltre si sofferma su abitudini e comportamenti degli abitanti. Di particolare importanza \u00e8 il fatto che Adamo descriva l\u2019evangelizzazione di quelle zone e spesso confronti la nuova religione con quelle preesistenti; per questo \u00e8 una fonte molto importante riguardo alla religione nordica precristiana. Di particolare impatto sono le descrizioni delle terre all\u2019estremit\u00e0 nord-orientale del golfo: qui Adamo colloca popolazioni che assumono tratti mistici e mostruosi, attingendo a piene mani da antiche credenze e tradizioni locali. In questa zona infatti vengono posti, tra gli altri, amazzoni, cinocefali, uomini verdi e antropofagi. L\u2019importanza di questo quarto libro \u00e8 data dal fatto che Adamo tratta di Vinland, la porzione di America settentrionale scoperta dai vichinghi islandesi intorno all\u2019anno mille. Adamo fu il primo a diffondere questa scoperta, ben attestata nelle saghe islandesi, e descrive la nuova terra come una grande isola ricca di viti. Fu anche il primo a descrivere il tempio di Uppsala e i rituali pagani che venivano celebrati in quel luogo.\nNonostante abbia descritto innumerevoli luoghi, Adamo non viaggi\u00f2 in prima persona. Le informazioni riportate sono frutto di ricerche personali, svolte in parte appoggiandosi alla tradizione documentaria e letteraria di testi antichi e medievali, ma facendo affidamento anche sulla tradizione orale, con la quale venne in contatto soprattutto presso la corte di Svein Estridsson, da dove passavano molti missionari di ritorno dalle terre nordiche.\nModelli letterari.\nDall\u2019opera di Adamo si pu\u00f2 capire quanto la sua istruzione fosse avanzata. Infatti, leggendo i \"Gesta\", si pu\u00f2 notare l\u2019influenza di molti scrittori sia classici che mediolatini, come ad esempio Eginardo, Gregorio Magno e Gregorio di Tours; in particolare, per quanto riguarda la descrizione di Adalberto, si pu\u00f2 notare l\u2019influenza di Virgilio e Sallustio, mentre nel quarto libro sono evidenti le riprese da Tacito, Marziano Capella, Isidoro di Siviglia e Paolo Diacono. In tutta l\u2019opera inoltre sono presenti molte citazioni bibliche. Anche la parte finale dell\u2019opera, la dedica all\u2019arcivescovo Liemaro, scritta in 61 esametri, dimostra la statura intellettuale dell\u2019autore.\nFortuna.\nI \"Gesta Hammaburgensis Ecclesiae Pontificium\" non ebbero vastissima fortuna e la loro diffusione si limit\u00f2 alle zone limitrofe all\u2019arcivescovato.\nIn molte opere per\u00f2 si pu\u00f2 notare l\u2019influenza dei \"Gesta\": oltre che nei \"Gesta Danorum\" di Saxo Germanico, e nella \"Chronica Slavorum\" di Helmold di Bosau, anche nello \"\u00cdslendigab\u00f3k\" di Ari Fr\u00f3oi Porgilsson alcuni studiosi hanno visto l\u2019influenza di Adamo.\nEdizioni e Manoscritti.\nI manoscritti oggi conosciuti dell\u2019opera di Adamo da Brema sono i seguenti:\nL\u2019editio princeps dei \"Gesta Hammaburgensis ecclesiae pontificum\" \u00e8 stata stampata nel 1579 a Copenaghen.\nLa prima edizione critica risale al 1846 ed \u00e8 stata curata da Micheal Lappenberg; questa fu poi soppiantata dall\u2019opera curata da Bernhard Schmeidler nel 1917.\nAl 1876 risale l\u2019edizione dell\u2019opera di Adamo a cura di Georg Waitz.\nL\u2019edizione italiana \u00e8 uscita nel 1996 a cura di Ileana Pagani."}
{"id": "630826", "revid": "14641", "url": "https://it.wikipedia.org/wiki?curid=630826", "title": "\u0392-chetopropano", "text": ""}
{"id": "630827", "revid": "29044", "url": "https://it.wikipedia.org/wiki?curid=630827", "title": "GRUB 2", "text": ""}
{"id": "630829", "revid": "14641", "url": "https://it.wikipedia.org/wiki?curid=630829", "title": "5,5-dimetil-1,3-cicloesandione", "text": ""}
{"id": "630830", "revid": "124429378", "url": "https://it.wikipedia.org/wiki?curid=630830", "title": "Falco naumanni", "text": "Il grillaio (\"Falco naumanni\" ) \u00e8 un uccello rapace della famiglia dei Falconidi.\nL'epiteto specifico \"naumanni\" \u00e8 un omaggio al naturalista tedesco Johann Andreas Naumann.\n\u00c8 una specie protetta inclusa nella Direttiva Uccelli dell'Unione europea.\nDescrizione.\nIl grillaio \u00e8 un piccolo falco, lungo 27\u201333\u00a0cm, con una apertura alare di circa 70\u00a0cm. \u00c8 molto simile al gheppio, ma leggermente pi\u00f9 piccolo.\nCome il gheppio, il maschio adulto ha la parte superiore del corpo marrone chiaro, le parti superiori pi\u00f9 esterne delle ali scure, un cappuccio grigio, la coda grigia dal bordo nero e le parti inferiori chiare. Si distingue dal gheppio, per\u00f2, dalla presenza di una banda grigia sopra le ali tra la parte interna marrone e la parte esterna scura, dalla parte superiore del corpo marrone uniforme senza barre scure, dall'assenza di strie scure sotto e dietro l'occhio e dalle unghie chiare (nere nel gheppio).\nLa femmina e i giovani sono estremamente simili al gheppio: parti superiori marrone chiaro macchiate di scuro, estremit\u00e0 superiori delle ali scure, parti inferiori chiare macchiate di nero. L'unico carattere che permette di distinguere con certezza le specie ad un occhio non esperto \u00e8 il colore delle unghie.\nPeso: 90 - 200 gr\nDistribuzione e habitat.\nIl grillaio \u00e8 una specie a corologia eurocentroasiatico-mediterranea. Nidifica nei paesi del Mediterraneo e dell'Asia centrale, e sverna in Africa subsahariana. I suoi habitat sono steppe, praterie e coltivazioni non intensive.\nIn Italia, il grillaio risulta un migratore regolare, nidificante e parzialmente svernante. \u00c8 nidificante dal livello del mare fino a 400-500 in Basilicata e in Puglia, e fino a 1.000-1.100\u00a0m s.l.m. in Sicilia e in Sardegna. Il grillaio nidifica esclusivamente in Basilicata, Puglia Sicilia, Lampedusa, Lazio a Tarquinia in zona Valle del Mignone, Sardegna, Toscana, Emilia-Romagna, Calabria.\nBiologia.\nSpecie migratrice e coloniale. Arriva nelle aree di nidificazione tra febbraio e aprile e riparte in settembre.\nQuesto piccolo rapace \u00e8 molto pi\u00f9 confidente del gheppio, infatti non \u00e8 raro sostare sotto di lui mentre si liscia le penne o spolpa una qualche preda su un palo, senza batter ciglio per la nostra presenza. A differenza del gheppio \u00e8 solito vivere in comunit\u00e0, quindi facilmente si possono individuare pi\u00f9 soggetti insieme.\nAlimentazione.\nData la scarsa potenza del becco e degli artigli, si nutre principalmente di invertebrati come cavallette, coleotteri, grillitalpa, insetti vari che coprono circa l'80% della sua alimentazione. Riesce comunque a predare con successo rettili come le lucertole e, occasionalmente, piccoli roditori terricoli. Cattura le sue vittime in prevalenza a terra, usando sia la tecnica di caccia all'agguato che il volo perlustrativo.\nRiproduzione.\nDopo il ritorno dai luoghi caldi di svernamento, il grillaio incomincia la sua attivit\u00e0 riproduttiva, quasi sempre in colonie pi\u00f9 o meno numerose. Nidifica spesso nelle vicinanze di insediamenti umani, in anfratti e buchi di rocce, nelle cavit\u00e0 di grossi tronchi o sotto le tegole dei tetti. A fine aprile vengono deposte dalle 3 alle 5 uova che si schiudono dopo una cova di circa 28 giorni, effettuata prevalentemente dalla femmina. Nei primi giorni dalla nascita, la femmina rimane con i piccoli e il maschio procura il cibo. Successivamente, anche la femmina gli verr\u00e0 in aiuto. L'involo dei giovani avviene a circa 4 settimane dalla nascita, che in Italia coincide con giugno-luglio. Gi\u00e0 in agosto-settembre, giovani e adulti, in forma aggregata, intraprendono la migrazione autunnale. La prima nidificazione pu\u00f2 verificarsi dopo il primo inverno.\nVoce.\nLa voce \u00e8 composta da \"krii\" striduli molto ravvicinati da sembrare quasi il rumore di un grillo, per questo motivo prende il nome di grillaio.\nConservazione.\nQuesto piccolo falco \u00e8 stato riconosciuto dall'Unione europea come \"specie prioritaria ai fini di conservazione\", ai sensi della direttiva 79/409. Nella Lista rossa IUCN internazionale e italiana era in precedenza classificato come \"vulnerabile\", ma a seguito di un aumento della sua popolazione globale \u00e8 stato riclassificato come \"a rischio minimo\".\nLe popolazioni apulo-lucane sono considerate fondamentali per la conservazione di questo rapace a livello europeo; negli ultimi due lustri questa popolazione \u00e8 in espansione malgrado la riduzione di habitat. Sono stati realizzati due progetti LIFE Natura per la tutela del Grillaio, uno denominato LIFE \"Rapaci Lucani\" e un secondo progetto denominato \"Rapaci del Gargano\" che ha lo scopo di ricreare nuove colonie di questo raro falchetto in provincia di Foggia. Un terzo progetto LIFE Natura dal titolo \"Un falco per amico\" dedicato esclusivamente al Grillaio si \u00e8 concluso nel 2018 (vedi sotto).\nLa colonia di Matera.\nIl falco grillaio \u00e8 specie da proteggere poich\u00e9 le sue popolazioni in Europa occidentale hanno subito un notevole declino dal 1950. Tra le 25 e le 42 migliaia sono le coppie presenti in tutta Europa.\nAlcune colonie pi\u00f9 piccole si trovano a Bernalda, Pisticci, Montalbano Jonico, Montescaglioso, Santeramo in Colle, Casamassima Acquaviva delle Fonti e Gioia del Colle e comunque in gran parte del territorio murgiano. Tra 400 e 500 coppie nidificano in Sicilia. Tra 100 e 200 coppie nidificano in Sardegna, e a Matera si trova la colonia pi\u00f9 imponente. Secondo recenti censimenti ci sono un minimo di 700 coppie nidificanti, e nel periodo pre-riproduttivo si possono contare 3.000 esemplari.\nIn controtendenza con quello che succede in molte zone dell'areale spagnolo e greco, il territorio della murgia materana \u00e8 immutato da secoli, un tavolato calcareo coperto da grandi pascoli aridi. A Matera risulta evidente la caratteristica formazione di colonie del grillaio in un punto ben preciso: un pino domestico situato quasi al centro della citt\u00e0. I piccoli falchi utilizzano questo pino come dormitorio e sembrano del tutto indifferenti al traffico cittadino (in quel punto della citt\u00e0 particolarmente concentrato). Durante il periodo precedente alla riproduzione, al calare del sole \u00e8 possibile vedere centinaia di uccelli che si affollano in volo attorno al pino (proprio questo comportamento ha reso possibile censimenti accurati). Durante il periodo riproduttivo spicca un'altra particolarit\u00e0 del grillaio e cio\u00e8 il fatto che nidifica praticamente ovunque: in nicchie sui monumenti, sotto le tegole, in qualsiasi buco o fessura delle mura (sono stati visti alcuni uccelli nidificare in vasi sui balconi).\nDurante il periodo della mietitura nei dintorni di Matera \u00e8 facile vedere grillai in volo sui campi, pronti a catturare tutti quegli insetti che vengono disturbati dall'attivit\u00e0 dell'uomo. La citt\u00e0 ha adottato questo splendido uccello e per questo motivo si \u00e8 incentivato l'utilizzo delle cassette nido, che sono di aiuto alla nidificazione, in quanto compensano la perdita dei luoghi di nidificazione a seguito del restauro delle vecchie abitazioni.\nSul palazzo della Provincia sono state collocate circa 50 cassette nido. Quasi il 22% delle cassette collocate a Matera nel 2008 \u00e8 stato utilizzato.\nLe colonie di Gravina in Puglia e Altamura.\nUn esempio particolarmente virtuoso di conservazione di questa specie prioritaria \u00e8 quello offerto dal Progetto \"Un falco per amico\", finanziato dal Programma LIFE+ dell'Unione Europea. Grazie a tale iniziativa, che vede come beneficiari il Comune di Gravina in Puglia, il Comune di Altamura e la Regione Puglia, sin dal 2013 sono state messe in campo importanti azioni di conservazione diretta della specie. In particolare l'impegno delle amministrazioni comunali e la sensibilit\u00e0 della popolazione hanno permesso la creazione di oltre 540 nuovi siti di nidificazione nei centri storici dei comuni partner. Pi\u00f9 di 400 dei nuovi siti sono stati creati grazie all'installazione di nidi artificiali realizzati sul modello di quelli realizzati in Spagna nel corso di decenni di progetti di conservazione del Grillaio. La qualit\u00e0 superiore dei nidi realizzati nell'ambito del progetto LIFE Un falco per amico ha consentito di raggiungere tassi di occupazione superiori al 50% fino a oggi con un trend in forte crescita di anno in anno.\nIl progetto ha permesso, grazie anche al co-finanziamento della Citt\u00e0 Metropolitana di Bari, l'allestimento del Centro Recupero Rapaci nell'ambito dell'Osservatorio faunistico regionale di Bitetto. Tale Centro, che dalla stagione 2016 \u00e8 pienamente operativo, ha curato fino a oggi circa 1200 Grillai grazie alla collaborazione tra la Regione Puglia e il Dipartimento di Medicina Veterinaria dell'Universit\u00e0 di Bari \"Aldo Moro\". La partecipazione della cittadinanza \u00e8 stata fondamentale per la buona riuscita del progetto: \u00e8 infatti la sensibilit\u00e0 della popolazione che ha permesso il recupero dei pulli caduti dai nidi e, attraverso l'adesione alla campagna \"Adotta un Grillaio\", la collocazione di numerosi nidi anche sui balconi delle abitazioni private ritenute idonee.\nIl progetto LIFE Un falco per amico agisce anche sul livello delle politiche; esso infatti prevede la pubblicazione di un Piano d'azione nazionale che fotografer\u00e0 lo stato attuale delle colonie di Grillaio in Italia e fisser\u00e0 gli obiettivi da raggiungere per una tutela efficace di questa specie, suggerendo le azioni pi\u00f9 adeguate da mettere in campo di volta in volta. Il Piano d'azione \u00e8 frutto del lavoro di numerosi esperti ornitologi attivi nelle diverse aree di distribuzione e sar\u00e0 supervisionato e avallato scientificamente dall'ISPRA.\nUlteriori azioni di conservazione riguardano la protezione dei dormitori, mentre la sensibilizzazione riguarder\u00e0 soprattutto gli studenti delle scuole elementari e medie ricadenti nell'area di progetto.\nCon circa 2300 e 1800 esemplari, censiti in periodo preriproduttivo e riproduttivo nella stagione 2016 a Gravina in Puglia e Altamura rispettivamente, le colonie di queste due citt\u00e0 sono tra le pi\u00f9 numerose presenti in Italia."}
{"id": "630831", "revid": "14641", "url": "https://it.wikipedia.org/wiki?curid=630831", "title": "2-butanone", "text": ""}
{"id": "630832", "revid": "1610933", "url": "https://it.wikipedia.org/wiki?curid=630832", "title": "Grillaio", "text": ""}
{"id": "630833", "revid": "14641", "url": "https://it.wikipedia.org/wiki?curid=630833", "title": "4-metil-2-pentanone", "text": ""}
{"id": "630850", "revid": "599013", "url": "https://it.wikipedia.org/wiki?curid=630850", "title": "Klaus Maran", "text": "Biografia.\n\u00c8 stato tre volte campione del mondo di Windsurf (vincendo anche l'edizione di Messina 1982) e nel 1984 ha partecipato ai Giochi olimpici di Los Angeles classificandosi quinto nella classe sailboard.\nSposato con l'ex campionessa di windsurf Manuela Mascia ."}
{"id": "630854", "revid": "14641", "url": "https://it.wikipedia.org/wiki?curid=630854", "title": "Ossoclorato(I) di sodio", "text": ""}
{"id": "630855", "revid": "14641", "url": "https://it.wikipedia.org/wiki?curid=630855", "title": "Varecchina", "text": ""}
{"id": "630858", "revid": "339392", "url": "https://it.wikipedia.org/wiki?curid=630858", "title": "Tricloruro di cerio eptaidrato", "text": ""}
{"id": "630860", "revid": "77358", "url": "https://it.wikipedia.org/wiki?curid=630860", "title": "Sale di ammonio", "text": ""}
{"id": "630863", "revid": "14641", "url": "https://it.wikipedia.org/wiki?curid=630863", "title": "Dicloruro di bario", "text": ""}
{"id": "630864", "revid": "834", "url": "https://it.wikipedia.org/wiki?curid=630864", "title": "Advanced Streaming Format", "text": ""}
{"id": "630869", "revid": "14641", "url": "https://it.wikipedia.org/wiki?curid=630869", "title": "Dicloruro di calcio", "text": ""}
{"id": "630870", "revid": "14641", "url": "https://it.wikipedia.org/wiki?curid=630870", "title": "Calcio cloruro", "text": ""}
{"id": "630872", "revid": "62004", "url": "https://it.wikipedia.org/wiki?curid=630872", "title": "Roberto Nestor Sensini", "text": ""}
{"id": "630875", "revid": "984922", "url": "https://it.wikipedia.org/wiki?curid=630875", "title": "Cantone di Blaye", "text": "Il Cantone di Blaye era una divisione amministrativa dell'Arrondissement di Blaye.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "630876", "revid": "184755", "url": "https://it.wikipedia.org/wiki?curid=630876", "title": "Sale comune", "text": ""}
{"id": "630881", "revid": "200568", "url": "https://it.wikipedia.org/wiki?curid=630881", "title": "Percloruro ferrico", "text": ""}
{"id": "630882", "revid": "1745361", "url": "https://it.wikipedia.org/wiki?curid=630882", "title": "Zoey 101", "text": "Zoey 101 \u00e8 una serie televisiva statunitense girata all'Universit\u00e0 Pepperdine di Malib\u00f9, in California, rivolta principalmente ad un pubblico adolescenziale e trasmessa per la prima volta il 9 gennaio 2005.\nTrama.\nCalifornia, 2005. Zoey Brooks \u00e8 una ragazza della Louisiana appena arrivata insieme a suo fratello minore Dustin alla \"Pacific Coast Academy\", prestigioso istituto di Malib\u00f9 che fino ad allora era destinato esclusivamente ai ragazzi. Al suo arrivo Zoey fa subito amicizia con un ragazzo dell'Accademia, Chase Matthews, che diverr\u00e0 da questo momento il suo migliore amico per tutto il resto della serie, e che in seguito scoprir\u00e0 avere una cotta per lei. Successivamente incontrer\u00e0 le sue nuove compagne di stanza: Dana Cruz, maschiaccio e sportiva, e Nicole Bristow, dolce e frivola. Chase le presenter\u00e0 anche i suoi nuovi compagni di stanza, nonch\u00e9 suoi migliori amici: Michael Barrett, ragazzo buffo e divertente, Logan Reese, ragazzo ricco e viziato, e Quinn Pensky, un'aspirante scienziata.\nAll'inizio della 2\u00aa stagione Dana dovr\u00e0 partire perch\u00e9 scelta per uno scambio interculturale con l'Europa, e all'Accademia sopraggiunger\u00e0 come nuova coinquilina Lola Martinez, un'aspirante attrice di Hollywood. Nella stagione successiva, invece, la figura di Nicole sparir\u00e0 poich\u00e9 le verr\u00e0 diagnosticata un'ossessione cronica per il sesso maschile, venendo spedita in un istituto prettamente femminile. Zoey e Lola avranno cos\u00ec Quinn come nuova compagna di stanza.\nAllettata dall'idea di frequentare un celebre liceo inglese, verso la fine della 3\u00aa stagione Zoey si trasferir\u00e0 a Londra ed \u00e8 costretta a lasciare tutti i suoi amici, sebbene a malincuore, tranne Chase che, tramite voci infondate, si convincer\u00e0 del fatto che non gli importi pi\u00f9 di lei. Rendendosi conto della mancanza della ragazza, Chase confesser\u00e0 il suo amore per Zoey agli amici Michael e Logan. Nella 4\u00aa stagione la ragazza torner\u00e0 all'Accademia per andare a trovare Chase e gli altri amici, ma senza sapere che lui far\u00e0 la stessa cosa andando in Inghilterra e rimanendo l\u00ec un intero semestre. Al posto di Chase ci sar\u00e0 James Garrett, un ragazzo carino e attraente che sembra farle dimenticare del suo vecchio amico.\nTuttavia, dopo una breve e travagliata storia d'amore, Zoey e James, subito prima del ballo di fine anno, porranno fine alla loro relazione, poich\u00e9 la ragazza si render\u00e0 conto di non essersi mai dimenticata di Chase e di ricambiare i sentimenti da lui provati.\nNel penultimo episodio della serie, infine, ci saranno un'interminabile serie di colpi di scena: Chase far\u00e0 il suo ritorno come \"guest star\", coronando finalmente il suo sogno d'amore con Zoey; Quinn, dopo essersi lasciata con il fidanzato Mark del Figgalo, confesser\u00e0 davanti all'intera scuola il suo amore per Logan, lasciando tutti stupiti; Michael imparer\u00e0 a guidare la macchina regalatagli dal padre, portando Lisa al ballo; proprio dopo aver avuto un incidente con la macchina in questione, Stacey Dillsen riporter\u00e0 un trauma al palato, che le consentir\u00e0 di pronunciare la \"S\" normalmente.\nProduzione.\nLa protagonista della serie Jamie Lynn Spears interpreta Zoey Brooks, una delle prime ragazze ad essere ammesse alla Pacific Coast Academy (PCA), scuola fino ad allora solo maschile.\nLo show \u00e8 uno dei dieci programmi pi\u00f9 seguiti negli Stati Uniti d'America dai bambini e ragazzi tra i 9 e i 14 anni. Contrariamente a quanto si potrebbe pensare, \"Zoey 101\" non \u00e8 terminata a causa della gravidanza di Jamie Lynn Spears, bens\u00ec dal fatto che, fin dal principio, erano state previste 4 stagioni. Le riprese dell'ultima stagione sono finite nell'agosto del 2007, e la gravidanza della Spears \u00e8 stata annunciata parecchie settimane dopo. \nIn Italia la serie \u00e8 stata trasmessa per la prima volta dal 6 gennaio 2006 al 3 dicembre 2008 su Nickelodeon mentre in chiaro dal 10 ottobre 2006 al 30 aprile 2010 su Italia 1. In seguito replicato da Boing e Super!.\nEpisodi.\nLa serie \u00e8 prodotta da Nickelodeon e sono stati prodotti in tutto ben 65 episodi. \nIl 18 settembre 2015 viene rilasciato un video da Dan Schneider, creatore della serie, in cui ritroviamo Chase nel presente, pronto a fare una proposta di matrimonio alla sua nuova ragazza, il quale per\u00f2 scopre finalmente cosa disse Zoey nel famoso DVD custodito nella capsula del tempo: che Chase poteva essere la sua anima gemella. Chase va fuori di testa e scappa andando a cercare Zoey. Il video termina con un \"to be continued\", facendo quindi ben sperare ai fan un possibile sequel di Zoey 101.\nLa capsula del tempo era stata seppellita nell'episodio 2 della seconda stagione (\"Time Capsule\", in italiano \"La capsula dei ricordi\"), andato in onda in America il 18 settembre 2005, esattamente 10 anni prima del video pubblicato da Dan Schneider. La capsula sarebbe stata aperta 20 anni dopo, ma Zoey aveva concesso a Chase di guardare il video 10 anni dopo: esattamente il 18 settembre 2015.\nIl 25 luglio 2019 Jamie Lynn annuncia su Instagram un possibile reboot della serie.\nColonna sonora.\nIl 7 marzo 2006 \u00e8 uscita negli USA la prima colonna sonora della serie . La canzone della sigla \u00e8 \"Follow Me\", cantata dalla stessa Jamie-Lynn Spears e scritta dalla sorella Britney Spears in collaborazione con Emily Bob.\nVideogiochi.\nUn videogioco intitolato \"Zoey 101\" \u00e8 uscito nel marzo 2007 per il Game Boy Advance. Un altro videogioco, intitolato \"Zoey 101: Field Trip Fiasco\" usc\u00ec l'11 settembre 2007 per Nintendo DS. Entrambi i giochi sono stati distribuiti dalla THQ e sviluppati dalla Barking Lizards."}
{"id": "630886", "revid": "1001457", "url": "https://it.wikipedia.org/wiki?curid=630886", "title": "Cantone di Bourg", "text": "Il Cantone di Bourg era una divisione amministrativa dell'Arrondissement di Blaye.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "630887", "revid": "984922", "url": "https://it.wikipedia.org/wiki?curid=630887", "title": "Cantone di Saint-Ciers-sur-Gironde", "text": "Il Cantone di Saint-Ciers-sur-Gironde era una divisione amministrativa dell'Arrondissement di Blaye.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "630888", "revid": "14641", "url": "https://it.wikipedia.org/wiki?curid=630888", "title": "Titanio cloruro", "text": ""}
{"id": "630890", "revid": "14641", "url": "https://it.wikipedia.org/wiki?curid=630890", "title": "Cloruro titanico", "text": ""}
{"id": "630891", "revid": "767487", "url": "https://it.wikipedia.org/wiki?curid=630891", "title": "The Metal Opera - Part I", "text": "The Metal Opera Part I \u00e8 il primo album di Avantasia, uscito nel 2001.\nMusica.\nL'album ha come sottotitolo \"The Metal Opera\" perch\u00e9 ha una storia di base e perch\u00e9 ogni ruolo ha un proprio cantante, ma non \u00e8 un'opera nell'usuale senso del termine. \u00c8 semplicemente una collezione di pezzi, che si riferiscono ai singoli punti della trama che pu\u00f2 essere letta nel libretto.\nDa un punto di vista stilistico, la maggior parte dei pezzi sono power metal melodico con un sound pieno e corposo e diversi passaggi orchestrali, che \u00e8 uno dei motivi per cui \"Avantasia\" \u00e8 spesso considerata come un simbolo del power metal. \"Inside\" e \"In Quest For\" sono accompagnate solamente dal pianoforte. La prima parte contiene anche tre pezzi strumentali.\nTrama.\nIl personaggio principale della storia \u00e8 il giovane \"Gabriel Laymann\" (Tobias Sammet), novizio dell'ordine domenicano nell'abbazia di Magonza. \u00c8 l'anno 1602 e, insieme al resto dell'ordine, \"Gabriel\" prende parte alla caccia alle streghe. Ma quando si riunisce inaspettatamente alla sua sorella acquisita \"Anna Held\" (Sharon den Adel), mentre questa sta aspettando di essere giudicata come strega, \"Gabriel\" comincia ad avere dei dubbi. Si introduce furtivamente nella libreria, dove legge un libro (\"Malleus Maleficarum\"). Il suo mentore \"Bruder Jakob\" (David DeFeis) lo scopre, e Gabriel viene gettato nei sotterranei.\nL\u00e0 incontra un vecchio, \"Lugaid Vandroiy\" (Michael Kiske), che si presenta come un druido (\"Reach Out For The Light\"). Racconta a Gabriel di un'altra dimensione, il mondo di Avantasia, che \u00e8 in grave pericolo. Gli offre il suo aiuto per salvare \"Anna\" se \"Gabriel\" acconsente ad aiutare Avantasia. Riescono a fuggire (\"Breaking Away\"), e \"Vandroiy\" conduce \"Gabriel\" ad una vecchia miniera, che nasconde un portale tra le due dimensioni, e lo usa per mandare \"Gabriel\" ad Avantasia.\nNel frattempo, \"Johann von Bicken\" (Rob Rock), il vescovo di Magonza, \"Bruder Jakob\" e l'alto magistrato \"Falk von Kronberg\" (Ralf Zdiarstek) sono sulla via per Roma per incontrare Papa Clemente VIII (Oliver Hartmann) (\"Glory of Rome\"); con loro hanno il libro letto da \"Gabriel\". Vecchi documenti raccontano che il libro fosse l'ultimo di sette parti di un sigillo che avrebbe portato al suo possessore la saggezza assoluta se fosse stato portato alla torre al centro di Avantasia.\nQuando \"Gabriel\" arriva ad Avantasia (\"Avantasia\") \u00e8 accolto da due abitanti, l'elfo \"Elderane\" (Andre Matos) e il nano \"Regrin\" (Kai Hansen) (\"Inside\"). Gli narrono della guerra contro le forze del male, dei piani del papa e delle sue conseguenze (\"Sign Of The Cross\"). Se il papa avesse usato il sigillo, il legame tra Avantasia e il mondo umano sarebbe stato distrutto con gravi conseguenze per entrambi i mondi. Gabriel arriva giusto in tempo alla torre, e mentre il papa parla ad una misteriosa voce (Timo Tolkki) dall'interno, riesce a rubare il sigillo e a riportarlo alla citt\u00e0 degli elfi (\"The Tower\").Narra la prima parte dell'avventura, ambientata in parte nella Germania d'inizio Seicento ed in parte nel reame fatato di Avantasia, del novizio domenicano Gabriel Laymann, che per salvare sua sorella Anna accusata di stregoneria si ritrova coinvolto in una lotta tra il bene ed il male.\nReligione in \"Avantasia\".\nLa cristianit\u00e0 e la Chiesa cattolica giocano un ruolo importante nella trama. Uomini di Chiesa come Clemente VIII sono criticati perch\u00e9 pensano di possedere l'unica verit\u00e0 e di dover comandare la gente ignorante per il loro bene, non capendo che gli stessi uomini di chiesa sono troppo ottusi per riconoscere la verit\u00e0. Critiche come questa appaiono molto spesso nei lavori di Sammet: molte canzoni degli Edguy come \"The Kingdom\" (1996) o \"Theater of Salvation\" (1999) contengono temi e dialoghi molto simili a quelli presenti in \"Avantasia\".\nTracce.\nTutte le musiche e le liriche sono scritte da Tobias Sammet"}
{"id": "630892", "revid": "14641", "url": "https://it.wikipedia.org/wiki?curid=630892", "title": "Tetraclorotitanio", "text": ""}
{"id": "630893", "revid": "287204", "url": "https://it.wikipedia.org/wiki?curid=630893", "title": "Cantone di Saint-Savin", "text": "Esistono due cantoni francesi con questo nome"}
{"id": "630895", "revid": "200568", "url": "https://it.wikipedia.org/wiki?curid=630895", "title": "Nitrito di sodio e cobalto (III)", "text": ""}
{"id": "630900", "revid": "1877829", "url": "https://it.wikipedia.org/wiki?curid=630900", "title": "Thomas Henry Huxley", "text": "Biografia.\n\u00c8 nonno del biologo Julian Sorell Huxley, su cui ebbero notevole influenza le sue idee guida sia scientifiche che filosofiche, e dello scrittore e saggista Aldous Leonard Huxley.\nConvinto sostenitore dell'evoluzionismo darwiniano, tanto da essere soprannominato il \"mastino di Darwin\" (Darwin's bulldog), si batt\u00e9 incessantemente per il superamento del fissismo teologico.\nIn prima persona, durante un soggiorno in Australia dal 1846 al 1850, verific\u00f2 e conferm\u00f2 quanto gi\u00e0 anticipato privatamente da Darwin. Importanti sono i suoi studi relativi a forme inferiori di vita animale, classificando tra l'altro in modo nuovo gli idrozoi in radiati e nematofori.\nAttacc\u00f2 duramente la dottrina del teologo George Berkeley per quanto riguarda la concezione della mente umana e della conoscenza, ma con essa anche tutti gli immaterialismi e gli spiritualismi posteriori. Il suo pensiero \u00e8 materialistico ed agnostico, ed \u00e8 una diretta conseguenza delle sue ricerche ed esperienze di biologo alla luce della teoria evoluzionistica e a sua conferma sul campo.\nIn campo filosofico sono notevoli le sue opere \"Science and Culture\" del 1881 ed \"Evolution and Ethics\" del 1893. Ha coniato il termine \"epifenomeno\" e ha dato una definizione dell'agnosticismo che si continua a considerare soddisfacente anche nella filosofia contemporanea e alla quale si fa correntemente riferimento.\nNel saggio \"On the Hypothesis That Animals Are Automata, and Its History\" critic\u00f2 la teoria cartesiana che intendeva gli animali come semplici macchine, date le \u00abterribili conseguenze per gli animali\u00bb che potevano derivare da tale teoria, e considerando come invece sia bene \u00aboccuparci di loro come di fratelli minori\u00bb.\nDal 1883 al 1895 (anno della sua morte) fu presidente della Royal Society britannica; venne sepolto nel East Finchley Cemetery and Crematorium di Londra.\nCharles R. Darwin scrisse di lui: \"La sua intelligenza \u00e8 rapida come il lampo e tagliente come il rasoio. \u00c8 il miglior parlatore ch'io conosca e le cose che scrive non sono mai banali. Dalla sua conversazione non si sospetterebbe ch'egli possa far giustizia dei suoi avversari in modo tanto tagliente e decisivo. \u00c8 stato un ottimo amico, sempre pronto a prendersi ogni sorta di fastidi per me. [...] \u00c8 un uomo meraviglioso, che ha lavorato sempre per il bene dell'umanit\u00e0.\""}
{"id": "630903", "revid": "767487", "url": "https://it.wikipedia.org/wiki?curid=630903", "title": "The Metal Opera - Part II", "text": "The Metal Opera Part II \u00e8 il secondo album di Avantasia, uscito nel 2002.\nTrama.\nDopo aver recuperato il sigillo e averlo portato alla citt\u00e0 degli elfi, \"Gabriel\" non \u00e8 ancora soddisfatto; vuole sapere altro su Avantasia, cos\u00ec \"Elderane\" lo manda all'albero della conoscenza (Bob Catley). L\u00e0 \"Gabriel\" ha una visione di \"Bruder Jakob\" che sopporta un grandissimo dolore in un lago di fiamme (\"The Final Sacrifice\"). \"Elderane\" gli racconta di un grande calice d'oro che si trova nelle catacombe di Roma, nelle quali sono rinchiuse una moltitudine di anime torturate, e lo mette in guardia contro la bestia a guardia del calice. Nonostante il tentativo degli elfi di scoraggiarli, \"Gabriel\" e \"Regrin\" ritornano nel mondo degli uomini, trovano il calice e lo distruggono, permettendo cos\u00ec alle anime di scappare (\"Chalice of Agony\"). La bestia si sveglia e li attacca entrambi; il nano viene ucciso, ma \"Gabriel\" riesce a fuggire.\nDopodich\u00e9 \"Gabriel\" ritorna da \"Vandroiy\", che lo stava aspettando. Il druido rispetta il patto e si intrufola nelle prigioni di notte per liberare \"Anna\". L\u00e0 trova un \"purificato\" \"Bruder Jakob\" (\"Memory\") che pianificava di fare lo stesso. \"Fald von Kronberg\", che cominciava ad avere dei dubbi sulle proprie azioni, li trova e si appresta ad arrestarli. Comincia il combattimento nel quale \"Kronberg\" uccide \"Vandroiy\" e poi viene trucidato da \"Bruder Jackob\". \"Anna\" pu\u00f2 fuggire e si riunisce a \"Gabriel\". Insieme vanno verso il loro futuro sconosciuto (\"Into The Unknown\").\nTracce.\nTutte le musiche e le liriche sono scritte da Tobias Sammet"}
{"id": "630905", "revid": "90227", "url": "https://it.wikipedia.org/wiki?curid=630905", "title": "Pistoia storia", "text": ""}
{"id": "630906", "revid": "984922", "url": "https://it.wikipedia.org/wiki?curid=630906", "title": "Cantone di Saint-Savin (Gironda)", "text": "Il Cantone di Saint-Savin era una divisione amministrativa dell'Arrondissement di Blaye.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "630907", "revid": "47767", "url": "https://it.wikipedia.org/wiki?curid=630907", "title": "Celibato clericale", "text": ""}
{"id": "630909", "revid": "1514393", "url": "https://it.wikipedia.org/wiki?curid=630909", "title": "Windows Millennium Edition", "text": ""}
{"id": "630911", "revid": "110157", "url": "https://it.wikipedia.org/wiki?curid=630911", "title": "Cantone di Arcachon", "text": "Il Cantone di Arcachon era una divisione amministrativa dell'Arrondissement di Arcachon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Arcachon."}
{"id": "630915", "revid": "110157", "url": "https://it.wikipedia.org/wiki?curid=630915", "title": "Cantone di Audenge", "text": "Il Cantone di Audenge era una divisione amministrativa dell'Arrondissement di Arcachon.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
